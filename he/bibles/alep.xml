<?xml version="1.0" encoding="utf-8"?>
<osis xmlns="http://www.bibletechnologies.net/2003/OSIS/namespace" xmlns:xsi="http://www.w3.org/2001/XMLSchema-instance" xsi:schemaLocation="http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd">
  <osisText osisRefWork="Bible" osisIDWork="alep" xml:lang="he">
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork="alep">
        <title>Aleppo Codex</title>
        <contributor></contributor>
        <creator>Theologische Initiative Freiburg</creator>
        <creator role="encoder">ZefToOsis 1.0.0</creator>
        <subject>holy bible</subject>
        <date>2009-01-22</date>
        <description>The Aleppo Codex without Vowel Points or Punctuation Based on the electronic edition at http://www.mechon-mamre.org</description>
        <publisher>Your Organisation</publisher>
        <type type="OSIS">Bible</type>
        <identifier type="OSIS">alep</identifier>
        <source>Sword-Project</source>
        <language type="IETF">he</language>
        <relation />
        <coverage>provide the bible to the world</coverage>
        <rights>Public Domain</rights>
        <scope />
        <refSystem>Bible</refSystem>
      </work>
    </header>
    <div type="book" osisID="Gen">
      <chapter osisID="Gen.1">
        <verse osisID="Gen.1.1"> א  big ב /big ראשית ברא אלהים את השמים ואת הארץ </verse>
        <verse osisID="Gen.1.2"> ב  והארץ היתה תהו ובהו וחשך על פני תהום ורוח אלהים מרחפת על פני המים </verse>
        <verse osisID="Gen.1.3"> ג  ויאמר אלהים יהי אור ויהי אור </verse>
        <verse osisID="Gen.1.4"> ד  וירא אלהים את האור כי טוב ויבדל אלהים בין האור ובין החשך </verse>
        <verse osisID="Gen.1.5"> ה  ויקרא אלהים לאור יום ולחשך קרא לילה ויהי ערב ויהי בקר יום אחד  {פ} </verse>
        <verse osisID="Gen.1.6"> ו  ויאמר אלהים יהי רקיע בתוך המים ויהי מבדיל בין מים למים </verse>
        <verse osisID="Gen.1.7"> ז  ויעש אלהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן </verse>
        <verse osisID="Gen.1.8"> ח  ויקרא אלהים לרקיע שמים ויהי ערב ויהי בקר יום שני  {פ} </verse>
        <verse osisID="Gen.1.9"> ט  ויאמר אלהים יקוו המים מתחת השמים אל מקום אחד ותראה היבשה ויהי כן </verse>
        <verse osisID="Gen.1.10"> י  ויקרא אלהים ליבשה ארץ ולמקוה המים קרא ימים וירא אלהים כי טוב </verse>
        <verse osisID="Gen.1.11"> יא  ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו בו על הארץ ויהי כן </verse>
        <verse osisID="Gen.1.12"> יב  ותוצא הארץ דשא עשב מזריע זרע למינהו ועץ עשה פרי אשר זרעו בו למינהו וירא אלהים כי טוב </verse>
        <verse osisID="Gen.1.13"> יג  ויהי ערב ויהי בקר יום שלישי  {פ} </verse>
        <verse osisID="Gen.1.14"> יד  ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים </verse>
        <verse osisID="Gen.1.15"> טו  והיו למאורת ברקיע השמים להאיר על הארץ ויהי כן </verse>
        <verse osisID="Gen.1.16"> טז  ויעש אלהים את שני המארת הגדלים  את המאור הגדל לממשלת היום ואת המאור הקטן לממשלת הלילה ואת הכוכבים </verse>
        <verse osisID="Gen.1.17"> יז  ויתן אתם אלהים ברקיע השמים להאיר על הארץ </verse>
        <verse osisID="Gen.1.18"> יח  ולמשל ביום ובלילה ולהבדיל בין האור ובין החשך וירא אלהים כי טוב </verse>
        <verse osisID="Gen.1.19"> יט  ויהי ערב ויהי בקר יום רביעי  {פ} </verse>
        <verse osisID="Gen.1.20"> כ  ויאמר אלהים--ישרצו המים שרץ נפש חיה ועוף יעופף על הארץ על פני רקיע השמים </verse>
        <verse osisID="Gen.1.21"> כא  ויברא אלהים את התנינם הגדלים ואת כל נפש החיה הרמשת אשר שרצו המים למינהם ואת כל עוף כנף למינהו וירא אלהים כי טוב </verse>
        <verse osisID="Gen.1.22"> כב  ויברך אתם אלהים לאמר  פרו ורבו ומלאו את המים בימים והעוף ירב בארץ </verse>
        <verse osisID="Gen.1.23"> כג  ויהי ערב ויהי בקר יום חמישי  {פ} </verse>
        <verse osisID="Gen.1.24"> כד  ויאמר אלהים תוצא הארץ נפש חיה למינה בהמה ורמש וחיתו ארץ למינה ויהי כן </verse>
        <verse osisID="Gen.1.25"> כה  ויעש אלהים את חית הארץ למינה ואת הבהמה למינה ואת כל רמש האדמה למינהו וירא אלהים כי טוב </verse>
        <verse osisID="Gen.1.26"> כו  ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל הארץ ובכל הרמש הרמש על הארץ </verse>
        <verse osisID="Gen.1.27"> כז  ויברא אלהים את האדם בצלמו בצלם אלהים ברא אתו  זכר ונקבה ברא אתם </verse>
        <verse osisID="Gen.1.28"> כח  ויברך אתם אלהים ויאמר להם אלהים פרו ורבו ומלאו את הארץ וכבשה ורדו בדגת הים ובעוף השמים ובכל חיה הרמשת על הארץ </verse>
        <verse osisID="Gen.1.29"> כט  ויאמר אלהים הנה נתתי לכם את כל עשב זרע זרע אשר על פני כל הארץ ואת כל העץ אשר בו פרי עץ זרע זרע  לכם יהיה לאכלה </verse>
        <verse osisID="Gen.1.30"> ל  ולכל חית הארץ ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן </verse>
        <verse osisID="Gen.1.31"> לא  וירא אלהים את כל אשר עשה והנה טוב מאד ויהי ערב ויהי בקר יום הששי  {פ} </verse>
      </chapter>
      <chapter osisID="Gen.2">
        <verse osisID="Gen.2.1"> א  ויכלו השמים והארץ וכל צבאם </verse>
        <verse osisID="Gen.2.2"> ב  ויכל אלהים ביום השביעי מלאכתו אשר עשה וישבת ביום השביעי מכל מלאכתו אשר עשה </verse>
        <verse osisID="Gen.2.3"> ג  ויברך אלהים את יום השביעי ויקדש אתו  כי בו שבת מכל מלאכתו אשר ברא אלהים לעשות  {פ} </verse>
        <verse osisID="Gen.2.4"> ד  אלה תולדות השמים והארץ ב  ה  בראם  ביום עשות יהוה אלהים--ארץ ושמים </verse>
        <verse osisID="Gen.2.5"> ה  וכל שיח השדה טרם יהיה בארץ וכל עשב השדה טרם יצמח  כי לא המטיר יהוה אלהים על הארץ ואדם אין לעבד את האדמה </verse>
        <verse osisID="Gen.2.6"> ו  ואד יעלה מן הארץ והשקה את כל פני האדמה </verse>
        <verse osisID="Gen.2.7"> ז  וייצר יהוה אלהים את האדם עפר מן האדמה ויפח באפיו נשמת חיים ויהי האדם לנפש חיה </verse>
        <verse osisID="Gen.2.8"> ח  ויטע יהוה אלהים גן בעדן--מקדם וישם שם את האדם אשר יצר </verse>
        <verse osisID="Gen.2.9"> ט  ויצמח יהוה אלהים מן האדמה כל עץ נחמד למראה וטוב למאכל--ועץ החיים בתוך הגן ועץ הדעת טוב ורע </verse>
        <verse osisID="Gen.2.10"> י  ונהר יצא מעדן להשקות את הגן ומשם יפרד והיה לארבעה ראשים </verse>
        <verse osisID="Gen.2.11"> יא  שם האחד פישון--הוא הסבב את כל ארץ החוילה אשר שם הזהב </verse>
        <verse osisID="Gen.2.12"> יב  וזהב הארץ ההוא טוב שם הבדלח ואבן השהם </verse>
        <verse osisID="Gen.2.13"> יג  ושם הנהר השני גיחון--הוא הסובב את כל ארץ כוש </verse>
        <verse osisID="Gen.2.14"> יד  ושם הנהר השלישי חדקל הוא ההלך קדמת אשור והנהר הרביעי הוא פרת </verse>
        <verse osisID="Gen.2.15"> טו  ויקח יהוה אלהים את האדם וינחהו בגן עדן לעבדה ולשמרה </verse>
        <verse osisID="Gen.2.16"> טז  ויצו יהוה אלהים על האדם לאמר  מכל עץ הגן אכל תאכל </verse>
        <verse osisID="Gen.2.17"> יז  ומעץ הדעת טוב ורע--לא תאכל ממנו  כי ביום אכלך ממנו--מות תמות </verse>
        <verse osisID="Gen.2.18"> יח  ויאמר יהוה אלהים לא טוב היות האדם לבדו אעשה לו עזר כנגדו </verse>
        <verse osisID="Gen.2.19"> יט  ויצר יהוה אלהים מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו </verse>
        <verse osisID="Gen.2.20"> כ  ויקרא האדם שמות לכל הבהמה ולעוף השמים ולכל חית השדה ולאדם לא מצא עזר כנגדו </verse>
        <verse osisID="Gen.2.21"> כא  ויפל יהוה אלהים תרדמה על האדם ויישן ויקח אחת מצלעתיו ויסגר בשר תחתנה </verse>
        <verse osisID="Gen.2.22"> כב  ויבן יהוה אלהים את הצלע אשר לקח מן האדם לאשה ויבאה אל האדם </verse>
        <verse osisID="Gen.2.23"> כג  ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה זאת </verse>
        <verse osisID="Gen.2.24"> כד  על כן יעזב איש את אביו ואת אמו ודבק באשתו והיו לבשר אחד </verse>
        <verse osisID="Gen.2.25"> כה  ויהיו שניהם ערומים האדם ואשתו ולא יתבששו </verse>
      </chapter>
      <chapter osisID="Gen.3">
        <verse osisID="Gen.3.1"> א  והנחש היה ערום מכל חית השדה אשר עשה יהוה אלהים ויאמר אל האשה אף כי אמר אלהים לא תאכלו מכל עץ הגן </verse>
        <verse osisID="Gen.3.2"> ב  ותאמר האשה אל הנחש  מפרי עץ הגן נאכל </verse>
        <verse osisID="Gen.3.3"> ג  ומפרי העץ אשר בתוך הגן--אמר אלהים לא תאכלו ממנו ולא תגעו בו  פן תמתון </verse>
        <verse osisID="Gen.3.4"> ד  ויאמר הנחש אל האשה  לא מות תמתון </verse>
        <verse osisID="Gen.3.5"> ה  כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע </verse>
        <verse osisID="Gen.3.6"> ו  ותרא האשה כי טוב העץ למאכל וכי תאוה הוא לעינים ונחמד העץ להשכיל ותקח מפריו ותאכל ותתן גם לאישה עמה ויאכל </verse>
        <verse osisID="Gen.3.7"> ז  ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת </verse>
        <verse osisID="Gen.3.8"> ח  וישמעו את קול יהוה אלהים מתהלך בגן--לרוח היום ויתחבא האדם ואשתו מפני יהוה אלהים בתוך עץ הגן </verse>
        <verse osisID="Gen.3.9"> ט  ויקרא יהוה אלהים אל האדם ויאמר לו איכה </verse>
        <verse osisID="Gen.3.10"> י  ויאמר את קלך שמעתי בגן ואירא כי עירם אנכי ואחבא </verse>
        <verse osisID="Gen.3.11"> יא  ויאמר--מי הגיד לך כי עירם אתה המן העץ אשר צויתיך לבלתי אכל ממנו--אכלת </verse>
        <verse osisID="Gen.3.12"> יב  ויאמר האדם  האשה אשר נתתה עמדי הוא נתנה לי מן העץ ואכל </verse>
        <verse osisID="Gen.3.13"> יג  ויאמר יהוה אלהים לאשה מה זאת עשית ותאמר האשה הנחש השיאני ואכל </verse>
        <verse osisID="Gen.3.14"> יד  ויאמר יהוה אלהים אל הנחש כי עשית זאת ארור אתה מכל הבהמה ומכל חית השדה על גחנך תלך ועפר תאכל כל ימי חייך </verse>
        <verse osisID="Gen.3.15"> טו  ואיבה אשית בינך ובין האשה ובין זרעך ובין זרעה  הוא ישופך ראש ואתה תשופנו עקב  {ס} </verse>
        <verse osisID="Gen.3.16"> טז  אל האשה אמר הרבה ארבה עצבונך והרנך--בעצב תלדי בנים ואל אישך תשוקתך והוא ימשל בך  {ס} </verse>
        <verse osisID="Gen.3.17"> יז  ולאדם אמר כי שמעת לקול אשתך ותאכל מן העץ אשר צויתיך לאמר לא תאכל ממנו--ארורה האדמה בעבורך בעצבון תאכלנה כל ימי חייך </verse>
        <verse osisID="Gen.3.18"> יח  וקוץ ודרדר תצמיח לך ואכלת את עשב השדה </verse>
        <verse osisID="Gen.3.19"> יט  בזעת אפיך תאכל לחם עד שובך אל האדמה כי ממנה לקחת  כי עפר אתה ואל עפר תשוב </verse>
        <verse osisID="Gen.3.20"> כ  ויקרא האדם שם אשתו חוה  כי הוא היתה אם כל חי </verse>
        <verse osisID="Gen.3.21"> כא  ויעש יהוה אלהים לאדם ולאשתו כתנות עור--וילבשם  {פ} </verse>
        <verse osisID="Gen.3.22"> כב  ויאמר יהוה אלהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעלם </verse>
        <verse osisID="Gen.3.23"> כג  וישלחהו יהוה אלהים מגן עדן--לעבד את האדמה אשר לקח משם </verse>
        <verse osisID="Gen.3.24"> כד  ויגרש את האדם וישכן מקדם לגן עדן את הכרבים ואת להט החרב המתהפכת לשמר את דרך עץ החיים  {ס} </verse>
      </chapter>
      <chapter osisID="Gen.4">
        <verse osisID="Gen.4.1"> א  והאדם ידע את חוה אשתו ותהר ותלד את קין ותאמר קניתי איש את יהוה </verse>
        <verse osisID="Gen.4.2"> ב  ותסף ללדת את אחיו את הבל ויהי הבל רעה צאן וקין היה עבד אדמה </verse>
        <verse osisID="Gen.4.3"> ג  ויהי מקץ ימים ויבא קין מפרי האדמה מנחה--ליהוה </verse>
        <verse osisID="Gen.4.4"> ד  והבל הביא גם הוא מבכרות צאנו ומחלבהן וישע יהוה אל הבל ואל מנחתו </verse>
        <verse osisID="Gen.4.5"> ה  ואל קין ואל מנחתו לא שעה ויחר לקין מאד ויפלו פניו </verse>
        <verse osisID="Gen.4.6"> ו  ויאמר יהוה אל קין  למה חרה לך ולמה נפלו פניך </verse>
        <verse osisID="Gen.4.7"> ז  הלוא אם תיטיב שאת ואם לא תיטיב לפתח חטאת רבץ ואליך תשוקתו ואתה תמשל בו </verse>
        <verse osisID="Gen.4.8"> ח  ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו </verse>
        <verse osisID="Gen.4.9"> ט  ויאמר יהוה אל קין אי הבל אחיך ויאמר לא ידעתי השמר אחי אנכי </verse>
        <verse osisID="Gen.4.10"> י  ויאמר מה עשית קול דמי אחיך צעקים אלי מן האדמה </verse>
        <verse osisID="Gen.4.11"> יא  ועתה ארור אתה מן האדמה אשר פצתה את פיה לקחת את דמי אחיך מידך </verse>
        <verse osisID="Gen.4.12"> יב  כי תעבד את האדמה לא תסף תת כחה לך נע ונד תהיה בארץ </verse>
        <verse osisID="Gen.4.13"> יג  ויאמר קין אל יהוה  גדול עוני מנשא </verse>
        <verse osisID="Gen.4.14"> יד  הן גרשת אתי היום מעל פני האדמה ומפניך אסתר והייתי נע ונד בארץ והיה כל מצאי יהרגני </verse>
        <verse osisID="Gen.4.15"> טו  ויאמר לו יהוה לכן כל הרג קין שבעתים יקם וישם יהוה לקין אות לבלתי הכות אתו כל מצאו </verse>
        <verse osisID="Gen.4.16"> טז  ויצא קין מלפני יהוה וישב בארץ נוד קדמת עדן </verse>
        <verse osisID="Gen.4.17"> יז  וידע קין את אשתו ותהר ותלד את חנוך ויהי בנה עיר ויקרא שם העיר כשם בנו חנוך </verse>
        <verse osisID="Gen.4.18"> יח  ויולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך </verse>
        <verse osisID="Gen.4.19"> יט  ויקח לו למך שתי נשים  שם האחת עדה ושם השנית צלה </verse>
        <verse osisID="Gen.4.20"> כ  ותלד עדה את יבל  הוא היה--אבי ישב אהל ומקנה </verse>
        <verse osisID="Gen.4.21"> כא  ושם אחיו יובל  הוא היה--אבי כל תפש כנור ועוגב </verse>
        <verse osisID="Gen.4.22"> כב  וצלה גם הוא ילדה את תובל קין--לטש כל חרש נחשת וברזל ואחות תובל קין נעמה </verse>
        <verse osisID="Gen.4.23"> כג  ויאמר למך לנשיו עדה וצלה שמען קולי--נשי למך האזנה אמרתי  כי איש הרגתי לפצעי וילד לחברתי </verse>
        <verse osisID="Gen.4.24"> כד  כי שבעתים יקם קין ולמך שבעים ושבעה </verse>
        <verse osisID="Gen.4.25"> כה  וידע אדם עוד את אשתו ותלד בן ותקרא את שמו שת  כי שת לי אלהים זרע אחר--תחת הבל כי הרגו קין </verse>
        <verse osisID="Gen.4.26"> כו  ולשת גם הוא ילד בן ויקרא את שמו אנוש אז הוחל לקרא בשם יהוה  {ס} </verse>
      </chapter>
      <chapter osisID="Gen.5">
        <verse osisID="Gen.5.1"> א  זה ספר תולדת אדם  ביום ברא אלהים אדם בדמות אלהים עשה אתו </verse>
        <verse osisID="Gen.5.2"> ב  זכר ונקבה בראם ויברך אתם ויקרא את שמם אדם ביום הבראם </verse>
        <verse osisID="Gen.5.3"> ג  ויחי אדם שלשים ומאת שנה ויולד בדמותו כצלמו ויקרא את שמו שת </verse>
        <verse osisID="Gen.5.4"> ד  ויהיו ימי אדם אחרי הולידו את שת שמנה מאת שנה ויולד בנים ובנות </verse>
        <verse osisID="Gen.5.5"> ה  ויהיו כל ימי אדם אשר חי תשע מאות שנה ושלשים שנה וימת  {ס} </verse>
        <verse osisID="Gen.5.6"> ו  ויחי שת חמש שנים ומאת שנה ויולד את אנוש </verse>
        <verse osisID="Gen.5.7"> ז  ויחי שת אחרי הולידו את אנוש שבע שנים ושמנה מאות שנה ויולד בנים ובנות </verse>
        <verse osisID="Gen.5.8"> ח  ויהיו כל ימי שת שתים עשרה שנה ותשע מאות שנה וימת  {ס} </verse>
        <verse osisID="Gen.5.9"> ט  ויחי אנוש תשעים שנה ויולד את קינן </verse>
        <verse osisID="Gen.5.10"> י  ויחי אנוש אחרי הולידו את קינן חמש עשרה שנה ושמנה מאות שנה ויולד בנים ובנות </verse>
        <verse osisID="Gen.5.11"> יא  ויהיו כל ימי אנוש חמש שנים ותשע מאות שנה וימת  {ס} </verse>
        <verse osisID="Gen.5.12"> יב  ויחי קינן שבעים שנה ויולד את מהללאל </verse>
        <verse osisID="Gen.5.13"> יג  ויחי קינן אחרי הולידו את מהללאל ארבעים שנה ושמנה מאות שנה ויולד בנים ובנות </verse>
        <verse osisID="Gen.5.14"> יד  ויהיו כל ימי קינן עשר שנים ותשע מאות שנה וימת  {ס} </verse>
        <verse osisID="Gen.5.15"> טו  ויחי מהללאל חמש שנים וששים שנה ויולד את ירד </verse>
        <verse osisID="Gen.5.16"> טז  ויחי מהללאל אחרי הולידו את ירד שלשים שנה ושמנה מאות שנה ויולד בנים ובנות </verse>
        <verse osisID="Gen.5.17"> יז  ויהיו כל ימי מהללאל חמש ותשעים שנה ושמנה מאות שנה וימת  {ס} </verse>
        <verse osisID="Gen.5.18"> יח  ויחי ירד שתים וששים שנה ומאת שנה ויולד את חנוך </verse>
        <verse osisID="Gen.5.19"> יט  ויחי ירד אחרי הולידו את חנוך שמנה מאות שנה ויולד בנים ובנות </verse>
        <verse osisID="Gen.5.20"> כ  ויהיו כל ימי ירד שתים וששים שנה ותשע מאות שנה וימת  {ס} </verse>
        <verse osisID="Gen.5.21"> כא  ויחי חנוך חמש וששים שנה ויולד את מתושלח </verse>
        <verse osisID="Gen.5.22"> כב  ויתהלך חנוך את האלהים אחרי הולידו את מתושלח שלש מאות שנה ויולד בנים ובנות </verse>
        <verse osisID="Gen.5.23"> כג  ויהי כל ימי חנוך חמש וששים שנה ושלש מאות שנה </verse>
        <verse osisID="Gen.5.24"> כד  ויתהלך חנוך את האלהים ואיננו כי לקח אתו אלהים  {ס} </verse>
        <verse osisID="Gen.5.25"> כה  ויחי מתושלח שבע ושמנים שנה ומאת שנה ויולד את למך </verse>
        <verse osisID="Gen.5.26"> כו  ויחי מתושלח אחרי הולידו את למך שתים ושמונים שנה ושבע מאות שנה ויולד בנים ובנות </verse>
        <verse osisID="Gen.5.27"> כז  ויהיו כל ימי מתושלח תשע וששים שנה ותשע מאות שנה וימת  {ס} </verse>
        <verse osisID="Gen.5.28"> כח  ויחי למך שתים ושמנים שנה ומאת שנה ויולד בן </verse>
        <verse osisID="Gen.5.29"> כט  ויקרא את שמו נח לאמר  זה ינחמנו ממעשנו ומעצבון ידינו מן האדמה אשר אררה יהוה </verse>
        <verse osisID="Gen.5.30"> ל  ויחי למך אחרי הולידו את נח חמש ותשעים שנה וחמש מאת שנה ויולד בנים ובנות </verse>
        <verse osisID="Gen.5.31"> לא  ויהי כל ימי למך שבע ושבעים שנה ושבע מאות שנה וימת  {ס} </verse>
        <verse osisID="Gen.5.32"> לב  ויהי נח בן חמש מאות שנה ויולד נח את שם את חם ואת יפת </verse>
      </chapter>
      <chapter osisID="Gen.6">
        <verse osisID="Gen.6.1"> א  ויהי כי החל האדם לרב על פני האדמה ובנות ילדו להם </verse>
        <verse osisID="Gen.6.2"> ב  ויראו בני האלהים את בנות האדם כי טבת הנה ויקחו להם נשים מכל אשר בחרו </verse>
        <verse osisID="Gen.6.3"> ג  ויאמר יהוה לא ידון רוחי באדם לעלם בשגם הוא בשר והיו ימיו מאה ועשרים שנה </verse>
        <verse osisID="Gen.6.4"> ד  הנפלים היו בארץ בימים ההם וגם אחרי כן אשר יבאו בני האלהים אל בנות האדם וילדו להם  המה הגברים אשר מעולם אנשי השם  {פ} </verse>
        <verse osisID="Gen.6.5"> ה  וירא יהוה כי רבה רעת האדם בארץ וכל יצר מחשבת לבו רק רע כל היום </verse>
        <verse osisID="Gen.6.6"> ו  וינחם יהוה כי עשה את האדם בארץ ויתעצב אל לבו </verse>
        <verse osisID="Gen.6.7"> ז  ויאמר יהוה אמחה את האדם אשר בראתי מעל פני האדמה מאדם עד בהמה עד רמש ועד עוף השמים  כי נחמתי כי עשיתם </verse>
        <verse osisID="Gen.6.8"> ח  ונח מצא חן בעיני יהוה  {פ} </verse>
        <verse osisID="Gen.6.9"> ט  אלה תולדת נח--נח איש צדיק תמים היה בדרתיו  את האלהים התהלך נח </verse>
        <verse osisID="Gen.6.10"> י  ויולד נח שלשה בנים--את שם את חם ואת יפת </verse>
        <verse osisID="Gen.6.11"> יא  ותשחת הארץ לפני האלהים ותמלא הארץ חמס </verse>
        <verse osisID="Gen.6.12"> יב  וירא אלהים את הארץ והנה נשחתה  כי השחית כל בשר את דרכו על הארץ  {ס} </verse>
        <verse osisID="Gen.6.13"> יג  ויאמר אלהים לנח קץ כל בשר בא לפני--כי מלאה הארץ חמס מפניהם והנני משחיתם את הארץ </verse>
        <verse osisID="Gen.6.14"> יד  עשה לך תבת עצי גפר קנים תעשה את התבה וכפרת אתה מבית ומחוץ בכפר </verse>
        <verse osisID="Gen.6.15"> טו  וזה אשר תעשה אתה  שלש מאות אמה ארך התבה חמשים אמה רחבה ושלשים אמה קומתה </verse>
        <verse osisID="Gen.6.16"> טז  צהר תעשה לתבה ואל אמה תכלנה מלמעלה ופתח התבה בצדה תשים תחתים שנים ושלשים תעשה </verse>
        <verse osisID="Gen.6.17"> יז  ואני הנני מביא את המבול מים על הארץ לשחת כל בשר אשר בו רוח חיים מתחת השמים  כל אשר בארץ יגוע </verse>
        <verse osisID="Gen.6.18"> יח  והקמתי את בריתי אתך ובאת אל התבה--אתה ובניך ואשתך ונשי בניך אתך </verse>
        <verse osisID="Gen.6.19"> יט  ומכל החי מכל בשר שנים מכל תביא אל התבה--להחית אתך  זכר ונקבה יהיו </verse>
        <verse osisID="Gen.6.20"> כ  מהעוף למינהו ומן הבהמה למינה מכל רמש האדמה למינהו--שנים מכל יבאו אליך להחיות </verse>
        <verse osisID="Gen.6.21"> כא  ואתה קח לך מכל מאכל אשר יאכל ואספת אליך והיה לך ולהם לאכלה </verse>
        <verse osisID="Gen.6.22"> כב  ויעש נח  ככל אשר צוה אתו אלהים--כן עשה </verse>
      </chapter>
      <chapter osisID="Gen.7">
        <verse osisID="Gen.7.1"> א  ויאמר יהוה לנח בא אתה וכל ביתך אל התבה  כי אתך ראיתי צדיק לפני בדור הזה </verse>
        <verse osisID="Gen.7.2"> ב  מכל הבהמה הטהורה תקח לך שבעה שבעה--איש ואשתו ומן הבהמה אשר לא טהרה הוא שנים--איש ואשתו </verse>
        <verse osisID="Gen.7.3"> ג  גם מעוף השמים שבעה שבעה זכר ונקבה לחיות זרע על פני כל הארץ </verse>
        <verse osisID="Gen.7.4"> ד  כי לימים עוד שבעה אנכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה </verse>
        <verse osisID="Gen.7.5"> ה  ויעש נח ככל אשר צוהו יהוה </verse>
        <verse osisID="Gen.7.6"> ו  ונח בן שש מאות שנה והמבול היה מים על הארץ </verse>
        <verse osisID="Gen.7.7"> ז  ויבא נח ובניו ואשתו ונשי בניו אתו--אל התבה  מפני מי המבול </verse>
        <verse osisID="Gen.7.8"> ח  מן הבהמה הטהורה ומן הבהמה אשר איננה טהרה ומן העוף--וכל אשר רמש על האדמה </verse>
        <verse osisID="Gen.7.9"> ט  שנים שנים באו אל נח אל התבה--זכר ונקבה  כאשר צוה אלהים את נח </verse>
        <verse osisID="Gen.7.10"> י  ויהי לשבעת הימים ומי המבול היו על הארץ </verse>
        <verse osisID="Gen.7.11"> יא  בשנת שש מאות שנה לחיי נח בחדש השני בשבעה עשר יום לחדש--ביום הזה נבקעו כל מעינת תהום רבה וארבת השמים נפתחו </verse>
        <verse osisID="Gen.7.12"> יב  ויהי הגשם על הארץ ארבעים יום וארבעים לילה </verse>
        <verse osisID="Gen.7.13"> יג  בעצם היום הזה בא נח ושם וחם ויפת בני נח ואשת נח ושלשת נשי בניו אתם--אל התבה </verse>
        <verse osisID="Gen.7.14"> יד  המה וכל החיה למינה וכל הבהמה למינה וכל הרמש הרמש על הארץ למינהו וכל העוף למינהו כל צפור כל כנף </verse>
        <verse osisID="Gen.7.15"> טו  ויבאו אל נח אל התבה שנים שנים מכל הבשר אשר בו רוח חיים </verse>
        <verse osisID="Gen.7.16"> טז  והבאים זכר ונקבה מכל בשר באו כאשר צוה אתו אלהים ויסגר יהוה בעדו </verse>
        <verse osisID="Gen.7.17"> יז  ויהי המבול ארבעים יום על הארץ וירבו המים וישאו את התבה ותרם מעל הארץ </verse>
        <verse osisID="Gen.7.18"> יח  ויגברו המים וירבו מאד על הארץ ותלך התבה על פני המים </verse>
        <verse osisID="Gen.7.19"> יט  והמים גברו מאד מאד--על הארץ ויכסו כל ההרים הגבהים אשר תחת כל השמים </verse>
        <verse osisID="Gen.7.20"> כ  חמש עשרה אמה מלמעלה גברו המים ויכסו ההרים </verse>
        <verse osisID="Gen.7.21"> כא  ויגוע כל בשר הרמש על הארץ בעוף ובבהמה ובחיה ובכל השרץ השרץ על הארץ--וכל האדם </verse>
        <verse osisID="Gen.7.22"> כב  כל אשר נשמת רוח חיים באפיו מכל אשר בחרבה--מתו </verse>
        <verse osisID="Gen.7.23"> כג  וימח את כל היקום אשר על פני האדמה מאדם עד בהמה עד רמש ועד עוף השמים וימחו מן הארץ וישאר אך נח ואשר אתו בתבה </verse>
        <verse osisID="Gen.7.24"> כד  ויגברו המים על הארץ חמשים ומאת יום </verse>
      </chapter>
      <chapter osisID="Gen.8">
        <verse osisID="Gen.8.1"> א  ויזכר אלהים את נח ואת כל החיה ואת כל הבהמה אשר אתו בתבה ויעבר אלהים רוח על הארץ וישכו המים </verse>
        <verse osisID="Gen.8.2"> ב  ויסכרו מעינת תהום וארבת השמים ויכלא הגשם מן השמים </verse>
        <verse osisID="Gen.8.3"> ג  וישבו המים מעל הארץ הלוך ושוב ויחסרו המים--מקצה חמשים ומאת יום </verse>
        <verse osisID="Gen.8.4"> ד  ותנח התבה בחדש השביעי בשבעה עשר יום לחדש על הרי אררט </verse>
        <verse osisID="Gen.8.5"> ה  והמים היו הלוך וחסור עד החדש העשירי בעשירי באחד לחדש נראו ראשי ההרים </verse>
        <verse osisID="Gen.8.6"> ו  ויהי מקץ ארבעים יום ויפתח נח את חלון התבה אשר עשה </verse>
        <verse osisID="Gen.8.7"> ז  וישלח את הערב ויצא יצוא ושוב עד יבשת המים מעל הארץ </verse>
        <verse osisID="Gen.8.8"> ח  וישלח את היונה מאתו--לראות הקלו המים מעל פני האדמה </verse>
        <verse osisID="Gen.8.9"> ט  ולא מצאה היונה מנוח לכף רגלה ותשב אליו אל התבה--כי מים על פני כל הארץ וישלח ידו ויקחה ויבא אתה אליו אל התבה </verse>
        <verse osisID="Gen.8.10"> י  ויחל עוד שבעת ימים אחרים ויסף שלח את היונה מן התבה </verse>
        <verse osisID="Gen.8.11"> יא  ותבא אליו היונה לעת ערב והנה עלה זית טרף בפיה וידע נח כי קלו המים מעל הארץ </verse>
        <verse osisID="Gen.8.12"> יב  וייחל עוד שבעת ימים אחרים וישלח את היונה ולא יספה שוב אליו עוד </verse>
        <verse osisID="Gen.8.13"> יג  ויהי באחת ושש מאות שנה בראשון באחד לחדש חרבו המים מעל הארץ ויסר נח את מכסה התבה וירא והנה חרבו פני האדמה </verse>
        <verse osisID="Gen.8.14"> יד  ובחדש השני בשבעה ועשרים יום לחדש--יבשה הארץ  {ס} </verse>
        <verse osisID="Gen.8.15"> טו  וידבר אלהים אל נח לאמר </verse>
        <verse osisID="Gen.8.16"> טז  צא מן התבה--אתה ואשתך ובניך ונשי בניך אתך </verse>
        <verse osisID="Gen.8.17"> יז  כל החיה אשר אתך מכל בשר בעוף ובבהמה ובכל הרמש הרמש על הארץ--הוצא (היצא) אתך ושרצו בארץ ופרו ורבו על הארץ </verse>
        <verse osisID="Gen.8.18"> יח  ויצא נח ובניו ואשתו ונשי בניו אתו </verse>
        <verse osisID="Gen.8.19"> יט  כל החיה כל הרמש וכל העוף כל רומש על הארץ--למשפחתיהם יצאו מן התבה </verse>
        <verse osisID="Gen.8.20"> כ  ויבן נח מזבח ליהוה ויקח מכל הבהמה הטהרה ומכל העוף הטהור ויעל עלת במזבח </verse>
        <verse osisID="Gen.8.21"> כא  וירח יהוה את ריח הניחח ויאמר יהוה אל לבו לא אסף לקלל עוד את האדמה בעבור האדם כי יצר לב האדם רע מנעריו ולא אסף עוד להכות את כל חי כאשר עשיתי </verse>
        <verse osisID="Gen.8.22"> כב  עד כל ימי הארץ  זרע וקציר וקר וחם וקיץ וחרף ויום ולילה--לא ישבתו </verse>
      </chapter>
      <chapter osisID="Gen.9">
        <verse osisID="Gen.9.1"> א  ויברך אלהים את נח ואת בניו ויאמר להם פרו ורבו ומלאו את הארץ </verse>
        <verse osisID="Gen.9.2"> ב  ומוראכם וחתכם יהיה על כל חית הארץ ועל כל עוף השמים בכל אשר תרמש האדמה ובכל דגי הים בידכם נתנו </verse>
        <verse osisID="Gen.9.3"> ג  כל רמש אשר הוא חי לכם יהיה לאכלה  כירק עשב נתתי לכם את כל </verse>
        <verse osisID="Gen.9.4"> ד  אך בשר בנפשו דמו לא תאכלו </verse>
        <verse osisID="Gen.9.5"> ה  ואך את דמכם לנפשתיכם אדרש מיד כל חיה אדרשנו ומיד האדם מיד איש אחיו--אדרש את נפש האדם </verse>
        <verse osisID="Gen.9.6"> ו  שפך דם האדם באדם דמו ישפך  כי בצלם אלהים עשה את האדם </verse>
        <verse osisID="Gen.9.7"> ז  ואתם פרו ורבו שרצו בארץ ורבו בה  {ס} </verse>
        <verse osisID="Gen.9.8"> ח  ויאמר אלהים אל נח ואל בניו אתו לאמר </verse>
        <verse osisID="Gen.9.9"> ט  ואני הנני מקים את בריתי אתכם ואת זרעכם אחריכם </verse>
        <verse osisID="Gen.9.10"> י  ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ </verse>
        <verse osisID="Gen.9.11"> יא  והקמתי את בריתי אתכם ולא יכרת כל בשר עוד ממי המבול ולא יהיה עוד מבול לשחת הארץ </verse>
        <verse osisID="Gen.9.12"> יב  ויאמר אלהים זאת אות הברית אשר אני נתן ביני וביניכם ובין כל נפש חיה אשר אתכם--לדרת עולם </verse>
        <verse osisID="Gen.9.13"> יג  את קשתי נתתי בענן והיתה לאות ברית ביני ובין הארץ </verse>
        <verse osisID="Gen.9.14"> יד  והיה בענני ענן על הארץ ונראתה הקשת בענן </verse>
        <verse osisID="Gen.9.15"> טו  וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר </verse>
        <verse osisID="Gen.9.16"> טז  והיתה הקשת בענן וראיתיה לזכר ברית עולם בין אלהים ובין כל נפש חיה בכל בשר אשר על הארץ </verse>
        <verse osisID="Gen.9.17"> יז  ויאמר אלהים אל נח  זאת אות הברית אשר הקמתי ביני ובין כל בשר אשר על הארץ  {פ} </verse>
        <verse osisID="Gen.9.18"> יח  ויהיו בני נח היצאים מן התבה--שם וחם ויפת וחם הוא אבי כנען </verse>
        <verse osisID="Gen.9.19"> יט  שלשה אלה בני נח ומאלה נפצה כל הארץ </verse>
        <verse osisID="Gen.9.20"> כ  ויחל נח איש האדמה ויטע כרם </verse>
        <verse osisID="Gen.9.21"> כא  וישת מן היין וישכר ויתגל בתוך אהלה </verse>
        <verse osisID="Gen.9.22"> כב  וירא חם אבי כנען את ערות אביו ויגד לשני אחיו בחוץ </verse>
        <verse osisID="Gen.9.23"> כג  ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו </verse>
        <verse osisID="Gen.9.24"> כד  וייקץ נח מיינו וידע את אשר עשה לו בנו הקטן </verse>
        <verse osisID="Gen.9.25"> כה  ויאמר ארור כנען  עבד עבדים יהיה לאחיו </verse>
        <verse osisID="Gen.9.26"> כו  ויאמר ברוך יהוה אלהי שם ויהי כנען עבד למו </verse>
        <verse osisID="Gen.9.27"> כז  יפת אלהים ליפת וישכן באהלי שם ויהי כנען עבד למו </verse>
        <verse osisID="Gen.9.28"> כח  ויחי נח אחר המבול שלש מאות שנה וחמשים שנה </verse>
        <verse osisID="Gen.9.29"> כט  ויהיו כל ימי נח תשע מאות שנה וחמשים שנה וימת  {פ} </verse>
      </chapter>
      <chapter osisID="Gen.10">
        <verse osisID="Gen.10.1"> א  ואלה תולדת בני נח שם חם ויפת ויולדו להם בנים אחר המבול </verse>
        <verse osisID="Gen.10.2"> ב  בני יפת--גמר ומגוג ומדי ויון ותבל ומשך ותירס </verse>
        <verse osisID="Gen.10.3"> ג  ובני גמר--אשכנז וריפת ותגרמה </verse>
        <verse osisID="Gen.10.4"> ד  ובני יון אלישה ותרשיש כתים ודדנים </verse>
        <verse osisID="Gen.10.5"> ה  מאלה נפרדו איי הגוים בארצתם איש ללשנו--למשפחתם בגויהם </verse>
        <verse osisID="Gen.10.6"> ו  ובני חם--כוש ומצרים ופוט וכנען </verse>
        <verse osisID="Gen.10.7"> ז  ובני כוש--סבא וחוילה וסבתה ורעמה וסבתכא ובני רעמה שבא ודדן </verse>
        <verse osisID="Gen.10.8"> ח  וכוש ילד את נמרד הוא החל להיות גבר בארץ </verse>
        <verse osisID="Gen.10.9"> ט  הוא היה גבר ציד לפני יהוה על כן יאמר כנמרד גבור ציד לפני יהוה </verse>
        <verse osisID="Gen.10.10"> י  ותהי ראשית ממלכתו בבל וארך ואכד וכלנה בארץ שנער </verse>
        <verse osisID="Gen.10.11"> יא  מן הארץ ההוא יצא אשור ויבן את נינוה ואת רחבת עיר ואת כלח </verse>
        <verse osisID="Gen.10.12"> יב  ואת רסן בין נינוה ובין כלח--הוא העיר הגדלה </verse>
        <verse osisID="Gen.10.13"> יג  ומצרים ילד את לודים ואת ענמים ואת להבים--ואת נפתחים </verse>
        <verse osisID="Gen.10.14"> יד  ואת פתרסים ואת כסלחים אשר יצאו משם פלשתים--ואת כפתרים  {ס} </verse>
        <verse osisID="Gen.10.15"> טו  וכנען ילד את צידן בכרו--ואת חת </verse>
        <verse osisID="Gen.10.16"> טז  ואת היבוסי ואת האמרי ואת הגרגשי </verse>
        <verse osisID="Gen.10.17"> יז  ואת החוי ואת הערקי ואת הסיני </verse>
        <verse osisID="Gen.10.18"> יח  ואת הארודי ואת הצמרי ואת החמתי ואחר נפצו משפחות הכנעני </verse>
        <verse osisID="Gen.10.19"> יט  ויהי גבול הכנעני מצידן--באכה גררה עד עזה  באכה סדמה ועמרה ואדמה וצבים--עד לשע </verse>
        <verse osisID="Gen.10.20"> כ  אלה בני חם למשפחתם ללשנתם בארצתם בגויהם  {ס} </verse>
        <verse osisID="Gen.10.21"> כא  ולשם ילד גם הוא  אבי כל בני עבר--אחי יפת הגדול </verse>
        <verse osisID="Gen.10.22"> כב  בני שם עילם ואשור וארפכשד ולוד וארם </verse>
        <verse osisID="Gen.10.23"> כג  ובני ארם--עוץ וחול וגתר ומש </verse>
        <verse osisID="Gen.10.24"> כד  וארפכשד ילד את שלח ושלח ילד את עבר </verse>
        <verse osisID="Gen.10.25"> כה  ולעבר ילד שני בנים  שם האחד פלג כי בימיו נפלגה הארץ ושם אחיו יקטן </verse>
        <verse osisID="Gen.10.26"> כו  ויקטן ילד את אלמודד ואת שלף ואת חצרמות ואת ירח </verse>
        <verse osisID="Gen.10.27"> כז  ואת הדורם ואת אוזל ואת דקלה </verse>
        <verse osisID="Gen.10.28"> כח  ואת עובל ואת אבימאל ואת שבא </verse>
        <verse osisID="Gen.10.29"> כט  ואת אופר ואת חוילה ואת יובב כל אלה בני יקטן </verse>
        <verse osisID="Gen.10.30"> ל  ויהי מושבם ממשא באכה ספרה הר הקדם </verse>
        <verse osisID="Gen.10.31"> לא  אלה בני שם למשפחתם ללשנתם בארצתם לגויהם </verse>
        <verse osisID="Gen.10.32"> לב  אלה משפחת בני נח לתולדתם בגויהם ומאלה נפרדו הגוים בארץ--אחר המבול  {פ} </verse>
      </chapter>
      <chapter osisID="Gen.11">
        <verse osisID="Gen.11.1"> א  ויהי כל הארץ שפה אחת ודברים אחדים </verse>
        <verse osisID="Gen.11.2"> ב  ויהי בנסעם מקדם וימצאו בקעה בארץ שנער וישבו שם </verse>
        <verse osisID="Gen.11.3"> ג  ויאמרו איש אל רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר </verse>
        <verse osisID="Gen.11.4"> ד  ויאמרו הבה נבנה לנו עיר ומגדל וראשו בשמים ונעשה לנו שם  פן נפוץ על פני כל הארץ </verse>
        <verse osisID="Gen.11.5"> ה  וירד יהוה לראת את העיר ואת המגדל אשר בנו בני האדם </verse>
        <verse osisID="Gen.11.6"> ו  ויאמר יהוה הן עם אחד ושפה אחת לכלם וזה החלם לעשות ועתה לא יבצר מהם כל אשר יזמו לעשות </verse>
        <verse osisID="Gen.11.7"> ז  הבה נרדה ונבלה שם שפתם--אשר לא ישמעו איש שפת רעהו </verse>
        <verse osisID="Gen.11.8"> ח  ויפץ יהוה אתם משם על פני כל הארץ ויחדלו לבנת העיר </verse>
        <verse osisID="Gen.11.9"> ט  על כן קרא שמה בבל כי שם בלל יהוה שפת כל הארץ ומשם הפיצם יהוה על פני כל הארץ  {פ} </verse>
        <verse osisID="Gen.11.10"> י  אלה תולדת שם--שם בן מאת שנה ויולד את ארפכשד  שנתים אחר המבול </verse>
        <verse osisID="Gen.11.11"> יא  ויחי שם אחרי הולידו את ארפכשד חמש מאות שנה ויולד בנים ובנות  {ס} </verse>
        <verse osisID="Gen.11.12"> יב  וארפכשד חי חמש ושלשים שנה ויולד את שלח </verse>
        <verse osisID="Gen.11.13"> יג  ויחי ארפכשד אחרי הולידו את שלח שלש שנים וארבע מאות שנה ויולד בנים ובנות  {ס} </verse>
        <verse osisID="Gen.11.14"> יד  ושלח חי שלשים שנה ויולד את עבר </verse>
        <verse osisID="Gen.11.15"> טו  ויחי שלח אחרי הולידו את עבר שלש שנים וארבע מאות שנה ויולד בנים ובנות  {ס} </verse>
        <verse osisID="Gen.11.16"> טז  ויחי עבר ארבע ושלשים שנה ויולד את פלג </verse>
        <verse osisID="Gen.11.17"> יז  ויחי עבר אחרי הולידו את פלג שלשים שנה וארבע מאות שנה ויולד בנים ובנות  {ס} </verse>
        <verse osisID="Gen.11.18"> יח  ויחי פלג שלשים שנה ויולד את רעו </verse>
        <verse osisID="Gen.11.19"> יט  ויחי פלג אחרי הולידו את רעו תשע שנים ומאתים שנה ויולד בנים ובנות  {ס} </verse>
        <verse osisID="Gen.11.20"> כ  ויחי רעו שתים ושלשים שנה ויולד את שרוג </verse>
        <verse osisID="Gen.11.21"> כא  ויחי רעו אחרי הולידו את שרוג שבע שנים ומאתים שנה ויולד בנים ובנות  {ס} </verse>
        <verse osisID="Gen.11.22"> כב  ויחי שרוג שלשים שנה ויולד את נחור </verse>
        <verse osisID="Gen.11.23"> כג  ויחי שרוג אחרי הולידו את נחור--מאתים שנה ויולד בנים ובנות  {ס} </verse>
        <verse osisID="Gen.11.24"> כד  ויחי נחור תשע ועשרים שנה ויולד את תרח </verse>
        <verse osisID="Gen.11.25"> כה  ויחי נחור אחרי הולידו את תרח תשע עשרה שנה ומאת שנה ויולד בנים ובנות  {ס} </verse>
        <verse osisID="Gen.11.26"> כו  ויחי תרח שבעים שנה ויולד את אברם את נחור ואת הרן </verse>
        <verse osisID="Gen.11.27"> כז  ואלה תולדת תרח--תרח הוליד את אברם את נחור ואת הרן והרן הוליד את לוט </verse>
        <verse osisID="Gen.11.28"> כח  וימת הרן על פני תרח אביו בארץ מולדתו באור כשדים </verse>
        <verse osisID="Gen.11.29"> כט  ויקח אברם ונחור להם נשים  שם אשת אברם שרי ושם אשת נחור מלכה בת הרן אבי מלכה ואבי יסכה </verse>
        <verse osisID="Gen.11.30"> ל  ותהי שרי עקרה  אין לה ולד </verse>
        <verse osisID="Gen.11.31"> לא  ויקח תרח את אברם בנו ואת לוט בן הרן בן בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד חרן וישבו שם </verse>
        <verse osisID="Gen.11.32"> לב  ויהיו ימי תרח חמש שנים ומאתים שנה וימת תרח בחרן  {פ} </verse>
      </chapter>
      <chapter osisID="Gen.12">
        <verse osisID="Gen.12.1"> א  ויאמר יהוה אל אברם לך לך מארצך וממולדתך ומבית אביך אל הארץ אשר אראך </verse>
        <verse osisID="Gen.12.2"> ב  ואעשך לגוי גדול ואברכך ואגדלה שמך והיה ברכה </verse>
        <verse osisID="Gen.12.3"> ג  ואברכה מברכיך ומקללך אאר ונברכו בך כל משפחת האדמה </verse>
        <verse osisID="Gen.12.4"> ד  וילך אברם כאשר דבר אליו יהוה וילך אתו לוט ואברם בן חמש שנים ושבעים שנה בצאתו מחרן </verse>
        <verse osisID="Gen.12.5"> ה  ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן ויצאו ללכת ארצה כנען ויבאו ארצה כנען </verse>
        <verse osisID="Gen.12.6"> ו  ויעבר אברם בארץ עד מקום שכם עד אלון מורה והכנעני אז בארץ </verse>
        <verse osisID="Gen.12.7"> ז  וירא יהוה אל אברם ויאמר לזרעך אתן את הארץ הזאת ויבן שם מזבח ליהוה הנראה אליו </verse>
        <verse osisID="Gen.12.8"> ח  ויעתק משם ההרה מקדם לבית אל--ויט אהלה בית אל מים והעי מקדם ויבן שם מזבח ליהוה ויקרא בשם יהוה </verse>
        <verse osisID="Gen.12.9"> ט  ויסע אברם הלוך ונסוע הנגבה  {פ} </verse>
        <verse osisID="Gen.12.10"> י  ויהי רעב בארץ וירד אברם מצרימה לגור שם כי כבד הרעב בארץ </verse>
        <verse osisID="Gen.12.11"> יא  ויהי כאשר הקריב לבוא מצרימה ויאמר אל שרי אשתו הנה נא ידעתי כי אשה יפת מראה את </verse>
        <verse osisID="Gen.12.12"> יב  והיה כי יראו אתך המצרים ואמרו אשתו זאת והרגו אתי ואתך יחיו </verse>
        <verse osisID="Gen.12.13"> יג  אמרי נא אחתי את--למען ייטב לי בעבורך וחיתה נפשי בגללך </verse>
        <verse osisID="Gen.12.14"> יד  ויהי כבוא אברם מצרימה ויראו המצרים את האשה כי יפה הוא מאד </verse>
        <verse osisID="Gen.12.15"> טו  ויראו אתה שרי פרעה ויהללו אתה אל פרעה ותקח האשה בית פרעה </verse>
        <verse osisID="Gen.12.16"> טז  ולאברם היטיב בעבורה ויהי לו צאן ובקר וחמרים ועבדים ושפחת ואתנת וגמלים </verse>
        <verse osisID="Gen.12.17"> יז  וינגע יהוה את פרעה נגעים גדלים ואת ביתו על דבר שרי אשת אברם </verse>
        <verse osisID="Gen.12.18"> יח  ויקרא פרעה לאברם ויאמר מה זאת עשית לי למה לא הגדת לי כי אשתך הוא </verse>
        <verse osisID="Gen.12.19"> יט  למה אמרת אחתי הוא ואקח אתה לי לאשה ועתה הנה אשתך קח ולך </verse>
        <verse osisID="Gen.12.20"> כ  ויצו עליו פרעה אנשים וישלחו אתו ואת אשתו ואת כל אשר לו </verse>
      </chapter>
      <chapter osisID="Gen.13">
        <verse osisID="Gen.13.1"> א  ויעל אברם ממצרים הוא ואשתו וכל אשר לו ולוט עמו--הנגבה </verse>
        <verse osisID="Gen.13.2"> ב  ואברם כבד מאד במקנה בכסף ובזהב </verse>
        <verse osisID="Gen.13.3"> ג  וילך למסעיו מנגב ועד בית אל--עד המקום אשר היה שם אהלה בתחלה בין בית אל ובין העי </verse>
        <verse osisID="Gen.13.4"> ד  אל מקום המזבח אשר עשה שם בראשנה ויקרא שם אברם בשם יהוה </verse>
        <verse osisID="Gen.13.5"> ה  וגם ללוט--ההלך את אברם  היה צאן ובקר ואהלים </verse>
        <verse osisID="Gen.13.6"> ו  ולא נשא אתם הארץ לשבת יחדו  כי היה רכושם רב ולא יכלו לשבת יחדו </verse>
        <verse osisID="Gen.13.7"> ז  ויהי ריב בין רעי מקנה אברם ובין רעי מקנה לוט והכנעני והפרזי אז ישב בארץ </verse>
        <verse osisID="Gen.13.8"> ח  ויאמר אברם אל לוט אל נא תהי מריבה ביני ובינך ובין רעי ובין רעיך  כי אנשים אחים אנחנו </verse>
        <verse osisID="Gen.13.9"> ט  הלא כל הארץ לפניך הפרד נא מעלי  אם השמאל ואימנה ואם הימין ואשמאילה </verse>
        <verse osisID="Gen.13.10"> י  וישא לוט את עיניו וירא את כל ככר הירדן כי כלה משקה--לפני שחת יהוה את סדם ואת עמרה כגן יהוה כארץ מצרים באכה צער </verse>
        <verse osisID="Gen.13.11"> יא  ויבחר לו לוט את כל ככר הירדן ויסע לוט מקדם ויפרדו איש מעל אחיו </verse>
        <verse osisID="Gen.13.12"> יב  אברם ישב בארץ כנען ולוט ישב בערי הככר ויאהל עד סדם </verse>
        <verse osisID="Gen.13.13"> יג  ואנשי סדם רעים וחטאים ליהוה מאד </verse>
        <verse osisID="Gen.13.14"> יד  ויהוה אמר אל אברם אחרי הפרד לוט מעמו שא נא עיניך וראה מן המקום אשר אתה שם--צפנה ונגבה וקדמה וימה </verse>
        <verse osisID="Gen.13.15"> טו  כי את כל הארץ אשר אתה ראה לך אתננה ולזרעך עד עולם </verse>
        <verse osisID="Gen.13.16"> טז  ושמתי את זרעך כעפר הארץ  אשר אם יוכל איש למנות את עפר הארץ--גם זרעך ימנה </verse>
        <verse osisID="Gen.13.17"> יז  קום התהלך בארץ לארכה ולרחבה  כי לך אתננה </verse>
        <verse osisID="Gen.13.18"> יח  ויאהל אברם ויבא וישב באלני ממרא--אשר בחברון ויבן שם מזבח ליהוה  {פ} </verse>
      </chapter>
      <chapter osisID="Gen.14">
        <verse osisID="Gen.14.1"> א  ויהי בימי אמרפל מלך שנער אריוך מלך אלסר כדרלעמר מלך עילם ותדעל מלך גוים </verse>
        <verse osisID="Gen.14.2"> ב  עשו מלחמה את ברע מלך סדם ואת ברשע מלך עמרה שנאב מלך אדמה ושמאבר מלך צביים ומלך בלע היא צער </verse>
        <verse osisID="Gen.14.3"> ג  כל אלה חברו אל עמק השדים  הוא ים המלח </verse>
        <verse osisID="Gen.14.4"> ד  שתים עשרה שנה עבדו את כדרלעמר ושלש עשרה שנה מרדו </verse>
        <verse osisID="Gen.14.5"> ה  ובארבע עשרה שנה בא כדרלעמר והמלכים אשר אתו ויכו את רפאים בעשתרת קרנים ואת הזוזים בהם ואת האימים בשוה קריתים </verse>
        <verse osisID="Gen.14.6"> ו  ואת החרי בהררם שעיר עד איל פארן אשר על המדבר </verse>
        <verse osisID="Gen.14.7"> ז  וישבו ויבאו אל עין משפט הוא קדש ויכו את כל שדה העמלקי--וגם את האמרי הישב בחצצן תמר </verse>
        <verse osisID="Gen.14.8"> ח  ויצא מלך סדם ומלך עמרה ומלך אדמה ומלך צביים ומלך בלע הוא צער ויערכו אתם מלחמה בעמק השדים </verse>
        <verse osisID="Gen.14.9"> ט  את כדרלעמר מלך עילם ותדעל מלך גוים ואמרפל מלך שנער ואריוך מלך אלסר--ארבעה מלכים את החמשה </verse>
        <verse osisID="Gen.14.10"> י  ועמק השדים בארת בארת חמר וינסו מלך סדם ועמרה ויפלו שמה והנשארים הרה נסו </verse>
        <verse osisID="Gen.14.11"> יא  ויקחו את כל רכש סדם ועמרה ואת כל אכלם--וילכו </verse>
        <verse osisID="Gen.14.12"> יב  ויקחו את לוט ואת רכשו בן אחי אברם וילכו והוא ישב בסדם </verse>
        <verse osisID="Gen.14.13"> יג  ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית אברם </verse>
        <verse osisID="Gen.14.14"> יד  וישמע אברם כי נשבה אחיו וירק את חניכיו ילידי ביתו שמנה עשר ושלש מאות וירדף עד דן </verse>
        <verse osisID="Gen.14.15"> טו  ויחלק עליהם לילה הוא ועבדיו ויכם וירדפם עד חובה אשר משמאל לדמשק </verse>
        <verse osisID="Gen.14.16"> טז  וישב את כל הרכש וגם את לוט אחיו ורכשו השיב וגם את הנשים ואת העם </verse>
        <verse osisID="Gen.14.17"> יז  ויצא מלך סדם לקראתו אחרי שובו מהכות את כדרלעמר ואת המלכים אשר אתו--אל עמק שוה הוא עמק המלך </verse>
        <verse osisID="Gen.14.18"> יח  ומלכי צדק מלך שלם הוציא לחם ויין והוא כהן לאל עליון </verse>
        <verse osisID="Gen.14.19"> יט  ויברכהו ויאמר  ברוך אברם לאל עליון קנה שמים וארץ </verse>
        <verse osisID="Gen.14.20"> כ  וברוך אל עליון אשר מגן צריך בידך ויתן לו מעשר מכל </verse>
        <verse osisID="Gen.14.21"> כא  ויאמר מלך סדם אל אברם  תן לי הנפש והרכש קח לך </verse>
        <verse osisID="Gen.14.22"> כב  ויאמר אברם אל מלך סדם  הרמתי ידי אל יהוה אל עליון קנה שמים וארץ </verse>
        <verse osisID="Gen.14.23"> כג  אם מחוט ועד שרוך נעל ואם אקח מכל אשר לך ולא תאמר אני העשרתי את אברם </verse>
        <verse osisID="Gen.14.24"> כד  בלעדי רק אשר אכלו הנערים וחלק האנשים אשר הלכו אתי  ענר אשכל וממרא הם יקחו חלקם  {ס} </verse>
      </chapter>
      <chapter osisID="Gen.15">
        <verse osisID="Gen.15.1"> א  אחר הדברים האלה היה דבר יהוה אל אברם במחזה לאמר  אל תירא אברם אנכי מגן לך--שכרך הרבה מאד </verse>
        <verse osisID="Gen.15.2"> ב  ויאמר אברם אדני יהוה מה תתן לי ואנכי הולך ערירי ובן משק ביתי הוא דמשק אליעזר </verse>
        <verse osisID="Gen.15.3"> ג  ויאמר אברם--הן לי לא נתתה זרע והנה בן ביתי יורש אתי </verse>
        <verse osisID="Gen.15.4"> ד  והנה דבר יהוה אליו לאמר לא יירשך זה  כי אם אשר יצא ממעיך הוא יירשך </verse>
        <verse osisID="Gen.15.5"> ה  ויוצא אתו החוצה ויאמר הבט נא השמימה וספר הכוכבים--אם תוכל לספר אתם ויאמר לו כה יהיה זרעך </verse>
        <verse osisID="Gen.15.6"> ו  והאמן ביהוה ויחשבה לו צדקה </verse>
        <verse osisID="Gen.15.7"> ז  ויאמר אליו  אני יהוה אשר הוצאתיך מאור כשדים--לתת לך את הארץ הזאת לרשתה </verse>
        <verse osisID="Gen.15.8"> ח  ויאמר  אדני יהוה במה אדע כי אירשנה </verse>
        <verse osisID="Gen.15.9"> ט  ויאמר אליו קחה לי עגלה משלשת ועז משלשת ואיל משלש ותר וגוזל </verse>
        <verse osisID="Gen.15.10"> י  ויקח לו את כל אלה ויבתר אתם בתוך ויתן איש בתרו לקראת רעהו ואת הצפר לא בתר </verse>
        <verse osisID="Gen.15.11"> יא  וירד העיט על הפגרים וישב אתם אברם </verse>
        <verse osisID="Gen.15.12"> יב  ויהי השמש לבוא ותרדמה נפלה על אברם והנה אימה חשכה גדלה נפלת עליו </verse>
        <verse osisID="Gen.15.13"> יג  ויאמר לאברם ידע תדע כי גר יהיה זרעך בארץ לא להם ועבדום וענו אתם--ארבע מאות שנה </verse>
        <verse osisID="Gen.15.14"> יד  וגם את הגוי אשר יעבדו דן אנכי ואחרי כן יצאו ברכש גדול </verse>
        <verse osisID="Gen.15.15"> טו  ואתה תבוא אל אבתיך בשלום  תקבר בשיבה טובה </verse>
        <verse osisID="Gen.15.16"> טז  ודור רביעי ישובו הנה  כי לא שלם עון האמרי עד הנה </verse>
        <verse osisID="Gen.15.17"> יז  ויהי השמש באה ועלטה היה והנה תנור עשן ולפיד אש אשר עבר בין הגזרים האלה </verse>
        <verse osisID="Gen.15.18"> יח  ביום ההוא כרת יהוה את אברם--ברית לאמר  לזרעך נתתי את הארץ הזאת מנהר מצרים עד הנהר הגדל נהר פרת </verse>
        <verse osisID="Gen.15.19"> יט  את הקיני ואת הקנזי ואת הקדמני </verse>
        <verse osisID="Gen.15.20"> כ  ואת החתי ואת הפרזי ואת הרפאים </verse>
        <verse osisID="Gen.15.21"> כא  ואת האמרי ואת הכנעני ואת הגרגשי ואת היבוסי  {ס} </verse>
      </chapter>
      <chapter osisID="Gen.16">
        <verse osisID="Gen.16.1"> א  ושרי אשת אברם לא ילדה לו ולה שפחה מצרית ושמה הגר </verse>
        <verse osisID="Gen.16.2"> ב  ותאמר שרי אל אברם הנה נא עצרני יהוה מלדת--בא נא אל שפחתי אולי אבנה ממנה וישמע אברם לקול שרי </verse>
        <verse osisID="Gen.16.3"> ג  ותקח שרי אשת אברם את הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה </verse>
        <verse osisID="Gen.16.4"> ד  ויבא אל הגר ותהר ותרא כי הרתה ותקל גברתה בעיניה </verse>
        <verse osisID="Gen.16.5"> ה  ותאמר שרי אל אברם חמסי עליך--אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך </verse>
        <verse osisID="Gen.16.6"> ו  ויאמר אברם אל שרי הנה שפחתך בידך--עשי לה הטוב בעיניך ותענה שרי ותברח מפניה </verse>
        <verse osisID="Gen.16.7"> ז  וימצאה מלאך יהוה על עין המים--במדבר  על העין בדרך שור </verse>
        <verse osisID="Gen.16.8"> ח  ויאמר הגר שפחת שרי אי מזה באת--ואנה תלכי ותאמר--מפני שרי גברתי אנכי ברחת </verse>
        <verse osisID="Gen.16.9"> ט  ויאמר לה מלאך יהוה שובי אל גברתך והתעני תחת ידיה </verse>
        <verse osisID="Gen.16.10"> י  ויאמר לה מלאך יהוה הרבה ארבה את זרעך ולא יספר מרב </verse>
        <verse osisID="Gen.16.11"> יא  ויאמר לה מלאך יהוה הנך הרה וילדת בן וקראת שמו ישמעאל כי שמע יהוה אל עניך </verse>
        <verse osisID="Gen.16.12"> יב  והוא יהיה פרא אדם--ידו בכל ויד כל בו ועל פני כל אחיו ישכן </verse>
        <verse osisID="Gen.16.13"> יג  ותקרא שם יהוה הדבר אליה אתה אל ראי  כי אמרה הגם הלם ראיתי--אחרי ראי </verse>
        <verse osisID="Gen.16.14"> יד  על כן קרא לבאר באר לחי ראי--הנה בין קדש ובין ברד </verse>
        <verse osisID="Gen.16.15"> טו  ותלד הגר לאברם בן ויקרא אברם שם בנו אשר ילדה הגר ישמעאל </verse>
        <verse osisID="Gen.16.16"> טז  ואברם בן שמנים שנה ושש שנים בלדת הגר את ישמעאל לאברם  {ס} </verse>
      </chapter>
      <chapter osisID="Gen.17">
        <verse osisID="Gen.17.1"> א  ויהי אברם בן תשעים שנה ותשע שנים וירא יהוה אל אברם ויאמר אליו אני אל שדי--התהלך לפני והיה תמים </verse>
        <verse osisID="Gen.17.2"> ב  ואתנה בריתי ביני ובינך וארבה אותך במאד מאד </verse>
        <verse osisID="Gen.17.3"> ג  ויפל אברם על פניו וידבר אתו אלהים לאמר </verse>
        <verse osisID="Gen.17.4"> ד  אני הנה בריתי אתך והיית לאב המון גוים </verse>
        <verse osisID="Gen.17.5"> ה  ולא יקרא עוד את שמך אברם והיה שמך אברהם כי אב המון גוים נתתיך </verse>
        <verse osisID="Gen.17.6"> ו  והפרתי אתך במאד מאד ונתתיך לגוים ומלכים ממך יצאו </verse>
        <verse osisID="Gen.17.7"> ז  והקמתי את בריתי ביני ובינך ובין זרעך אחריך לדרתם--לברית עולם  להיות לך לאלהים ולזרעך אחריך </verse>
        <verse osisID="Gen.17.8"> ח  ונתתי לך ולזרעך אחריך את ארץ מגריך את כל ארץ כנען לאחזת עולם והייתי להם לאלהים </verse>
        <verse osisID="Gen.17.9"> ט  ויאמר אלהים אל אברהם ואתה את בריתי תשמר--אתה וזרעך אחריך לדרתם </verse>
        <verse osisID="Gen.17.10"> י  זאת בריתי אשר תשמרו ביני וביניכם ובין זרעך אחריך  המול לכם כל זכר </verse>
        <verse osisID="Gen.17.11"> יא  ונמלתם את בשר ערלתכם והיה לאות ברית ביני וביניכם </verse>
        <verse osisID="Gen.17.12"> יב  ובן שמנת ימים ימול לכם כל זכר--לדרתיכם  יליד בית--ומקנת כסף מכל בן נכר אשר לא מזרעך הוא </verse>
        <verse osisID="Gen.17.13"> יג  המול ימול יליד ביתך ומקנת כספך והיתה בריתי בבשרכם לברית עולם </verse>
        <verse osisID="Gen.17.14"> יד  וערל זכר אשר לא ימול את בשר ערלתו--ונכרתה הנפש ההוא מעמיה  את בריתי הפר  {ס} </verse>
        <verse osisID="Gen.17.15"> טו  ויאמר אלהים אל אברהם שרי אשתך לא תקרא את שמה שרי  כי שרה שמה </verse>
        <verse osisID="Gen.17.16"> טז  וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו </verse>
        <verse osisID="Gen.17.17"> יז  ויפל אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד </verse>
        <verse osisID="Gen.17.18"> יח  ויאמר אברהם אל האלהים  לו ישמעאל יחיה לפניך </verse>
        <verse osisID="Gen.17.19"> יט  ויאמר אלהים אבל שרה אשתך ילדת לך בן וקראת את שמו יצחק והקמתי את בריתי אתו לברית עולם לזרעו אחריו </verse>
        <verse osisID="Gen.17.20"> כ  ולישמעאל שמעתיך--הנה ברכתי אתו והפריתי אתו והרביתי אתו במאד מאד  שנים עשר נשיאם יוליד ונתתיו לגוי גדול </verse>
        <verse osisID="Gen.17.21"> כא  ואת בריתי אקים את יצחק אשר תלד לך שרה למועד הזה בשנה האחרת </verse>
        <verse osisID="Gen.17.22"> כב  ויכל לדבר אתו ויעל אלהים מעל אברהם </verse>
        <verse osisID="Gen.17.23"> כג  ויקח אברהם את ישמעאל בנו ואת כל ילידי ביתו ואת כל מקנת כספו--כל זכר באנשי בית אברהם וימל את בשר ערלתם בעצם היום הזה כאשר דבר אתו אלהים </verse>
        <verse osisID="Gen.17.24"> כד  ואברהם--בן תשעים ותשע שנה  בהמלו בשר ערלתו </verse>
        <verse osisID="Gen.17.25"> כה  וישמעאל בנו בן שלש עשרה שנה  בהמלו--את בשר ערלתו </verse>
        <verse osisID="Gen.17.26"> כו  בעצם היום הזה נמול אברהם וישמעאל בנו </verse>
        <verse osisID="Gen.17.27"> כז  וכל אנשי ביתו יליד בית ומקנת כסף מאת בן נכר--נמלו אתו  {פ} </verse>
      </chapter>
      <chapter osisID="Gen.18">
        <verse osisID="Gen.18.1"> א  וירא אליו יהוה באלני ממרא והוא ישב פתח האהל כחם היום </verse>
        <verse osisID="Gen.18.2"> ב  וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה </verse>
        <verse osisID="Gen.18.3"> ג  ויאמר  אדני אם נא מצאתי חן בעיניך--אל נא תעבר מעל עבדך </verse>
        <verse osisID="Gen.18.4"> ד  יקח נא מעט מים ורחצו רגליכם והשענו תחת העץ </verse>
        <verse osisID="Gen.18.5"> ה  ואקחה פת לחם וסעדו לבכם אחר תעברו--כי על כן עברתם על עבדכם ויאמרו כן תעשה כאשר דברת </verse>
        <verse osisID="Gen.18.6"> ו  וימהר אברהם האהלה אל שרה ויאמר מהרי שלש סאים קמח סלת--לושי ועשי עגות </verse>
        <verse osisID="Gen.18.7"> ז  ואל הבקר רץ אברהם ויקח בן בקר רך וטוב ויתן אל הנער וימהר לעשות אתו </verse>
        <verse osisID="Gen.18.8"> ח  ויקח חמאה וחלב ובן הבקר אשר עשה ויתן לפניהם והוא עמד עליהם תחת העץ ויאכלו </verse>
        <verse osisID="Gen.18.9"> ט  ויאמרו אליו איה שרה אשתך ויאמר הנה באהל </verse>
        <verse osisID="Gen.18.10"> י  ויאמר שוב אשוב אליך כעת חיה והנה בן לשרה אשתך ושרה שמעת פתח האהל והוא אחריו </verse>
        <verse osisID="Gen.18.11"> יא  ואברהם ושרה זקנים באים בימים חדל להיות לשרה ארח כנשים </verse>
        <verse osisID="Gen.18.12"> יב  ותצחק שרה בקרבה לאמר  אחרי בלתי היתה לי עדנה ואדני זקן </verse>
        <verse osisID="Gen.18.13"> יג  ויאמר יהוה אל אברהם  למה זה צחקה שרה לאמר האף אמנם אלד--ואני זקנתי </verse>
        <verse osisID="Gen.18.14"> יד  היפלא מיהוה דבר למועד אשוב אליך כעת חיה--ולשרה בן </verse>
        <verse osisID="Gen.18.15"> טו  ותכחש שרה לאמר לא צחקתי כי יראה ויאמר לא כי צחקת </verse>
        <verse osisID="Gen.18.16"> טז  ויקמו משם האנשים וישקפו על פני סדם ואברהם--הלך עמם לשלחם </verse>
        <verse osisID="Gen.18.17"> יז  ויהוה אמר  המכסה אני מאברהם אשר אני עשה </verse>
        <verse osisID="Gen.18.18"> יח  ואברהם--היו יהיה לגוי גדול ועצום ונברכו בו--כל גויי הארץ </verse>
        <verse osisID="Gen.18.19"> יט  כי ידעתיו למען אשר יצוה את בניו ואת ביתו אחריו ושמרו דרך יהוה לעשות צדקה ומשפט--למען הביא יהוה על אברהם את אשר דבר עליו </verse>
        <verse osisID="Gen.18.20"> כ  ויאמר יהוה זעקת סדם ועמרה כי רבה וחטאתם--כי כבדה מאד </verse>
        <verse osisID="Gen.18.21"> כא  ארדה נא ואראה הכצעקתה הבאה אלי עשו כלה ואם לא אדעה </verse>
        <verse osisID="Gen.18.22"> כב  ויפנו משם האנשים וילכו סדמה ואברהם--עודנו עמד לפני יהוה </verse>
        <verse osisID="Gen.18.23"> כג  ויגש אברהם ויאמר  האף תספה צדיק עם רשע </verse>
        <verse osisID="Gen.18.24"> כד  אולי יש חמשים צדיקם בתוך העיר האף תספה ולא תשא למקום למען חמשים הצדיקם אשר בקרבה </verse>
        <verse osisID="Gen.18.25"> כה  חללה לך מעשת כדבר הזה להמית צדיק עם רשע והיה כצדיק כרשע חללה לך--השפט כל הארץ לא יעשה משפט </verse>
        <verse osisID="Gen.18.26"> כו  ויאמר יהוה אם אמצא בסדם חמשים צדיקם בתוך העיר--ונשאתי לכל המקום בעבורם </verse>
        <verse osisID="Gen.18.27"> כז  ויען אברהם ויאמר  הנה נא הואלתי לדבר אל אדני ואנכי עפר ואפר </verse>
        <verse osisID="Gen.18.28"> כח  אולי יחסרון חמשים הצדיקם חמשה--התשחית בחמשה את כל העיר ויאמר לא אשחית אם אמצא שם ארבעים וחמשה </verse>
        <verse osisID="Gen.18.29"> כט  ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים </verse>
        <verse osisID="Gen.18.30"> ל  ויאמר אל נא יחר לאדני ואדברה--אולי ימצאון שם שלשים ויאמר לא אעשה אם אמצא שם שלשים </verse>
        <verse osisID="Gen.18.31"> לא  ויאמר הנה נא הואלתי לדבר אל אדני--אולי ימצאון שם עשרים ויאמר לא אשחית בעבור העשרים </verse>
        <verse osisID="Gen.18.32"> לב  ויאמר אל נא יחר לאדני ואדברה אך הפעם--אולי ימצאון שם עשרה ויאמר לא אשחית בעבור העשרה </verse>
        <verse osisID="Gen.18.33"> לג  וילך יהוה--כאשר כלה לדבר אל אברהם ואברהם שב למקמו </verse>
      </chapter>
      <chapter osisID="Gen.19">
        <verse osisID="Gen.19.1"> א  ויבאו שני המלאכים סדמה בערב ולוט ישב בשער סדם וירא לוט ויקם לקראתם וישתחו אפים ארצה </verse>
        <verse osisID="Gen.19.2"> ב  ויאמר הנה נא אדני סורו נא אל בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין </verse>
        <verse osisID="Gen.19.3"> ג  ויפצר בם מאד--ויסרו אליו ויבאו אל ביתו ויעש להם משתה ומצות אפה ויאכלו </verse>
        <verse osisID="Gen.19.4"> ד  טרם ישכבו ואנשי העיר אנשי סדם נסבו על הבית מנער ועד זקן  כל העם מקצה </verse>
        <verse osisID="Gen.19.5"> ה  ויקראו אל לוט ויאמרו לו איה האנשים אשר באו אליך הלילה הוציאם אלינו ונדעה אתם </verse>
        <verse osisID="Gen.19.6"> ו  ויצא אלהם לוט הפתחה והדלת סגר אחריו </verse>
        <verse osisID="Gen.19.7"> ז  ויאמר  אל נא אחי תרעו </verse>
        <verse osisID="Gen.19.8"> ח  הנה נא לי שתי בנות אשר לא ידעו איש--אוציאה נא אתהן אליכם ועשו להן כטוב בעיניכם רק לאנשים האל אל תעשו דבר כי על כן באו בצל קרתי </verse>
        <verse osisID="Gen.19.9"> ט  ויאמרו גש הלאה ויאמרו האחד בא לגור וישפט שפוט--עתה נרע לך מהם ויפצרו באיש בלוט מאד ויגשו לשבר הדלת </verse>
        <verse osisID="Gen.19.10"> י  וישלחו האנשים את ידם ויביאו את לוט אליהם הביתה ואת הדלת סגרו </verse>
        <verse osisID="Gen.19.11"> יא  ואת האנשים אשר פתח הבית הכו בסנורים מקטן ועד גדול וילאו למצא הפתח </verse>
        <verse osisID="Gen.19.12"> יב  ויאמרו האנשים אל לוט עד מי לך פה--חתן ובניך ובנתיך וכל אשר לך בעיר  הוצא מן המקום </verse>
        <verse osisID="Gen.19.13"> יג  כי משחתים אנחנו את המקום הזה  כי גדלה צעקתם את פני יהוה וישלחנו יהוה לשחתה </verse>
        <verse osisID="Gen.19.14"> יד  ויצא לוט וידבר אל חתניו לקחי בנתיו ויאמר קומו צאו מן המקום הזה כי משחית יהוה את העיר ויהי כמצחק בעיני חתניו </verse>
        <verse osisID="Gen.19.15"> טו  וכמו השחר עלה ויאיצו המלאכים בלוט לאמר  קום קח את אשתך ואת שתי בנתיך הנמצאת--פן תספה בעון העיר </verse>
        <verse osisID="Gen.19.16"> טז  ויתמהמה--ויחזיקו האנשים בידו וביד אשתו וביד שתי בנתיו בחמלת יהוה עליו ויצאהו וינחהו מחוץ לעיר </verse>
        <verse osisID="Gen.19.17"> יז  ויהי כהוציאם אתם החוצה ויאמר המלט על נפשך--אל תביט אחריך ואל תעמד בכל הככר  ההרה המלט פן תספה </verse>
        <verse osisID="Gen.19.18"> יח  ויאמר לוט אלהם  אל נא אדני </verse>
        <verse osisID="Gen.19.19"> יט  הנה נא מצא עבדך חן בעיניך ותגדל חסדך אשר עשית עמדי להחיות את נפשי ואנכי לא אוכל להמלט ההרה--פן תדבקני הרעה ומתי </verse>
        <verse osisID="Gen.19.20"> כ  הנה נא העיר הזאת קרבה לנוס שמה--והוא מצער אמלטה נא שמה הלא מצער הוא--ותחי נפשי </verse>
        <verse osisID="Gen.19.21"> כא  ויאמר אליו--הנה נשאתי פניך גם לדבר הזה  לבלתי הפכי את העיר אשר דברת </verse>
        <verse osisID="Gen.19.22"> כב  מהר המלט שמה כי לא אוכל לעשות דבר עד באך שמה על כן קרא שם העיר צוער </verse>
        <verse osisID="Gen.19.23"> כג  השמש יצא על הארץ ולוט בא צערה </verse>
        <verse osisID="Gen.19.24"> כד  ויהוה המטיר על סדם ועל עמרה--גפרית ואש  מאת יהוה מן השמים </verse>
        <verse osisID="Gen.19.25"> כה  ויהפך את הערים האל ואת כל הככר ואת כל ישבי הערים וצמח האדמה </verse>
        <verse osisID="Gen.19.26"> כו  ותבט אשתו מאחריו ותהי נציב מלח </verse>
        <verse osisID="Gen.19.27"> כז  וישכם אברהם בבקר  אל המקום--אשר עמד שם את פני יהוה </verse>
        <verse osisID="Gen.19.28"> כח  וישקף על פני סדם ועמרה ועל כל פני ארץ הככר וירא והנה עלה קיטר הארץ כקיטר הכבשן </verse>
        <verse osisID="Gen.19.29"> כט  ויהי בשחת אלהים את ערי הככר ויזכר אלהים את אברהם וישלח את לוט מתוך ההפכה בהפך את הערים אשר ישב בהן לוט </verse>
        <verse osisID="Gen.19.30"> ל  ויעל לוט מצוער וישב בהר ושתי בנתיו עמו כי ירא לשבת בצוער וישב במערה--הוא ושתי בנתיו </verse>
        <verse osisID="Gen.19.31"> לא  ותאמר הבכירה אל הצעירה אבינו זקן ואיש אין בארץ לבוא עלינו כדרך כל הארץ </verse>
        <verse osisID="Gen.19.32"> לב  לכה נשקה את אבינו יין ונשכבה עמו ונחיה מאבינו זרע </verse>
        <verse osisID="Gen.19.33"> לג  ותשקין את אביהן יין בלילה הוא ותבא הבכירה ותשכב את אביה ולא ידע בשכבה ובקומה </verse>
        <verse osisID="Gen.19.34"> לד  ויהי ממחרת ותאמר הבכירה אל הצעירה הן שכבתי אמש את אבי נשקנו יין גם הלילה ובאי שכבי עמו ונחיה מאבינו זרע </verse>
        <verse osisID="Gen.19.35"> לה  ותשקין גם בלילה ההוא את אביהן--יין ותקם הצעירה ותשכב עמו ולא ידע בשכבה ובקמה </verse>
        <verse osisID="Gen.19.36"> לו  ותהרין שתי בנות לוט מאביהן </verse>
        <verse osisID="Gen.19.37"> לז  ותלד הבכירה בן ותקרא שמו מואב  הוא אבי מואב עד היום </verse>
        <verse osisID="Gen.19.38"> לח  והצעירה גם הוא ילדה בן ותקרא שמו בן עמי  הוא אבי בני עמון עד היום  {ס} </verse>
      </chapter>
      <chapter osisID="Gen.20">
        <verse osisID="Gen.20.1"> א  ויסע משם אברהם ארצה הנגב וישב בין קדש ובין שור ויגר בגרר </verse>
        <verse osisID="Gen.20.2"> ב  ויאמר אברהם אל שרה אשתו אחתי הוא וישלח אבימלך מלך גרר ויקח את שרה </verse>
        <verse osisID="Gen.20.3"> ג  ויבא אלהים אל אבימלך בחלום הלילה ויאמר לו הנך מת על האשה אשר לקחת והוא בעלת בעל </verse>
        <verse osisID="Gen.20.4"> ד  ואבימלך לא קרב אליה ויאמר--אדני הגוי גם צדיק תהרג </verse>
        <verse osisID="Gen.20.5"> ה  הלא הוא אמר לי אחתי הוא והיא גם הוא אמרה אחי הוא בתם לבבי ובנקין כפי עשיתי זאת </verse>
        <verse osisID="Gen.20.6"> ו  ויאמר אליו האלהים בחלם גם אנכי ידעתי כי בתם לבבך עשית זאת ואחשך גם אנכי אותך מחטו לי על כן לא נתתיך לנגע אליה </verse>
        <verse osisID="Gen.20.7"> ז  ועתה השב אשת האיש כי נביא הוא ויתפלל בעדך וחיה ואם אינך משיב--דע כי מות תמות אתה וכל אשר לך </verse>
        <verse osisID="Gen.20.8"> ח  וישכם אבימלך בבקר ויקרא לכל עבדיו וידבר את כל הדברים האלה באזניהם וייראו האנשים מאד </verse>
        <verse osisID="Gen.20.9"> ט  ויקרא אבימלך לאברהם ויאמר לו מה עשית לנו ומה חטאתי לך כי הבאת עלי ועל ממלכתי חטאה גדלה  מעשים אשר לא יעשו עשית עמדי </verse>
        <verse osisID="Gen.20.10"> י  ויאמר אבימלך אל אברהם  מה ראית כי עשית את הדבר הזה </verse>
        <verse osisID="Gen.20.11"> יא  ויאמר אברהם כי אמרתי רק אין יראת אלהים במקום הזה והרגוני על דבר אשתי </verse>
        <verse osisID="Gen.20.12"> יב  וגם אמנה אחתי בת אבי הוא--אך לא בת אמי ותהי לי לאשה </verse>
        <verse osisID="Gen.20.13"> יג  ויהי כאשר התעו אתי אלהים מבית אבי ואמר לה זה חסדך אשר תעשי עמדי  אל כל המקום אשר נבוא שמה אמרי לי אחי הוא </verse>
        <verse osisID="Gen.20.14"> יד  ויקח אבימלך צאן ובקר ועבדים ושפחת ויתן לאברהם וישב לו את שרה אשתו </verse>
        <verse osisID="Gen.20.15"> טו  ויאמר אבימלך הנה ארצי לפניך  בטוב בעיניך שב </verse>
        <verse osisID="Gen.20.16"> טז  ולשרה אמר הנה נתתי אלף כסף לאחיך--הנה הוא לך כסות עינים לכל אשר אתך ואת כל ונכחת </verse>
        <verse osisID="Gen.20.17"> יז  ויתפלל אברהם אל האלהים וירפא אלהים את אבימלך ואת אשתו ואמהתיו--וילדו </verse>
        <verse osisID="Gen.20.18"> יח  כי עצר עצר יהוה בעד כל רחם לבית אבימלך על דבר שרה אשת אברהם  {ס} </verse>
      </chapter>
      <chapter osisID="Gen.21">
        <verse osisID="Gen.21.1"> א  ויהוה פקד את שרה כאשר אמר ויעש יהוה לשרה כאשר דבר </verse>
        <verse osisID="Gen.21.2"> ב  ותהר ותלד שרה לאברהם בן לזקניו למועד אשר דבר אתו אלהים </verse>
        <verse osisID="Gen.21.3"> ג  ויקרא אברהם את שם בנו הנולד לו אשר ילדה לו שרה--יצחק </verse>
        <verse osisID="Gen.21.4"> ד  וימל אברהם את יצחק בנו בן שמנת ימים כאשר צוה אתו אלהים </verse>
        <verse osisID="Gen.21.5"> ה  ואברהם בן מאת שנה בהולד לו את יצחק בנו </verse>
        <verse osisID="Gen.21.6"> ו  ותאמר שרה--צחק עשה לי אלהים  כל השמע יצחק לי </verse>
        <verse osisID="Gen.21.7"> ז  ותאמר מי מלל לאברהם היניקה בנים שרה  כי ילדתי בן לזקניו </verse>
        <verse osisID="Gen.21.8"> ח  ויגדל הילד ויגמל ויעש אברהם משתה גדול ביום הגמל את יצחק </verse>
        <verse osisID="Gen.21.9"> ט  ותרא שרה את בן הגר המצרית אשר ילדה לאברהם--מצחק </verse>
        <verse osisID="Gen.21.10"> י  ותאמר לאברהם גרש האמה הזאת ואת בנה  כי לא יירש בן האמה הזאת עם בני עם יצחק </verse>
        <verse osisID="Gen.21.11"> יא  וירע הדבר מאד בעיני אברהם על אודת בנו </verse>
        <verse osisID="Gen.21.12"> יב  ויאמר אלהים אל אברהם אל ירע בעיניך על הנער ועל אמתך--כל אשר תאמר אליך שרה שמע בקלה  כי ביצחק יקרא לך זרע </verse>
        <verse osisID="Gen.21.13"> יג  וגם את בן האמה לגוי אשימנו  כי זרעך הוא </verse>
        <verse osisID="Gen.21.14"> יד  וישכם אברהם בבקר ויקח לחם וחמת מים ויתן אל הגר שם על שכמה ואת הילד--וישלחה ותלך ותתע במדבר באר שבע </verse>
        <verse osisID="Gen.21.15"> טו  ויכלו המים מן החמת ותשלך את הילד תחת אחד השיחם </verse>
        <verse osisID="Gen.21.16"> טז  ותלך ותשב לה מנגד הרחק כמטחוי קשת כי אמרה אל אראה במות הילד ותשב מנגד ותשא את קלה ותבך </verse>
        <verse osisID="Gen.21.17"> יז  וישמע אלהים את קול הנער ויקרא מלאך אלהים אל הגר מן השמים ויאמר לה מה לך הגר אל תיראי כי שמע אלהים אל קול הנער באשר הוא שם </verse>
        <verse osisID="Gen.21.18"> יח  קומי שאי את הנער והחזיקי את ידך בו  כי לגוי גדול אשימנו </verse>
        <verse osisID="Gen.21.19"> יט  ויפקח אלהים את עיניה ותרא באר מים ותלך ותמלא את החמת מים ותשק את הנער </verse>
        <verse osisID="Gen.21.20"> כ  ויהי אלהים את הנער ויגדל וישב במדבר ויהי רבה קשת </verse>
        <verse osisID="Gen.21.21"> כא  וישב במדבר פארן ותקח לו אמו אשה מארץ מצרים  {פ} </verse>
        <verse osisID="Gen.21.22"> כב  ויהי בעת ההוא ויאמר אבימלך ופיכל שר צבאו אל אברהם לאמר  אלהים עמך בכל אשר אתה עשה </verse>
        <verse osisID="Gen.21.23"> כג  ועתה השבעה לי באלהים הנה אם תשקר לי ולניני ולנכדי כחסד אשר עשיתי עמך תעשה עמדי ועם הארץ אשר גרתה בה </verse>
        <verse osisID="Gen.21.24"> כד  ויאמר אברהם אנכי אשבע </verse>
        <verse osisID="Gen.21.25"> כה  והוכח אברהם את אבימלך על אדות באר המים אשר גזלו עבדי אבימלך </verse>
        <verse osisID="Gen.21.26"> כו  ויאמר אבימלך--לא ידעתי מי עשה את הדבר הזה וגם אתה לא הגדת לי וגם אנכי לא שמעתי--בלתי היום </verse>
        <verse osisID="Gen.21.27"> כז  ויקח אברהם צאן ובקר ויתן לאבימלך ויכרתו שניהם ברית </verse>
        <verse osisID="Gen.21.28"> כח  ויצב אברהם את שבע כבשת הצאן--לבדהן </verse>
        <verse osisID="Gen.21.29"> כט  ויאמר אבימלך אל אברהם  מה הנה שבע כבשת האלה אשר הצבת לבדנה </verse>
        <verse osisID="Gen.21.30"> ל  ויאמר--כי את שבע כבשת תקח מידי  בעבור תהיה לי לעדה כי חפרתי את הבאר הזאת </verse>
        <verse osisID="Gen.21.31"> לא  על כן קרא למקום ההוא--באר שבע  כי שם נשבעו שניהם </verse>
        <verse osisID="Gen.21.32"> לב  ויכרתו ברית בבאר שבע ויקם אבימלך ופיכל שר צבאו וישבו אל ארץ פלשתים </verse>
        <verse osisID="Gen.21.33"> לג  ויטע אשל בבאר שבע ויקרא שם--בשם יהוה אל עולם </verse>
        <verse osisID="Gen.21.34"> לד  ויגר אברהם בארץ פלשתים ימים רבים  {פ} </verse>
      </chapter>
      <chapter osisID="Gen.22">
        <verse osisID="Gen.22.1"> א  ויהי אחר הדברים האלה והאלהים נסה את אברהם ויאמר אליו אברהם ויאמר הנני </verse>
        <verse osisID="Gen.22.2"> ב  ויאמר קח נא את בנך את יחידך אשר אהבת את יצחק ולך לך אל ארץ המריה והעלהו שם לעלה על אחד ההרים אשר אמר אליך </verse>
        <verse osisID="Gen.22.3"> ג  וישכם אברהם בבקר ויחבש את חמרו ויקח את שני נעריו אתו ואת יצחק בנו ויבקע עצי עלה ויקם וילך אל המקום אשר אמר לו האלהים </verse>
        <verse osisID="Gen.22.4"> ד  ביום השלישי וישא אברהם את עיניו וירא את המקום--מרחק </verse>
        <verse osisID="Gen.22.5"> ה  ויאמר אברהם אל נעריו שבו לכם פה עם החמור ואני והנער נלכה עד כה ונשתחוה ונשובה אליכם </verse>
        <verse osisID="Gen.22.6"> ו  ויקח אברהם את עצי העלה וישם על יצחק בנו ויקח בידו את האש ואת המאכלת וילכו שניהם יחדו </verse>
        <verse osisID="Gen.22.7"> ז  ויאמר יצחק אל אברהם אביו ויאמר אבי ויאמר הנני בני ויאמר הנה האש והעצים ואיה השה לעלה </verse>
        <verse osisID="Gen.22.8"> ח  ויאמר אברהם אלהים יראה לו השה לעלה בני וילכו שניהם יחדו </verse>
        <verse osisID="Gen.22.9"> ט  ויבאו אל המקום אשר אמר לו האלהים ויבן שם אברהם את המזבח ויערך את העצים ויעקד את יצחק בנו וישם אתו על המזבח ממעל לעצים </verse>
        <verse osisID="Gen.22.10"> י  וישלח אברהם את ידו ויקח את המאכלת לשחט את בנו </verse>
        <verse osisID="Gen.22.11"> יא  ויקרא אליו מלאך יהוה מן השמים ויאמר אברהם אברהם ויאמר הנני </verse>
        <verse osisID="Gen.22.12"> יב  ויאמר אל תשלח ידך אל הנער ואל תעש לו מאומה  כי עתה ידעתי כי ירא אלהים אתה ולא חשכת את בנך את יחידך ממני </verse>
        <verse osisID="Gen.22.13"> יג  וישא אברהם את עיניו וירא והנה איל אחר נאחז בסבך בקרניו וילך אברהם ויקח את האיל ויעלהו לעלה תחת בנו </verse>
        <verse osisID="Gen.22.14"> יד  ויקרא אברהם שם המקום ההוא יהוה יראה אשר יאמר היום בהר יהוה יראה </verse>
        <verse osisID="Gen.22.15"> טו  ויקרא מלאך יהוה אל אברהם שנית מן השמים </verse>
        <verse osisID="Gen.22.16"> טז  ויאמר בי נשבעתי נאם יהוה  כי יען אשר עשית את הדבר הזה ולא חשכת את בנך את יחידך </verse>
        <verse osisID="Gen.22.17"> יז  כי ברך אברכך והרבה ארבה את זרעך ככוכבי השמים וכחול אשר על שפת הים וירש זרעך את שער איביו </verse>
        <verse osisID="Gen.22.18"> יח  והתברכו בזרעך כל גויי הארץ עקב אשר שמעת בקלי </verse>
        <verse osisID="Gen.22.19"> יט  וישב אברהם אל נעריו ויקמו וילכו יחדו אל באר שבע וישב אברהם בבאר שבע  {פ} </verse>
        <verse osisID="Gen.22.20"> כ  ויהי אחרי הדברים האלה ויגד לאברהם לאמר  הנה ילדה מלכה גם הוא בנים--לנחור אחיך </verse>
        <verse osisID="Gen.22.21"> כא  את עוץ בכרו ואת בוז אחיו ואת קמואל אבי ארם </verse>
        <verse osisID="Gen.22.22"> כב  ואת כשד ואת חזו ואת פלדש ואת ידלף ואת בתואל </verse>
        <verse osisID="Gen.22.23"> כג  ובתואל ילד את רבקה שמנה אלה ילדה מלכה לנחור אחי אברהם </verse>
        <verse osisID="Gen.22.24"> כד  ופילגשו ושמה ראומה ותלד גם הוא את טבח ואת גחם ואת תחש ואת מעכה  {פ} </verse>
      </chapter>
      <chapter osisID="Gen.23">
        <verse osisID="Gen.23.1"> א  ויהיו חיי שרה מאה שנה ועשרים שנה ושבע שנים--שני חיי שרה </verse>
        <verse osisID="Gen.23.2"> ב  ותמת שרה בקרית ארבע הוא חברון--בארץ כנען ויבא אברהם לספד לשרה ולב  כ  תה </verse>
        <verse osisID="Gen.23.3"> ג  ויקם אברהם מעל פני מתו וידבר אל בני חת לאמר </verse>
        <verse osisID="Gen.23.4"> ד  גר ותושב אנכי עמכם תנו לי אחזת קבר עמכם ואקברה מתי מלפני </verse>
        <verse osisID="Gen.23.5"> ה  ויענו בני חת את אברהם לאמר לו </verse>
        <verse osisID="Gen.23.6"> ו  שמענו אדני נשיא אלהים אתה בתוכנו--במבחר קברינו קבר את מתך איש ממנו את קברו לא יכלה ממך מקבר מתך </verse>
        <verse osisID="Gen.23.7"> ז  ויקם אברהם וישתחו לעם הארץ לבני חת </verse>
        <verse osisID="Gen.23.8"> ח  וידבר אתם לאמר  אם יש את נפשכם לקבר את מתי מלפני--שמעוני ופגעו לי בעפרון בן צחר </verse>
        <verse osisID="Gen.23.9"> ט  ויתן לי את מערת המכפלה אשר לו אשר בקצה שדהו  בכסף מלא יתננה לי בתוככם--לאחזת קבר </verse>
        <verse osisID="Gen.23.10"> י  ועפרון ישב בתוך בני חת ויען עפרון החתי את אברהם באזני בני חת לכל באי שער עירו לאמר </verse>
        <verse osisID="Gen.23.11"> יא  לא אדני שמעני--השדה נתתי לך והמערה אשר בו לך נתתיה לעיני בני עמי נתתיה לך קבר מתך </verse>
        <verse osisID="Gen.23.12"> יב  וישתחו אברהם לפני עם הארץ </verse>
        <verse osisID="Gen.23.13"> יג  וידבר אל עפרון באזני עם הארץ לאמר אך אם אתה לו שמעני  נתתי כסף השדה קח ממני ואקברה את מתי שמה </verse>
        <verse osisID="Gen.23.14"> יד  ויען עפרון את אברהם לאמר לו </verse>
        <verse osisID="Gen.23.15"> טו  אדני שמעני ארץ ארבע מאת שקל כסף ביני ובינך מה הוא ואת מתך קבר </verse>
        <verse osisID="Gen.23.16"> טז  וישמע אברהם אל עפרון וישקל אברהם לעפרן את הכסף אשר דבר באזני בני חת--ארבע מאות שקל כסף עבר לסחר </verse>
        <verse osisID="Gen.23.17"> יז  ויקם שדה עפרון אשר במכפלה אשר לפני ממרא  השדה והמערה אשר בו וכל העץ אשר בשדה אשר בכל גבלו סביב </verse>
        <verse osisID="Gen.23.18"> יח  לאברהם למקנה לעיני בני חת בכל באי שער עירו </verse>
        <verse osisID="Gen.23.19"> יט  ואחרי כן קבר אברהם את שרה אשתו אל מערת שדה המכפלה על פני ממרא--הוא חברון  בארץ כנען </verse>
        <verse osisID="Gen.23.20"> כ  ויקם השדה והמערה אשר בו לאברהם--לאחזת קבר  מאת בני חת  {ס} </verse>
      </chapter>
      <chapter osisID="Gen.24">
        <verse osisID="Gen.24.1"> א  ואברהם זקן בא בימים ויהוה ברך את אברהם בכל </verse>
        <verse osisID="Gen.24.2"> ב  ויאמר אברהם אל עבדו זקן ביתו המשל בכל אשר לו  שים נא ידך תחת ירכי </verse>
        <verse osisID="Gen.24.3"> ג  ואשביעך--ביהוה אלהי השמים ואלהי הארץ  אשר לא תקח אשה לבני מבנות הכנעני אשר אנכי יושב בקרבו </verse>
        <verse osisID="Gen.24.4"> ד  כי אל ארצי ואל מולדתי תלך ולקחת אשה לבני ליצחק </verse>
        <verse osisID="Gen.24.5"> ה  ויאמר אליו העבד אולי לא תאבה האשה ללכת אחרי אל הארץ הזאת ההשב אשיב את בנך אל הארץ אשר יצאת משם </verse>
        <verse osisID="Gen.24.6"> ו  ויאמר אליו אברהם  השמר לך פן תשיב את בני שמה </verse>
        <verse osisID="Gen.24.7"> ז  יהוה אלהי השמים אשר לקחני מבית אבי ומארץ מולדתי ואשר דבר לי ואשר נשבע לי לאמר לזרעך אתן את הארץ הזאת--הוא ישלח מלאכו לפניך ולקחת אשה לבני משם </verse>
        <verse osisID="Gen.24.8"> ח  ואם לא תאבה האשה ללכת אחריך--ונקית משבעתי זאת רק את בני לא תשב שמה </verse>
        <verse osisID="Gen.24.9"> ט  וישם העבד את ידו תחת ירך אברהם אדניו וישבע לו על הדבר הזה </verse>
        <verse osisID="Gen.24.10"> י  ויקח העבד עשרה גמלים מגמלי אדניו וילך וכל טוב אדניו בידו ויקם וילך אל ארם נהרים--אל עיר נחור </verse>
        <verse osisID="Gen.24.11"> יא  ויברך הגמלים מחוץ לעיר אל באר המים לעת ערב לעת צאת השאבת </verse>
        <verse osisID="Gen.24.12"> יב  ויאמר--יהוה אלהי אדני אברהם הקרה נא לפני היום ועשה חסד עם אדני אברהם </verse>
        <verse osisID="Gen.24.13"> יג  הנה אנכי נצב על עין המים ובנות אנשי העיר יצאת לשאב מים </verse>
        <verse osisID="Gen.24.14"> יד  והיה הנער אשר אמר אליה הטי נא כדך ואשתה ואמרה שתה וגם גמליך אשקה--אתה הכחת לעבדך ליצחק ובה אדע כי עשית חסד עם אדני </verse>
        <verse osisID="Gen.24.15"> טו  ויהי הוא טרם כלה לדבר והנה רבקה יצאת אשר ילדה לבתואל בן מלכה אשת נחור אחי אברהם וכדה על שכמה </verse>
        <verse osisID="Gen.24.16"> טז  והנער טבת מראה מאד--בתולה ואיש לא ידעה ותרד העינה ותמלא כדה ותעל </verse>
        <verse osisID="Gen.24.17"> יז  וירץ העבד לקראתה ויאמר הגמיאיני נא מעט מים מכדך </verse>
        <verse osisID="Gen.24.18"> יח  ותאמר שתה אדני ותמהר ותרד כדה על ידה--ותשקהו </verse>
        <verse osisID="Gen.24.19"> יט  ותכל להשקתו ותאמר גם לגמליך אשאב עד אם כלו לשתת </verse>
        <verse osisID="Gen.24.20"> כ  ותמהר ותער כדה אל השקת ותרץ עוד אל הבאר לשאב ותשאב לכל גמליו </verse>
        <verse osisID="Gen.24.21"> כא  והאיש משתאה לה מחריש--לדעת ההצליח יהוה דרכו אם לא </verse>
        <verse osisID="Gen.24.22"> כב  ויהי כאשר כלו הגמלים לשתות ויקח האיש נזם זהב בקע משקלו--ושני צמידים על ידיה עשרה זהב משקלם </verse>
        <verse osisID="Gen.24.23"> כג  ויאמר בת מי את הגידי נא לי היש בית אביך מקום לנו ללין </verse>
        <verse osisID="Gen.24.24"> כד  ותאמר אליו בת בתואל אנכי--בן מלכה אשר ילדה לנחור </verse>
        <verse osisID="Gen.24.25"> כה  ותאמר אליו גם תבן גם מספוא רב עמנו--גם מקום ללון </verse>
        <verse osisID="Gen.24.26"> כו  ויקד האיש וישתחו ליהוה </verse>
        <verse osisID="Gen.24.27"> כז  ויאמר ברוך יהוה אלהי אדני אברהם אשר לא עזב חסדו ואמתו מעם אדני אנכי בדרך נחני יהוה בית אחי אדני </verse>
        <verse osisID="Gen.24.28"> כח  ותרץ הנער ותגד לבית אמה--כדברים האלה </verse>
        <verse osisID="Gen.24.29"> כט  ולרבקה אח ושמו לבן וירץ לבן אל האיש החוצה אל העין </verse>
        <verse osisID="Gen.24.30"> ל  ויהי כראת את הנזם ואת הצמדים על ידי אחתו וכשמעו את דברי רבקה אחתו לאמר כה דבר אלי האיש ויבא אל האיש והנה עמד על הגמלים על העין </verse>
        <verse osisID="Gen.24.31"> לא  ויאמר בוא ברוך יהוה למה תעמד בחוץ ואנכי פניתי הבית ומקום לגמלים </verse>
        <verse osisID="Gen.24.32"> לב  ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו </verse>
        <verse osisID="Gen.24.33"> לג  ויישם (ויושם) לפניו לאכל ויאמר לא אכל עד אם דברתי דברי ויאמר דבר </verse>
        <verse osisID="Gen.24.34"> לד  ויאמר  עבד אברהם אנכי </verse>
        <verse osisID="Gen.24.35"> לה  ויהוה ברך את אדני מאד--ויגדל ויתן לו צאן ובקר וכסף וזהב ועבדם ושפחת וגמלים וחמרים </verse>
        <verse osisID="Gen.24.36"> לו  ותלד שרה אשת אדני בן לאדני אחרי זקנתה ויתן לו את כל אשר לו </verse>
        <verse osisID="Gen.24.37"> לז  וישבעני אדני לאמר  לא תקח אשה לבני מבנות הכנעני אשר אנכי ישב בארצו </verse>
        <verse osisID="Gen.24.38"> לח  אם לא אל בית אבי תלך ואל משפחתי ולקחת אשה לבני </verse>
        <verse osisID="Gen.24.39"> לט  ואמר אל אדני  אלי לא תלך האשה אחרי </verse>
        <verse osisID="Gen.24.40"> מ  ויאמר אלי  יהוה אשר התהלכתי לפניו ישלח מלאכו אתך והצליח דרכך ולקחת אשה לבני ממשפחתי ומבית אבי </verse>
        <verse osisID="Gen.24.41"> מא  אז תנקה מאלתי כי תבוא אל משפחתי ואם לא יתנו לך והיית נקי מאלתי </verse>
        <verse osisID="Gen.24.42"> מב  ואבא היום אל העין ואמר יהוה אלהי אדני אברהם אם ישך נא מצליח דרכי אשר אנכי הלך עליה </verse>
        <verse osisID="Gen.24.43"> מג  הנה אנכי נצב על עין המים והיה העלמה היצאת לשאב ואמרתי אליה השקיני נא מעט מים מכדך </verse>
        <verse osisID="Gen.24.44"> מד  ואמרה אלי גם אתה שתה וגם לגמליך אשאב--הוא האשה אשר הכיח יהוה לבן אדני </verse>
        <verse osisID="Gen.24.45"> מה  אני טרם אכלה לדבר אל לבי והנה רבקה יצאת וכדה על שכמה ותרד העינה ותשאב ואמר אליה השקיני נא </verse>
        <verse osisID="Gen.24.46"> מו  ותמהר ותורד כדה מעליה ותאמר שתה וגם גמליך אשקה ואשת וגם הגמלים השקתה </verse>
        <verse osisID="Gen.24.47"> מז  ואשאל אתה ואמר בת מי את ותאמר בת בתואל בן נחור אשר ילדה לו מלכה ואשם הנזם על אפה והצמידים על ידיה </verse>
        <verse osisID="Gen.24.48"> מח  ואקד ואשתחוה ליהוה ואברך את יהוה אלהי אדני אברהם אשר הנחני בדרך אמת לקחת את בת אחי אדני לבנו </verse>
        <verse osisID="Gen.24.49"> מט  ועתה אם ישכם עשים חסד ואמת את אדני--הגידו לי ואם לא--הגידו לי ואפנה על ימין או על שמאל </verse>
        <verse osisID="Gen.24.50"> נ  ויען לבן ובתואל ויאמרו מיהוה יצא הדבר לא נוכל דבר אליך רע או טוב </verse>
        <verse osisID="Gen.24.51"> נא  הנה רבקה לפניך קח ולך ותהי אשה לבן אדניך כאשר דבר יהוה </verse>
        <verse osisID="Gen.24.52"> נב  ויהי כאשר שמע עבד אברהם את דבריהם וישתחו ארצה ליהוה </verse>
        <verse osisID="Gen.24.53"> נג  ויוצא העבד כלי כסף וכלי זהב ובגדים ויתן לרבקה ומגדנת--נתן לאחיה ולאמה </verse>
        <verse osisID="Gen.24.54"> נד  ויאכלו וישתו הוא והאנשים אשר עמו--וילינו ויקומו בבקר ויאמר שלחני לאדני </verse>
        <verse osisID="Gen.24.55"> נה  ויאמר אחיה ואמה תשב הנער אתנו ימים או עשור אחר תלך </verse>
        <verse osisID="Gen.24.56"> נו  ויאמר אלהם אל תאחרו אתי ויהוה הצליח דרכי שלחוני ואלכה לאדני </verse>
        <verse osisID="Gen.24.57"> נז  ויאמרו נקרא לנער ונשאלה את פיה </verse>
        <verse osisID="Gen.24.58"> נח  ויקראו לרבקה ויאמרו אליה התלכי עם האיש הזה ותאמר אלך </verse>
        <verse osisID="Gen.24.59"> נט  וישלחו את רבקה אחתם ואת מנקתה ואת עבד אברהם ואת אנשיו </verse>
        <verse osisID="Gen.24.60"> ס  ויברכו את רבקה ויאמרו לה--אחתנו את היי לאלפי רבבה ויירש זרעך את שער שנאיו </verse>
        <verse osisID="Gen.24.61"> סא  ותקם רבקה ונערתיה ותרכבנה על הגמלים ותלכנה אחרי האיש ויקח העבד את רבקה וילך </verse>
        <verse osisID="Gen.24.62"> סב  ויצחק בא מבוא באר לחי ראי והוא יושב בארץ הנגב </verse>
        <verse osisID="Gen.24.63"> סג  ויצא יצחק לשוח בשדה לפנות ערב וישא עיניו וירא והנה גמלים באים </verse>
        <verse osisID="Gen.24.64"> סד  ותשא רבקה את עיניה ותרא את יצחק ותפל מעל הגמל </verse>
        <verse osisID="Gen.24.65"> סה  ותאמר אל העבד מי האיש הלזה ההלך בשדה לקראתנו ויאמר העבד הוא אדני ותקח הצעיף ותתכס </verse>
        <verse osisID="Gen.24.66"> סו  ויספר העבד ליצחק את כל הדברים אשר עשה </verse>
        <verse osisID="Gen.24.67"> סז  ויבאה יצחק האהלה שרה אמו ויקח את רבקה ותהי לו לאשה ויאהבה וינחם יצחק אחרי אמו  {פ} </verse>
      </chapter>
      <chapter osisID="Gen.25">
        <verse osisID="Gen.25.1"> א  ויסף אברהם ויקח אשה ושמה קטורה </verse>
        <verse osisID="Gen.25.2"> ב  ותלד לו את זמרן ואת יקשן ואת מדן ואת מדין--ואת ישבק ואת שוח </verse>
        <verse osisID="Gen.25.3"> ג  ויקשן ילד את שבא ואת דדן ובני דדן היו אשורם ולטושם ולאמים </verse>
        <verse osisID="Gen.25.4"> ד  ובני מדין עיפה ועפר וחנך ואבידע ואלדעה כל אלה בני קטורה </verse>
        <verse osisID="Gen.25.5"> ה  ויתן אברהם את כל אשר לו ליצחק </verse>
        <verse osisID="Gen.25.6"> ו  ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל ארץ קדם </verse>
        <verse osisID="Gen.25.7"> ז  ואלה ימי שני חיי אברהם--אשר חי  מאת שנה ושבעים שנה וחמש שנים </verse>
        <verse osisID="Gen.25.8"> ח  ויגוע וימת אברהם בשיבה טובה זקן ושבע ויאסף אל עמיו </verse>
        <verse osisID="Gen.25.9"> ט  ויקברו אתו יצחק וישמעאל בניו אל מערת המכפלה  אל שדה עפרן בן צחר החתי אשר על פני ממרא </verse>
        <verse osisID="Gen.25.10"> י  השדה אשר קנה אברהם מאת בני חת--שמה קבר אברהם ושרה אשתו </verse>
        <verse osisID="Gen.25.11"> יא  ויהי אחרי מות אברהם ויברך אלהים את יצחק בנו וישב יצחק עם באר לחי ראי  {פ} </verse>
        <verse osisID="Gen.25.12"> יב  ואלה תלדת ישמעאל בן אברהם  אשר ילדה הגר המצרית שפחת שרה--לאברהם </verse>
        <verse osisID="Gen.25.13"> יג  ואלה שמות בני ישמעאל בשמתם לתולדתם  בכר ישמעאל נבית וקדר ואדבאל ומבשם </verse>
        <verse osisID="Gen.25.14"> יד  ומשמע ודומה ומשא </verse>
        <verse osisID="Gen.25.15"> טו  חדד ותימא יטור נפיש וקדמה </verse>
        <verse osisID="Gen.25.16"> טז  אלה הם בני ישמעאל ואלה שמתם בחצריהם ובטירתם--שנים עשר נשיאם לאמתם </verse>
        <verse osisID="Gen.25.17"> יז  ואלה שני חיי ישמעאל--מאת שנה ושלשים שנה ושבע שנים ויגוע וימת ויאסף אל עמיו </verse>
        <verse osisID="Gen.25.18"> יח  וישכנו מחוילה עד שור אשר על פני מצרים באכה אשורה על פני כל אחיו נפל  {פ} </verse>
        <verse osisID="Gen.25.19"> יט  ואלה תולדת יצחק בן אברהם  אברהם הוליד את יצחק </verse>
        <verse osisID="Gen.25.20"> כ  ויהי יצחק בן ארבעים שנה בקחתו את רבקה בת בתואל הארמי מפדן ארם--אחות לבן הארמי לו לאשה </verse>
        <verse osisID="Gen.25.21"> כא  ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו </verse>
        <verse osisID="Gen.25.22"> כב  ויתרצצו הבנים בקרבה ותאמר אם כן למה זה אנכי ותלך לדרש את יהוה </verse>
        <verse osisID="Gen.25.23"> כג  ויאמר יהוה לה שני גיים (גוים) בבטנך ושני לאמים ממעיך יפרדו ולאם מלאם יאמץ ורב יעבד צעיר </verse>
        <verse osisID="Gen.25.24"> כד  וימלאו ימיה ללדת והנה תומם בבטנה </verse>
        <verse osisID="Gen.25.25"> כה  ויצא הראשון אדמוני כלו כאדרת שער ויקראו שמו עשו </verse>
        <verse osisID="Gen.25.26"> כו  ואחרי כן יצא אחיו וידו אחזת בעקב עשו ויקרא שמו יעקב ויצחק בן ששים שנה בלדת אתם </verse>
        <verse osisID="Gen.25.27"> כז  ויגדלו הנערים ויהי עשו איש ידע ציד איש שדה ויעקב איש תם ישב אהלים </verse>
        <verse osisID="Gen.25.28"> כח  ויאהב יצחק את עשו כי ציד בפיו ורבקה אהבת את יעקב </verse>
        <verse osisID="Gen.25.29"> כט  ויזד יעקב נזיד ויבא עשו מן השדה והוא עיף </verse>
        <verse osisID="Gen.25.30"> ל  ויאמר עשו אל יעקב הלעיטני נא מן האדם האדם הזה--כי עיף אנכי על כן קרא שמו אדום </verse>
        <verse osisID="Gen.25.31"> לא  ויאמר יעקב  מכרה כיום את בכרתך לי </verse>
        <verse osisID="Gen.25.32"> לב  ויאמר עשו הנה אנכי הולך למות ולמה זה לי בכרה </verse>
        <verse osisID="Gen.25.33"> לג  ויאמר יעקב השבעה לי כיום וישבע לו וימכר את בכרתו ליעקב </verse>
        <verse osisID="Gen.25.34"> לד  ויעקב נתן לעשו לחם ונזיד עדשים ויאכל וישת ויקם וילך ויבז עשו את הבכרה  {פ} </verse>
      </chapter>
      <chapter osisID="Gen.26">
        <verse osisID="Gen.26.1"> א  ויהי רעב בארץ מלבד הרעב הראשון אשר היה בימי אברהם וילך יצחק אל אבימלך מלך פלשתים גררה </verse>
        <verse osisID="Gen.26.2"> ב  וירא אליו יהוה ויאמר אל תרד מצרימה  שכן בארץ אשר אמר אליך </verse>
        <verse osisID="Gen.26.3"> ג  גור בארץ הזאת ואהיה עמך ואברכך  כי לך ולזרעך אתן את כל הארצת האל והקמתי את השבעה אשר נשבעתי לאברהם אביך </verse>
        <verse osisID="Gen.26.4"> ד  והרביתי את זרעך ככוכבי השמים ונתתי לזרעך את כל הארצת האל והתברכו בזרעך כל גויי הארץ </verse>
        <verse osisID="Gen.26.5"> ה  עקב אשר שמע אברהם בקלי וישמר משמרתי מצותי חקותי ותורתי </verse>
        <verse osisID="Gen.26.6"> ו  וישב יצחק בגרר </verse>
        <verse osisID="Gen.26.7"> ז  וישאלו אנשי המקום לאשתו ויאמר אחתי הוא  כי ירא לאמר אשתי פן יהרגני אנשי המקום על רבקה כי טובת מראה הוא </verse>
        <verse osisID="Gen.26.8"> ח  ויהי כי ארכו לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו </verse>
        <verse osisID="Gen.26.9"> ט  ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן אמות עליה </verse>
        <verse osisID="Gen.26.10"> י  ויאמר אבימלך מה זאת עשית לנו כמעט שכב אחד העם את אשתך והבאת עלינו אשם </verse>
        <verse osisID="Gen.26.11"> יא  ויצו אבימלך את כל העם לאמר  הנגע באיש הזה ובאשתו--מות יומת </verse>
        <verse osisID="Gen.26.12"> יב  ויזרע יצחק בארץ ההוא וימצא בשנה ההוא מאה שערים ויברכהו יהוה </verse>
        <verse osisID="Gen.26.13"> יג  ויגדל האיש וילך הלוך וגדל עד כי גדל מאד </verse>
        <verse osisID="Gen.26.14"> יד  ויהי לו מקנה צאן ומקנה בקר ועבדה רבה ויקנאו אתו פלשתים </verse>
        <verse osisID="Gen.26.15"> טו  וכל הבארת אשר חפרו עבדי אביו בימי אברהם אביו--סתמום פלשתים וימלאום עפר </verse>
        <verse osisID="Gen.26.16"> טז  ויאמר אבימלך אל יצחק  לך מעמנו כי עצמת ממנו מאד </verse>
        <verse osisID="Gen.26.17"> יז  וילך משם יצחק ויחן בנחל גרר וישב שם </verse>
        <verse osisID="Gen.26.18"> יח  וישב יצחק ויחפר את בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר קרא להן אביו </verse>
        <verse osisID="Gen.26.19"> יט  ויחפרו עבדי יצחק בנחל וימצאו שם--באר מים חיים </verse>
        <verse osisID="Gen.26.20"> כ  ויריבו רעי גרר עם רעי יצחק לאמר--לנו המים ויקרא שם הבאר עשק כי התעשקו עמו </verse>
        <verse osisID="Gen.26.21"> כא  ויחפרו באר אחרת ויריבו גם עליה ויקרא שמה שטנה </verse>
        <verse osisID="Gen.26.22"> כב  ויעתק משם ויחפר באר אחרת ולא רבו עליה ויקרא שמה רחבות ויאמר כי עתה הרחיב יהוה לנו ופרינו בארץ </verse>
        <verse osisID="Gen.26.23"> כג  ויעל משם באר שבע </verse>
        <verse osisID="Gen.26.24"> כד  וירא אליו יהוה בלילה ההוא ויאמר אנכי אלהי אברהם אביך אל תירא כי אתך אנכי וברכתיך והרביתי את זרעך בעבור אברהם עבדי </verse>
        <verse osisID="Gen.26.25"> כה  ויבן שם מזבח ויקרא בשם יהוה ויט שם אהלו ויכרו שם עבדי יצחק באר </verse>
        <verse osisID="Gen.26.26"> כו  ואבימלך הלך אליו מגרר ואחזת מרעהו ופיכל שר צבאו </verse>
        <verse osisID="Gen.26.27"> כז  ויאמר אלהם יצחק מדוע באתם אלי ואתם שנאתם אתי ותשלחוני מאתכם </verse>
        <verse osisID="Gen.26.28"> כח  ויאמרו ראו ראינו כי היה יהוה עמך ונאמר תהי נא אלה בינותינו בינינו ובינך ונכרתה ברית עמך </verse>
        <verse osisID="Gen.26.29"> כט  אם תעשה עמנו רעה כאשר לא נגענוך וכאשר עשינו עמך רק טוב ונשלחך בשלום אתה עתה ברוך יהוה </verse>
        <verse osisID="Gen.26.30"> ל  ויעש להם משתה ויאכלו וישתו </verse>
        <verse osisID="Gen.26.31"> לא  וישכימו בבקר וישבעו איש לאחיו וישלחם יצחק וילכו מאתו בשלום </verse>
        <verse osisID="Gen.26.32"> לב  ויהי ביום ההוא ויבאו עבדי יצחק ויגדו לו על אדות הבאר אשר חפרו ויאמרו לו מצאנו מים </verse>
        <verse osisID="Gen.26.33"> לג  ויקרא אתה שבעה על כן שם העיר באר שבע עד היום הזה  {ס} </verse>
        <verse osisID="Gen.26.34"> לד  ויהי עשו בן ארבעים שנה ויקח אשה את יהודית בת בארי החתי--ואת בשמת בת אילן החתי </verse>
        <verse osisID="Gen.26.35"> לה  ותהיין מרת רוח ליצחק ולרבקה  {ס} </verse>
      </chapter>
      <chapter osisID="Gen.27">
        <verse osisID="Gen.27.1"> א  ויהי כי זקן יצחק ותכהין עיניו מראת ויקרא את עשו בנו הגדל ויאמר אליו בני ויאמר אליו הנני </verse>
        <verse osisID="Gen.27.2"> ב  ויאמר הנה נא זקנתי לא ידעתי יום מותי </verse>
        <verse osisID="Gen.27.3"> ג  ועתה שא נא כליך תליך וקשתך וצא השדה וצודה לי צידה (ציד) </verse>
        <verse osisID="Gen.27.4"> ד  ועשה לי מטעמים כאשר אהבתי והביאה לי--ואכלה  בעבור תברכך נפשי בטרם אמות </verse>
        <verse osisID="Gen.27.5"> ה  ורבקה שמעת--בדבר יצחק אל עשו בנו וילך עשו השדה לצוד ציד להביא </verse>
        <verse osisID="Gen.27.6"> ו  ורבקה אמרה אל יעקב בנה לאמר  הנה שמעתי את אביך מדבר אל עשו אחיך לאמר </verse>
        <verse osisID="Gen.27.7"> ז  הביאה לי ציד ועשה לי מטעמים ואכלה ואברככה לפני יהוה לפני מותי </verse>
        <verse osisID="Gen.27.8"> ח  ועתה בני שמע בקלי--לאשר אני מצוה אתך </verse>
        <verse osisID="Gen.27.9"> ט  לך נא אל הצאן וקח לי משם שני גדיי עזים טבים ואעשה אתם מטעמים לאביך כאשר אהב </verse>
        <verse osisID="Gen.27.10"> י  והבאת לאביך ואכל בעבר אשר יברכך לפני מותו </verse>
        <verse osisID="Gen.27.11"> יא  ויאמר יעקב אל רבקה אמו  הן עשו אחי איש שער ואנכי איש חלק </verse>
        <verse osisID="Gen.27.12"> יב  אולי ימשני אבי והייתי בעיניו כמתעתע והבאתי עלי קללה ולא ברכה </verse>
        <verse osisID="Gen.27.13"> יג  ותאמר לו אמו עלי קללתך בני אך שמע בקלי ולך קח לי </verse>
        <verse osisID="Gen.27.14"> יד  וילך ויקח ויבא לאמו ותעש אמו מטעמים כאשר אהב אביו </verse>
        <verse osisID="Gen.27.15"> טו  ותקח רבקה את בגדי עשו בנה הגדל החמדת אשר אתה בבית ותלבש את יעקב בנה הקטן </verse>
        <verse osisID="Gen.27.16"> טז  ואת ערת גדיי העזים הלבישה על ידיו--ועל חלקת צואריו </verse>
        <verse osisID="Gen.27.17"> יז  ותתן את המטעמים ואת הלחם אשר עשתה ביד יעקב בנה </verse>
        <verse osisID="Gen.27.18"> יח  ויבא אל אביו ויאמר אבי ויאמר הנני מי אתה בני </verse>
        <verse osisID="Gen.27.19"> יט  ויאמר יעקב אל אביו אנכי עשו בכרך--עשיתי כאשר דברת אלי קום נא שבה ואכלה מצידי--בעבור תברכני נפשך </verse>
        <verse osisID="Gen.27.20"> כ  ויאמר יצחק אל בנו מה זה מהרת למצא בני ויאמר כי הקרה יהוה אלהיך לפני </verse>
        <verse osisID="Gen.27.21"> כא  ויאמר יצחק אל יעקב גשה נא ואמשך בני  האתה זה בני עשו אם לא </verse>
        <verse osisID="Gen.27.22"> כב  ויגש יעקב אל יצחק אביו וימשהו ויאמר הקל קול יעקב והידים ידי עשו </verse>
        <verse osisID="Gen.27.23"> כג  ולא הכירו--כי היו ידיו כידי עשו אחיו שערת ויברכהו </verse>
        <verse osisID="Gen.27.24"> כד  ויאמר אתה זה בני עשו ויאמר אני </verse>
        <verse osisID="Gen.27.25"> כה  ויאמר הגשה לי ואכלה מציד בני--למען תברכך נפשי ויגש לו ויאכל ויבא לו יין וישת </verse>
        <verse osisID="Gen.27.26"> כו  ויאמר אליו יצחק אביו  גשה נא ושקה לי בני </verse>
        <verse osisID="Gen.27.27"> כז  ויגש וישק לו וירח את ריח בגדיו ויברכהו ויאמר ראה ריח בני כריח שדה אשר ברכו יהוה </verse>
        <verse osisID="Gen.27.28"> כח  ויתן לך האלהים מטל השמים ומשמני הארץ--ורב דגן ותירש </verse>
        <verse osisID="Gen.27.29"> כט  יעבדוך עמים וישתחו (וישתחוו) לך לאמים--הוה גביר לאחיך וישתחוו לך בני אמך ארריך ארור ומברכיך ברוך </verse>
        <verse osisID="Gen.27.30"> ל  ויהי כאשר כלה יצחק לברך את יעקב ויהי אך יצא יצא יעקב מאת פני יצחק אביו ועשו אחיו בא מצידו </verse>
        <verse osisID="Gen.27.31"> לא  ויעש גם הוא מטעמים ויבא לאביו ויאמר לאביו יקם אבי ויאכל מציד בנו--בעבר תברכני נפשך </verse>
        <verse osisID="Gen.27.32"> לב  ויאמר לו יצחק אביו מי אתה ויאמר אני בנך בכרך עשו </verse>
        <verse osisID="Gen.27.33"> לג  ויחרד יצחק חרדה גדלה עד מאד ויאמר מי אפוא הוא הצד ציד ויבא לי ואכל מכל בטרם תבוא ואברכהו גם ברוך יהיה </verse>
        <verse osisID="Gen.27.34"> לד  כשמע עשו את דברי אביו ויצעק צעקה גדלה ומרה עד מאד ויאמר לאביו ברכני גם אני אבי </verse>
        <verse osisID="Gen.27.35"> לה  ויאמר בא אחיך במרמה ויקח ברכתך </verse>
        <verse osisID="Gen.27.36"> לו  ויאמר הכי קרא שמו יעקב ויעקבני זה פעמים--את בכרתי לקח והנה עתה לקח ברכתי ויאמר הלא אצלת לי ברכה </verse>
        <verse osisID="Gen.27.37"> לז  ויען יצחק ויאמר לעשו הן גביר שמתיו לך ואת כל אחיו נתתי לו לעבדים ודגן ותירש סמכתיו ולכה אפוא מה אעשה בני </verse>
        <verse osisID="Gen.27.38"> לח  ויאמר עשו אל אביו הברכה אחת הוא לך אבי--ברכני גם אני אבי וישא עשו קלו ויבך </verse>
        <verse osisID="Gen.27.39"> לט  ויען יצחק אביו ויאמר אליו  הנה משמני הארץ יהיה מושבך ומטל השמים מעל </verse>
        <verse osisID="Gen.27.40"> מ  ועל חרבך תחיה ואת אחיך תעבד והיה כאשר תריד ופרקת עלו מעל צוארך </verse>
        <verse osisID="Gen.27.41"> מא  וישטם עשו את יעקב על הברכה אשר ברכו אביו ויאמר עשו בלבו יקרבו ימי אבל אבי ואהרגה את יעקב אחי </verse>
        <verse osisID="Gen.27.42"> מב  ויגד לרבקה את דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך </verse>
        <verse osisID="Gen.27.43"> מג  ועתה בני שמע בקלי וקום ברח לך אל לבן אחי חרנה </verse>
        <verse osisID="Gen.27.44"> מד  וישבת עמו ימים אחדים--עד אשר תשוב חמת אחיך </verse>
        <verse osisID="Gen.27.45"> מה  עד שוב אף אחיך ממך ושכח את אשר עשית לו ושלחתי ולקחתיך משם למה אשכל גם שניכם יום אחד </verse>
        <verse osisID="Gen.27.46"> מו  ותאמר רבקה אל יצחק  ק  צתי בחיי מפני בנות חת אם לקח יעקב אשה מבנות חת כאלה מבנות הארץ--למה לי חיים </verse>
      </chapter>
      <chapter osisID="Gen.28">
        <verse osisID="Gen.28.1"> א  ויקרא יצחק אל יעקב ויברך אתו ויצוהו ויאמר לו לא תקח אשה מבנות כנען </verse>
        <verse osisID="Gen.28.2"> ב  קום לך פדנה ארם ביתה בתואל אבי אמך וקח לך משם אשה מבנות לבן אחי אמך </verse>
        <verse osisID="Gen.28.3"> ג  ואל שדי יברך אתך ויפרך וירבך והיית לקהל עמים </verse>
        <verse osisID="Gen.28.4"> ד  ויתן לך את ברכת אברהם לך ולזרעך אתך--לרשתך את ארץ מגריך אשר נתן אלהים לאברהם </verse>
        <verse osisID="Gen.28.5"> ה  וישלח יצחק את יעקב וילך פדנה ארם--אל לבן בן בתואל הארמי אחי רבקה אם יעקב ועשו </verse>
        <verse osisID="Gen.28.6"> ו  וירא עשו כי ברך יצחק את יעקב ושלח אתו פדנה ארם לקחת לו משם אשה  בברכו אתו--ויצו עליו לאמר לא תקח אשה מבנות כנען </verse>
        <verse osisID="Gen.28.7"> ז  וישמע יעקב אל אביו ואל אמו וילך פדנה ארם </verse>
        <verse osisID="Gen.28.8"> ח  וירא עשו כי רעות בנות כנען בעיני יצחק אביו </verse>
        <verse osisID="Gen.28.9"> ט  וילך עשו אל ישמעאל ויקח את מחלת בת ישמעאל בן אברהם אחות נביות על נשיו--לו לאשה  {ס} </verse>
        <verse osisID="Gen.28.10"> י  ויצא יעקב מבאר שבע וילך חרנה </verse>
        <verse osisID="Gen.28.11"> יא  ויפגע במקום וילן שם כי בא השמש ויקח מאבני המקום וישם מראשתיו וישכב במקום ההוא </verse>
        <verse osisID="Gen.28.12"> יב  ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו </verse>
        <verse osisID="Gen.28.13"> יג  והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה--לך אתננה ולזרעך </verse>
        <verse osisID="Gen.28.14"> יד  והיה זרעך כעפר הארץ ופרצת ימה וקדמה וצפנה ונגבה ונברכו בך כל משפחת האדמה ובזרעך </verse>
        <verse osisID="Gen.28.15"> טו  והנה אנכי עמך ושמרתיך בכל אשר תלך והשבתיך אל האדמה הזאת  כי לא אעזבך עד אשר אם עשיתי את אשר דברתי לך </verse>
        <verse osisID="Gen.28.16"> טז  וייקץ יעקב משנתו ויאמר אכן יש יהוה במקום הזה ואנכי לא ידעתי </verse>
        <verse osisID="Gen.28.17"> יז  ויירא ויאמר מה נורא המקום הזה  אין זה כי אם בית אלהים וזה שער השמים </verse>
        <verse osisID="Gen.28.18"> יח  וישכם יעקב בבקר ויקח את האבן אשר שם מראשתיו וישם אתה מצבה ויצק שמן על ראשה </verse>
        <verse osisID="Gen.28.19"> יט  ויקרא את שם המקום ההוא בית אל ואולם לוז שם העיר לראשנה </verse>
        <verse osisID="Gen.28.20"> כ  וידר יעקב נדר לאמר  אם יהיה אלהים עמדי ושמרני בדרך הזה אשר אנכי הולך ונתן לי לחם לאכל ובגד ללבש </verse>
        <verse osisID="Gen.28.21"> כא  ושבתי בשלום אל בית אבי והיה יהוה לי לאלהים </verse>
        <verse osisID="Gen.28.22"> כב  והאבן הזאת אשר שמתי מצבה--יהיה בית אלהים וכל אשר תתן לי עשר אעשרנו לך </verse>
      </chapter>
      <chapter osisID="Gen.29">
        <verse osisID="Gen.29.1"> א  וישא יעקב רגליו וילך ארצה בני קדם </verse>
        <verse osisID="Gen.29.2"> ב  וירא והנה באר בשדה והנה שם שלשה עדרי צאן רבצים עליה--כי מן הבאר ההוא ישקו העדרים והאבן גדלה על פי הבאר </verse>
        <verse osisID="Gen.29.3"> ג  ונאספו שמה כל העדרים וגללו את האבן מעל פי הבאר והשקו את הצאן והשיבו את האבן על פי הבאר למקמה </verse>
        <verse osisID="Gen.29.4"> ד  ויאמר להם יעקב אחי מאין אתם ויאמרו מחרן אנחנו </verse>
        <verse osisID="Gen.29.5"> ה  ויאמר להם הידעתם את לבן בן נחור ויאמרו ידענו </verse>
        <verse osisID="Gen.29.6"> ו  ויאמר להם השלום לו ויאמרו שלום--והנה רחל בתו באה עם הצאן </verse>
        <verse osisID="Gen.29.7"> ז  ויאמר הן עוד היום גדול--לא עת האסף המקנה השקו הצאן ולכו רעו </verse>
        <verse osisID="Gen.29.8"> ח  ויאמרו לא נוכל עד אשר יאספו כל העדרים וגללו את האבן מעל פי הבאר והשקינו הצאן </verse>
        <verse osisID="Gen.29.9"> ט  עודנו מדבר עמם ורחל באה עם הצאן אשר לאביה--כי רעה הוא </verse>
        <verse osisID="Gen.29.10"> י  ויהי כאשר ראה יעקב את רחל בת לבן אחי אמו ואת צאן לבן אחי אמו ויגש יעקב ויגל את האבן מעל פי הבאר וישק את צאן לבן אחי אמו </verse>
        <verse osisID="Gen.29.11"> יא  וישק יעקב לרחל וישא את קלו ויבך </verse>
        <verse osisID="Gen.29.12"> יב  ויגד יעקב לרחל כי אחי אביה הוא וכי בן רבקה הוא ותרץ ותגד לאביה </verse>
        <verse osisID="Gen.29.13"> יג  ויהי כשמע לבן את שמע יעקב בן אחתו וירץ לקראתו ויחבק לו וינשק לו ויביאהו אל ביתו ויספר ללבן את כל הדברים האלה </verse>
        <verse osisID="Gen.29.14"> יד  ויאמר לו לבן אך עצמי ובשרי אתה וישב עמו חדש ימים </verse>
        <verse osisID="Gen.29.15"> טו  ויאמר לבן ליעקב הכי אחי אתה ועבדתני חנם הגידה לי מה משכרתך </verse>
        <verse osisID="Gen.29.16"> טז  וללבן שתי בנות  שם הגדלה לאה ושם הקטנה רחל </verse>
        <verse osisID="Gen.29.17"> יז  ועיני לאה רכות ורחל היתה יפת תאר ויפת מראה </verse>
        <verse osisID="Gen.29.18"> יח  ויאהב יעקב את רחל ויאמר אעבדך שבע שנים ברחל בתך הקטנה </verse>
        <verse osisID="Gen.29.19"> יט  ויאמר לבן טוב תתי אתה לך מתתי אתה לאיש אחר שבה עמדי </verse>
        <verse osisID="Gen.29.20"> כ  ויעבד יעקב ברחל שבע שנים ויהיו בעיניו כימים אחדים באהבתו אתה </verse>
        <verse osisID="Gen.29.21"> כא  ויאמר יעקב אל לבן הבה את אשתי כי מלאו ימי ואבואה אליה </verse>
        <verse osisID="Gen.29.22"> כב  ויאסף לבן את כל אנשי המקום ויעש משתה </verse>
        <verse osisID="Gen.29.23"> כג  ויהי בערב--ויקח את לאה בתו ויבא אתה אליו ויבא אליה </verse>
        <verse osisID="Gen.29.24"> כד  ויתן לבן לה את זלפה שפחתו--ללאה בתו שפחה </verse>
        <verse osisID="Gen.29.25"> כה  ויהי בבקר והנה הוא לאה ויאמר אל לבן מה זאת עשית לי--הלא ברחל עבדתי עמך ולמה רמיתני </verse>
        <verse osisID="Gen.29.26"> כו  ויאמר לבן לא יעשה כן במקומנו--לתת הצעירה לפני הבכירה </verse>
        <verse osisID="Gen.29.27"> כז  מלא שבע זאת ונתנה לך גם את זאת בעבדה אשר תעבד עמדי עוד שבע שנים אחרות </verse>
        <verse osisID="Gen.29.28"> כח  ויעש יעקב כן וימלא שבע זאת ויתן לו את רחל בתו לו לאשה </verse>
        <verse osisID="Gen.29.29"> כט  ויתן לבן לרחל בתו את בלהה שפחתו--לה לשפחה </verse>
        <verse osisID="Gen.29.30"> ל  ויבא גם אל רחל ויאהב גם את רחל מלאה ויעבד עמו עוד שבע שנים אחרות </verse>
        <verse osisID="Gen.29.31"> לא  וירא יהוה כי שנואה לאה ויפתח את רחמה ורחל עקרה </verse>
        <verse osisID="Gen.29.32"> לב  ותהר לאה ותלד בן ותקרא שמו ראובן  כי אמרה כי ראה יהוה בעניי--כי עתה יאהבני אישי </verse>
        <verse osisID="Gen.29.33"> לג  ותהר עוד ותלד בן ותאמר כי שמע יהוה כי שנואה אנכי ויתן לי גם את זה ותקרא שמו שמעון </verse>
        <verse osisID="Gen.29.34"> לד  ותהר עוד ותלד בן ותאמר עתה הפעם ילוה אישי אלי כי ילדתי לו שלשה בנים על כן קרא שמו לוי </verse>
        <verse osisID="Gen.29.35"> לה  ותהר עוד ותלד בן ותאמר הפעם אודה את יהוה--על כן קראה שמו יהודה ותעמד מלדת </verse>
      </chapter>
      <chapter osisID="Gen.30">
        <verse osisID="Gen.30.1"> א  ותרא רחל כי לא ילדה ליעקב ותקנא רחל באחתה ותאמר אל יעקב הבה לי בנים ואם אין מתה אנכי </verse>
        <verse osisID="Gen.30.2"> ב  ויחר אף יעקב ברחל ויאמר התחת אלהים אנכי אשר מנע ממך פרי בטן </verse>
        <verse osisID="Gen.30.3"> ג  ותאמר הנה אמתי בלהה בא אליה ותלד על ברכי ואבנה גם אנכי ממנה </verse>
        <verse osisID="Gen.30.4"> ד  ותתן לו את בלהה שפחתה לאשה ויבא אליה יעקב </verse>
        <verse osisID="Gen.30.5"> ה  ותהר בלהה ותלד ליעקב בן </verse>
        <verse osisID="Gen.30.6"> ו  ותאמר רחל דנני אלהים וגם שמע בקלי ויתן לי בן על כן קראה שמו דן </verse>
        <verse osisID="Gen.30.7"> ז  ותהר עוד--ותלד בלהה שפחת רחל  בן שני ליעקב </verse>
        <verse osisID="Gen.30.8"> ח  ותאמר רחל נפתולי אלהים נפתלתי עם אחתי--גם יכלתי ותקרא שמו נפתלי </verse>
        <verse osisID="Gen.30.9"> ט  ותרא לאה כי עמדה מלדת ותקח את זלפה שפחתה ותתן אתה ליעקב לאשה </verse>
        <verse osisID="Gen.30.10"> י  ותלד זלפה שפחת לאה--ליעקב בן </verse>
        <verse osisID="Gen.30.11"> יא  ותאמר לאה בגד (בא גד) ותקרא את שמו גד </verse>
        <verse osisID="Gen.30.12"> יב  ותלד זלפה שפחת לאה בן שני ליעקב </verse>
        <verse osisID="Gen.30.13"> יג  ותאמר לאה--באשרי כי אשרוני בנות ותקרא את שמו אשר </verse>
        <verse osisID="Gen.30.14"> יד  וילך ראובן בימי קציר חטים וימצא דודאים בשדה ויבא אתם אל לאה אמו ותאמר רחל אל לאה תני נא לי מדודאי בנך </verse>
        <verse osisID="Gen.30.15"> טו  ותאמר לה המעט קחתך את אישי ולקחת גם את דודאי בני ותאמר רחל לכן ישכב עמך הלילה תחת דודאי בנך </verse>
        <verse osisID="Gen.30.16"> טז  ויבא יעקב מן השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא </verse>
        <verse osisID="Gen.30.17"> יז  וישמע אלהים אל לאה ותהר ותלד ליעקב בן חמישי </verse>
        <verse osisID="Gen.30.18"> יח  ותאמר לאה נתן אלהים שכרי אשר נתתי שפחתי לאישי ותקרא שמו יששכר </verse>
        <verse osisID="Gen.30.19"> יט  ותהר עוד לאה ותלד בן ששי ליעקב </verse>
        <verse osisID="Gen.30.20"> כ  ותאמר לאה זבדני אלהים אתי זבד טוב--הפעם יזבלני אישי כי ילדתי לו ששה בנים ותקרא את שמו זבלון </verse>
        <verse osisID="Gen.30.21"> כא  ואחר ילדה בת ותקרא את שמה דינה </verse>
        <verse osisID="Gen.30.22"> כב  ויזכר אלהים את רחל וישמע אליה אלהים ויפתח את רחמה </verse>
        <verse osisID="Gen.30.23"> כג  ותהר ותלד בן ותאמר אסף אלהים את חרפתי </verse>
        <verse osisID="Gen.30.24"> כד  ותקרא את שמו יוסף לאמר  יסף יהוה לי בן אחר </verse>
        <verse osisID="Gen.30.25"> כה  ויהי כאשר ילדה רחל את יוסף ויאמר יעקב אל לבן שלחני ואלכה אל מקומי ולארצי </verse>
        <verse osisID="Gen.30.26"> כו  תנה את נשי ואת ילדי אשר עבדתי אתך בהן--ואלכה  כי אתה ידעת את עבדתי אשר עבדתיך </verse>
        <verse osisID="Gen.30.27"> כז  ויאמר אליו לבן אם נא מצאתי חן בעיניך נחשתי ויברכני יהוה בגללך </verse>
        <verse osisID="Gen.30.28"> כח  ויאמר  נקבה שכרך עלי ואתנה </verse>
        <verse osisID="Gen.30.29"> כט  ויאמר אליו--אתה ידעת את אשר עבדתיך ואת אשר היה מקנך אתי </verse>
        <verse osisID="Gen.30.30"> ל  כי מעט אשר היה לך לפני ויפרץ לרב ויברך יהוה אתך לרגלי ועתה מתי אעשה גם אנכי--לביתי </verse>
        <verse osisID="Gen.30.31"> לא  ויאמר מה אתן לך ויאמר יעקב לא תתן לי מאומה--אם תעשה לי הדבר הזה אשובה ארעה צאנך אשמר </verse>
        <verse osisID="Gen.30.32"> לב  אעבר בכל צאנך היום הסר משם כל שה נקד וטלוא וכל שה חום בכשבים וטלוא ונקד בעזים והיה שכרי </verse>
        <verse osisID="Gen.30.33"> לג  וענתה בי צדקתי ביום מחר כי תבוא על שכרי לפניך  כל אשר איננו נקד וטלוא בעזים וחום בכשבים--גנוב הוא אתי </verse>
        <verse osisID="Gen.30.34"> לד  ויאמר לבן הן  לו יהי כדברך </verse>
        <verse osisID="Gen.30.35"> לה  ויסר ביום ההוא את התישים העקדים והטלאים ואת כל העזים הנקדות והטלאת כל אשר לבן בו וכל חום בכשבים ויתן ביד בניו </verse>
        <verse osisID="Gen.30.36"> לו  וישם דרך שלשת ימים בינו ובין יעקב ויעקב רעה את צאן לבן--הנותרת </verse>
        <verse osisID="Gen.30.37"> לז  ויקח לו יעקב מקל לבנה לח--ולוז וערמון ויפצל בהן פצלות לבנות--מחשף הלבן אשר על המקלות </verse>
        <verse osisID="Gen.30.38"> לח  ויצג את המקלות אשר פצל ברהטים בשקתות המים--אשר תבאן הצאן לשתות לנכח הצאן ויחמנה בבאן לשתות </verse>
        <verse osisID="Gen.30.39"> לט  ויחמו הצאן אל המקלות ותלדן הצאן עקדים נקדים וטלאים </verse>
        <verse osisID="Gen.30.40"> מ  והכשבים הפריד יעקב ויתן פני הצאן אל עקד וכל חום בצאן לבן וישת לו עדרים לבדו ולא שתם על צאן לבן </verse>
        <verse osisID="Gen.30.41"> מא  והיה בכל יחם הצאן המקשרות ושם יעקב את המקלות לעיני הצאן ברהטים--ליחמנה במקלות </verse>
        <verse osisID="Gen.30.42"> מב  ובהעטיף הצאן לא ישים והיה העטפים ללבן והקשרים ליעקב </verse>
        <verse osisID="Gen.30.43"> מג  ויפרץ האיש מאד מאד ויהי לו צאן רבות ושפחות ועבדים וגמלים וחמרים </verse>
      </chapter>
      <chapter osisID="Gen.31">
        <verse osisID="Gen.31.1"> א  וישמע את דברי בני לבן לאמר לקח יעקב את כל אשר לאבינו ומאשר לאבינו--עשה את כל הכבד הזה </verse>
        <verse osisID="Gen.31.2"> ב  וירא יעקב את פני לבן והנה איננו עמו כתמול שלשום </verse>
        <verse osisID="Gen.31.3"> ג  ויאמר יהוה אל יעקב שוב אל ארץ אבותיך ולמולדתך ואהיה עמך </verse>
        <verse osisID="Gen.31.4"> ד  וישלח יעקב ויקרא לרחל וללאה השדה אל צאנו </verse>
        <verse osisID="Gen.31.5"> ה  ויאמר להן ראה אנכי את פני אביכן כי איננו אלי כתמל שלשם ואלהי אבי היה עמדי </verse>
        <verse osisID="Gen.31.6"> ו  ואתנה ידעתן  כי בכל כחי עבדתי את אביכן </verse>
        <verse osisID="Gen.31.7"> ז  ואביכן התל בי והחלף את משכרתי עשרת מנים ולא נתנו אלהים להרע עמדי </verse>
        <verse osisID="Gen.31.8"> ח  אם כה יאמר נקדים יהיה שכרך--וילדו כל הצאן נקדים ואם כה יאמר עקדים יהיה שכרך--וילדו כל הצאן עקדים </verse>
        <verse osisID="Gen.31.9"> ט  ויצל אלהים את מקנה אביכם ויתן לי </verse>
        <verse osisID="Gen.31.10"> י  ויהי בעת יחם הצאן ואשא עיני וארא בחלום והנה העתדים העלים על הצאן עקדים נקדים וברדים </verse>
        <verse osisID="Gen.31.11"> יא  ויאמר אלי מלאך האלהים בחלום--יעקב ואמר הנני </verse>
        <verse osisID="Gen.31.12"> יב  ויאמר שא נא עיניך וראה כל העתדים העלים על הצאן עקדים נקדים וברדים  כי ראיתי את כל אשר לבן עשה לך </verse>
        <verse osisID="Gen.31.13"> יג  אנכי האל בית אל אשר משחת שם מצבה אשר נדרת לי שם נדר עתה קום צא מן הארץ הזאת ושוב אל ארץ מולדתך </verse>
        <verse osisID="Gen.31.14"> יד  ותען רחל ולאה ותאמרנה לו  העוד לנו חלק ונחלה בבית אבינו </verse>
        <verse osisID="Gen.31.15"> טו  הלוא נכריות נחשבנו לו כי מכרנו ויאכל גם אכול את כספנו </verse>
        <verse osisID="Gen.31.16"> טז  כי כל העשר אשר הציל אלהים מאבינו--לנו הוא ולבנינו ועתה כל אשר אמר אלהים אליך--עשה </verse>
        <verse osisID="Gen.31.17"> יז  ויקם יעקב וישא את בניו ואת נשיו על הגמלים </verse>
        <verse osisID="Gen.31.18"> יח  וינהג את כל מקנהו ואת כל רכשו אשר רכש--מקנה קנינו אשר רכש בפדן ארם  לבוא אל יצחק אביו ארצה כנען </verse>
        <verse osisID="Gen.31.19"> יט  ולבן הלך לגזז את צאנו ותגנב רחל את התרפים אשר לאביה </verse>
        <verse osisID="Gen.31.20"> כ  ויגנב יעקב את לב לבן הארמי--על בלי הגיד לו כי ברח הוא </verse>
        <verse osisID="Gen.31.21"> כא  ויברח הוא וכל אשר לו ויקם ויעבר את הנהר וישם את פניו הר הגלעד </verse>
        <verse osisID="Gen.31.22"> כב  ויגד ללבן ביום השלישי  כי ברח יעקב </verse>
        <verse osisID="Gen.31.23"> כג  ויקח את אחיו עמו וירדף אחריו דרך שבעת ימים וידבק אתו בהר הגלעד </verse>
        <verse osisID="Gen.31.24"> כד  ויבא אלהים אל לבן הארמי בחלם הלילה ויאמר לו השמר לך פן תדבר עם יעקב--מטוב עד רע </verse>
        <verse osisID="Gen.31.25"> כה  וישג לבן את יעקב ויעקב תקע את אהלו בהר ולבן תקע את אחיו בהר הגלעד </verse>
        <verse osisID="Gen.31.26"> כו  ויאמר לבן ליעקב מה עשית ותגנב את לבבי ותנהג את בנתי כשביות חרב </verse>
        <verse osisID="Gen.31.27"> כז  למה נחבאת לברח ותגנב אתי ולא הגדת לי ואשלחך בשמחה ובשרים בתף ובכנור </verse>
        <verse osisID="Gen.31.28"> כח  ולא נטשתני לנשק לבני ולבנתי עתה הסכלת עשו </verse>
        <verse osisID="Gen.31.29"> כט  יש לאל ידי לעשות עמכם רע ואלהי אביכם אמש אמר אלי לאמר השמר לך מדבר עם יעקב--מטוב עד רע </verse>
        <verse osisID="Gen.31.30"> ל  ועתה הלך הלכת כי נכסף נכספתה לבית אביך למה גנבת את אלהי </verse>
        <verse osisID="Gen.31.31"> לא  ויען יעקב ויאמר ללבן  כי יראתי--כי אמרתי פן תגזל את בנותיך מעמי </verse>
        <verse osisID="Gen.31.32"> לב  עם אשר תמצא את אלהיך לא יחיה--נגד אחינו הכר לך מה עמדי וקח לך ולא ידע יעקב כי רחל גנבתם </verse>
        <verse osisID="Gen.31.33"> לג  ויבא לבן באהל יעקב ובאהל לאה ובאהל שתי האמהת--ולא מצא ויצא מאהל לאה ויבא באהל רחל </verse>
        <verse osisID="Gen.31.34"> לד  ורחל לקחה את התרפים ותשמם בכר הגמל--ותשב עליהם וימשש לבן את כל האהל ולא מצא </verse>
        <verse osisID="Gen.31.35"> לה  ותאמר אל אביה אל יחר בעיני אדני כי לוא אוכל לקום מפניך כי דרך נשים לי ויחפש ולא מצא את התרפים </verse>
        <verse osisID="Gen.31.36"> לו  ויחר ליעקב וירב בלבן ויען יעקב ויאמר ללבן מה פשעי מה חטאתי כי דלקת אחרי </verse>
        <verse osisID="Gen.31.37"> לז  כי מששת את כל כלי מה מצאת מכל כלי ביתך--שים כה נגד אחי ואחיך ויוכיחו בין שנינו </verse>
        <verse osisID="Gen.31.38"> לח  זה עשרים שנה אנכי עמך רחליך ועזיך לא שכלו ואילי צאנך לא אכלתי </verse>
        <verse osisID="Gen.31.39"> לט  טרפה לא הבאתי אליך--אנכי אחטנה מידי תבקשנה גנבתי יום וגנבתי לילה </verse>
        <verse osisID="Gen.31.40"> מ  הייתי ביום אכלני חרב וקרח בלילה ותדד שנתי מעיני </verse>
        <verse osisID="Gen.31.41"> מא  זה לי עשרים שנה בביתך עבדתיך ארבע עשרה שנה בשתי בנתיך ושש שנים בצאנך ותחלף את משכרתי עשרת מנים </verse>
        <verse osisID="Gen.31.42"> מב  לולי אלהי אבי אלהי אברהם ופחד יצחק היה לי--כי עתה ריקם שלחתני את עניי ואת יגיע כפי ראה אלהים--ויוכח אמש </verse>
        <verse osisID="Gen.31.43"> מג  ויען לבן ויאמר אל יעקב הבנות בנתי והבנים בני והצאן צאני וכל אשר אתה ראה לי הוא ולבנתי מה אעשה לאלה היום או לבניהן אשר ילדו </verse>
        <verse osisID="Gen.31.44"> מד  ועתה לכה נכרתה ברית--אני ואתה והיה לעד ביני ובינך </verse>
        <verse osisID="Gen.31.45"> מה  ויקח יעקב אבן וירימה מצבה </verse>
        <verse osisID="Gen.31.46"> מו  ויאמר יעקב לאחיו לקטו אבנים ויקחו אבנים ויעשו גל ויאכלו שם על הגל </verse>
        <verse osisID="Gen.31.47"> מז  ויקרא לו לבן יגר שהדותא ויעקב קרא לו גלעד </verse>
        <verse osisID="Gen.31.48"> מח  ויאמר לבן הגל הזה עד ביני ובינך היום על כן קרא שמו גלעד </verse>
        <verse osisID="Gen.31.49"> מט  והמצפה אשר אמר יצף יהוה ביני ובינך  כי נסתר איש מרעהו </verse>
        <verse osisID="Gen.31.50"> נ  אם תענה את בנתי ואם תקח נשים על בנתי--אין איש עמנו ראה אלהים עד ביני ובינך </verse>
        <verse osisID="Gen.31.51"> נא  ויאמר לבן ליעקב  הנה הגל הזה והנה המצבה אשר יריתי ביני ובינך </verse>
        <verse osisID="Gen.31.52"> נב  עד הגל הזה ועדה המצבה  אם אני לא אעבר אליך את הגל הזה ואם אתה לא תעבר אלי את הגל הזה ואת המצבה הזאת לרעה </verse>
        <verse osisID="Gen.31.53"> נג  אלהי אברהם ואלהי נחור ישפטו בינינו--אלהי אביהם וישבע יעקב בפחד אביו יצחק </verse>
        <verse osisID="Gen.31.54"> נד  ויזבח יעקב זבח בהר ויקרא לאחיו לאכל לחם ויאכלו לחם וילינו בהר </verse>
      </chapter>
      <chapter osisID="Gen.32">
        <verse osisID="Gen.32.1"> א  וישכם לבן בבקר וינשק לבניו ולבנותיו--ויברך אתהם וילך וישב לבן למקמו </verse>
        <verse osisID="Gen.32.2"> ב  ויעקב הלך לדרכו ויפגעו בו מלאכי אלהים </verse>
        <verse osisID="Gen.32.3"> ג  ויאמר יעקב כאשר ראם מחנה אלהים זה ויקרא שם המקום ההוא מחנים  {פ} </verse>
        <verse osisID="Gen.32.4"> ד  וישלח יעקב מלאכים לפניו אל עשו אחיו ארצה שעיר שדה אדום </verse>
        <verse osisID="Gen.32.5"> ה  ויצו אתם לאמר כה תאמרון לאדני לעשו  כה אמר עבדך יעקב עם לבן גרתי ואחר עד עתה </verse>
        <verse osisID="Gen.32.6"> ו  ויהי לי שור וחמור צאן ועבד ושפחה ואשלחה להגיד לאדני למצא חן בעיניך </verse>
        <verse osisID="Gen.32.7"> ז  וישבו המלאכים אל יעקב לאמר  באנו אל אחיך אל עשו וגם הלך לקראתך וארבע מאות איש עמו </verse>
        <verse osisID="Gen.32.8"> ח  ויירא יעקב מאד ויצר לו ויחץ את העם אשר אתו ואת הצאן ואת הבקר והגמלים--לשני מחנות </verse>
        <verse osisID="Gen.32.9"> ט  ויאמר אם יבוא עשו אל המחנה האחת והכהו--והיה המחנה הנשאר לפליטה </verse>
        <verse osisID="Gen.32.10"> י  ויאמר יעקב אלהי אבי אברהם ואלהי אבי יצחק  יהוה האמר אלי שוב לארצך ולמולדתך--ואיטיבה עמך </verse>
        <verse osisID="Gen.32.11"> יא  קטנתי מכל החסדים ומכל האמת אשר עשית את עבדך  כי במקלי עברתי את הירדן הזה ועתה הייתי לשני מחנות </verse>
        <verse osisID="Gen.32.12"> יב  הצילני נא מיד אחי מיד עשו  כי ירא אנכי אתו--פן יבוא והכני אם על בנים </verse>
        <verse osisID="Gen.32.13"> יג  ואתה אמרת היטב איטיב עמך ושמתי את זרעך כחול הים אשר לא יספר מרב </verse>
        <verse osisID="Gen.32.14"> יד  וילן שם בלילה ההוא ויקח מן הבא בידו מנחה--לעשו אחיו </verse>
        <verse osisID="Gen.32.15"> טו  עזים מאתים ותישים עשרים רחלים מאתים ואילים עשרים </verse>
        <verse osisID="Gen.32.16"> טז  גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה </verse>
        <verse osisID="Gen.32.17"> יז  ויתן ביד עבדיו עדר עדר לבדו ויאמר אל עבדיו עברו לפני ורוח תשימו בין עדר ובין עדר </verse>
        <verse osisID="Gen.32.18"> יח  ויצו את הראשון לאמר  כי יפגשך עשו אחי ושאלך לאמר למי אתה ואנה תלך ולמי אלה לפניך </verse>
        <verse osisID="Gen.32.19"> יט  ואמרת לעבדך ליעקב--מנחה הוא שלוחה לאדני לעשו והנה גם הוא אחרינו </verse>
        <verse osisID="Gen.32.20"> כ  ויצו גם את השני גם את השלישי גם את כל ההלכים אחרי העדרים לאמר  כדבר הזה תדברון אל עשו במצאכם אתו </verse>
        <verse osisID="Gen.32.21"> כא  ואמרתם--גם הנה עבדך יעקב אחרינו  כי אמר אכפרה פניו במנחה ההלכת לפני ואחרי כן אראה פניו אולי ישא פני </verse>
        <verse osisID="Gen.32.22"> כב  ותעבר המנחה על פניו והוא לן בלילה ההוא במחנה </verse>
        <verse osisID="Gen.32.23"> כג  ויקם בלילה הוא ויקח את שתי נשיו ואת שתי שפחתיו ואת אחד עשר ילדיו ויעבר את מעבר יבק </verse>
        <verse osisID="Gen.32.24"> כד  ויקחם--ויעברם את הנחל ויעבר את אשר לו </verse>
        <verse osisID="Gen.32.25"> כה  ויותר יעקב לבדו ויאבק איש עמו עד עלות השחר </verse>
        <verse osisID="Gen.32.26"> כו  וירא כי לא יכל לו ויגע בכף ירכו ותקע כף ירך יעקב בהאבקו עמו </verse>
        <verse osisID="Gen.32.27"> כז  ויאמר שלחני כי עלה השחר ויאמר לא אשלחך כי אם ברכתני </verse>
        <verse osisID="Gen.32.28"> כח  ויאמר אליו מה שמך ויאמר יעקב </verse>
        <verse osisID="Gen.32.29"> כט  ויאמר לא יעקב יאמר עוד שמך--כי אם ישראל  כי שרית עם אלהים ועם אנשים ותוכל </verse>
        <verse osisID="Gen.32.30"> ל  וישאל יעקב ויאמר הגידה נא שמך ויאמר למה זה תשאל לשמי ויברך אתו שם </verse>
        <verse osisID="Gen.32.31"> לא  ויקרא יעקב שם המקום פניאל  כי ראיתי אלהים פנים אל פנים ותנצל נפשי </verse>
        <verse osisID="Gen.32.32"> לב  ויזרח לו השמש כאשר עבר את פנואל והוא צלע על ירכו [ (Genesis 32:33)  לג  על כן לא יאכלו בני ישראל את גיד הנשה אשר על כף הירך עד היום הזה  כי נגע בכף ירך יעקב בגיד הנשה  ] </verse>
      </chapter>
      <chapter osisID="Gen.33">
        <verse osisID="Gen.33.1"> א  וישא יעקב עיניו וירא והנה עשו בא ועמו ארבע מאות איש ויחץ את הילדים על לאה ועל רחל ועל שתי השפחות </verse>
        <verse osisID="Gen.33.2"> ב  וישם את השפחות ואת ילדיהן ראשנה ואת לאה וילדיה אחרנים ואת רחל ואת יוסף אחרנים </verse>
        <verse osisID="Gen.33.3"> ג  והוא עבר לפניהם וישתחו ארצה שבע פעמים עד גשתו עד אחיו </verse>
        <verse osisID="Gen.33.4"> ד  וירץ עשו לקראתו ויחבקהו ויפל על צוארו וישקהו ויבכו </verse>
        <verse osisID="Gen.33.5"> ה  וישא את עיניו וירא את הנשים ואת הילדים ויאמר מי אלה לך ויאמר--הילדים אשר חנן אלהים את עבדך </verse>
        <verse osisID="Gen.33.6"> ו  ותגשן השפחות הנה וילדיהן ותשתחוין </verse>
        <verse osisID="Gen.33.7"> ז  ותגש גם לאה וילדיה וישתחוו ואחר נגש יוסף ורחל--וישתחוו </verse>
        <verse osisID="Gen.33.8"> ח  ויאמר מי לך כל המחנה הזה אשר פגשתי ויאמר למצא חן בעיני אדני </verse>
        <verse osisID="Gen.33.9"> ט  ויאמר עשו יש לי רב אחי יהי לך אשר לך </verse>
        <verse osisID="Gen.33.10"> י  ויאמר יעקב אל נא אם נא מצאתי חן בעיניך ולקחת מנחתי מידי  כי על כן ראיתי פניך כראת פני אלהים--ותרצני </verse>
        <verse osisID="Gen.33.11"> יא  קח נא את ברכתי אשר הבאת לך כי חנני אלהים וכי יש לי כל ויפצר בו ויקח </verse>
        <verse osisID="Gen.33.12"> יב  ויאמר נסעה ונלכה ואלכה לנגדך </verse>
        <verse osisID="Gen.33.13"> יג  ויאמר אליו אדני ידע כי הילדים רכים והצאן והבקר עלות עלי ודפקום יום אחד ומתו כל הצאן </verse>
        <verse osisID="Gen.33.14"> יד  יעבר נא אדני לפני עבדו ואני אתנהלה לאטי לרגל המלאכה אשר לפני ולרגל הילדים עד אשר אבא אל אדני שעירה </verse>
        <verse osisID="Gen.33.15"> טו  ויאמר עשו--אציגה נא עמך מן העם אשר אתי ויאמר למה זה אמצא חן בעיני אדני </verse>
        <verse osisID="Gen.33.16"> טז  וישב ביום ההוא עשו לדרכו שעירה </verse>
        <verse osisID="Gen.33.17"> יז  ויעקב נסע סכתה ויבן לו בית ולמקנהו עשה סכת על כן קרא שם המקום סכות  {ס} </verse>
        <verse osisID="Gen.33.18"> יח  ויבא יעקב שלם עיר שכם אשר בארץ כנען בבאו מפדן ארם ויחן את פני העיר </verse>
        <verse osisID="Gen.33.19"> יט  ויקן את חלקת השדה אשר נטה שם אהלו מיד בני חמור אבי שכם--במאה קשיטה </verse>
        <verse osisID="Gen.33.20"> כ  ויצב שם מזבח ויקרא לו--אל אלהי ישראל  {ס} </verse>
      </chapter>
      <chapter osisID="Gen.34">
        <verse osisID="Gen.34.1"> א  ותצא דינה בת לאה אשר ילדה ליעקב לראות בבנות הארץ </verse>
        <verse osisID="Gen.34.2"> ב  וירא אתה שכם בן חמור החוי--נשיא הארץ ויקח אתה וישכב אתה ויענה </verse>
        <verse osisID="Gen.34.3"> ג  ותדבק נפשו בדינה בת יעקב ויאהב את הנער וידבר על לב הנער </verse>
        <verse osisID="Gen.34.4"> ד  ויאמר שכם אל חמור אביו לאמר  קח לי את הילדה הזאת לאשה </verse>
        <verse osisID="Gen.34.5"> ה  ויעקב שמע כי טמא את דינה בתו ובניו היו את מקנהו בשדה והחרש יעקב עד באם </verse>
        <verse osisID="Gen.34.6"> ו  ויצא חמור אבי שכם אל יעקב לדבר אתו </verse>
        <verse osisID="Gen.34.7"> ז  ובני יעקב באו מן השדה כשמעם ויתעצבו האנשים ויחר להם מאד  כי נבלה עשה בישראל לשכב את בת יעקב וכן לא יעשה </verse>
        <verse osisID="Gen.34.8"> ח  וידבר חמור אתם לאמר  שכם בני חשקה נפשו בבתכם--תנו נא אתה לו לאשה </verse>
        <verse osisID="Gen.34.9"> ט  והתחתנו אתנו  בנתיכם תתנו לנו ואת בנתינו תקחו לכם </verse>
        <verse osisID="Gen.34.10"> י  ואתנו תשבו והארץ תהיה לפניכם--שבו וסחרוה והאחזו בה </verse>
        <verse osisID="Gen.34.11"> יא  ויאמר שכם אל אביה ואל אחיה אמצא חן בעיניכם ואשר תאמרו אלי אתן </verse>
        <verse osisID="Gen.34.12"> יב  הרבו עלי מאד מהר ומתן ואתנה כאשר תאמרו אלי ותנו לי את הנער לאשה </verse>
        <verse osisID="Gen.34.13"> יג  ויענו בני יעקב את שכם ואת חמור אביו במרמה--וידברו  אשר טמא את דינה אחתם </verse>
        <verse osisID="Gen.34.14"> יד  ויאמרו אליהם לא נוכל לעשות הדבר הזה--לתת את אחתנו לאיש אשר לו ערלה  כי חרפה הוא לנו </verse>
        <verse osisID="Gen.34.15"> טו  אך בזאת נאות לכם  אם תהיו כמנו להמל לכם כל זכר </verse>
        <verse osisID="Gen.34.16"> טז  ונתנו את בנתינו לכם ואת בנתיכם נקח לנו וישבנו אתכם והיינו לעם אחד </verse>
        <verse osisID="Gen.34.17"> יז  ואם לא תשמעו אלינו להמול--ולקחנו את בתנו והלכנו </verse>
        <verse osisID="Gen.34.18"> יח  וייטבו דבריהם בעיני חמור ובעיני שכם בן חמור </verse>
        <verse osisID="Gen.34.19"> יט  ולא אחר הנער לעשות הדבר כי חפץ בבת יעקב והוא נכבד מכל בית אביו </verse>
        <verse osisID="Gen.34.20"> כ  ויבא חמור ושכם בנו אל שער עירם וידברו אל אנשי עירם לאמר </verse>
        <verse osisID="Gen.34.21"> כא  האנשים האלה שלמים הם אתנו וישבו בארץ ויסחרו אתה והארץ הנה רחבת ידים לפניהם את בנתם נקח לנו לנשים ואת בנתינו נתן להם </verse>
        <verse osisID="Gen.34.22"> כב  אך בזאת יאתו לנו האנשים לשבת אתנו--להיות לעם אחד  בהמול לנו כל זכר כאשר הם נמלים </verse>
        <verse osisID="Gen.34.23"> כג  מקנהם וקנינם וכל בהמתם הלוא לנו הם אך נאותה להם וישבו אתנו </verse>
        <verse osisID="Gen.34.24"> כד  וישמעו אל חמור ואל שכם בנו כל יצאי שער עירו וימלו כל זכר--כל יצאי שער עירו </verse>
        <verse osisID="Gen.34.25"> כה  ויהי ביום השלישי בהיותם כאבים ויקחו שני בני יעקב שמעון ולוי אחי דינה איש חרבו ויבאו על העיר בטח ויהרגו כל זכר </verse>
        <verse osisID="Gen.34.26"> כו  ואת חמור ואת שכם בנו הרגו לפי חרב ויקחו את דינה מבית שכם ויצאו </verse>
        <verse osisID="Gen.34.27"> כז  בני יעקב באו על החללים ויבזו העיר--אשר טמאו אחותם </verse>
        <verse osisID="Gen.34.28"> כח  את צאנם ואת בקרם ואת חמריהם ואת אשר בעיר ואת אשר בשדה לקחו </verse>
        <verse osisID="Gen.34.29"> כט  ואת כל חילם ואת כל טפם ואת נשיהם שבו ויבזו ואת כל אשר בבית </verse>
        <verse osisID="Gen.34.30"> ל  ויאמר יעקב אל שמעון ואל לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי </verse>
        <verse osisID="Gen.34.31"> לא  ויאמרו  הכזונה יעשה את אחותנו  {פ} </verse>
      </chapter>
      <chapter osisID="Gen.35">
        <verse osisID="Gen.35.1"> א  ויאמר אלהים אל יעקב קום עלה בית אל ושב שם ועשה שם מזבח--לאל הנראה אליך בברחך מפני עשו אחיך </verse>
        <verse osisID="Gen.35.2"> ב  ויאמר יעקב אל ביתו ואל כל אשר עמו  הסרו את אלהי הנכר אשר בתככם והטהרו והחליפו שמלתיכם </verse>
        <verse osisID="Gen.35.3"> ג  ונקומה ונעלה בית אל ואעשה שם מזבח לאל הענה אתי ביום צרתי ויהי עמדי בדרך אשר הלכתי </verse>
        <verse osisID="Gen.35.4"> ד  ויתנו אל יעקב את כל אלהי הנכר אשר בידם ואת הנזמים אשר באזניהם ויטמן אתם יעקב תחת האלה אשר עם שכם </verse>
        <verse osisID="Gen.35.5"> ה  ויסעו ויהי חתת אלהים על הערים אשר סביבותיהם ולא רדפו אחרי בני יעקב </verse>
        <verse osisID="Gen.35.6"> ו  ויבא יעקב לוזה אשר בארץ כנען--הוא בית אל  הוא וכל העם אשר עמו </verse>
        <verse osisID="Gen.35.7"> ז  ויבן שם מזבח ויקרא למקום אל בית אל  כי שם נגלו אליו האלהים בברחו מפני אחיו </verse>
        <verse osisID="Gen.35.8"> ח  ותמת דברה מינקת רבקה ותקבר מתחת לבית אל תחת האלון ויקרא שמו אלון בכות  {פ} </verse>
        <verse osisID="Gen.35.9"> ט  וירא אלהים אל יעקב עוד בבאו מפדן ארם ויברך אתו </verse>
        <verse osisID="Gen.35.10"> י  ויאמר לו אלהים שמך יעקב  לא יקרא שמך עוד יעקב כי אם ישראל יהיה שמך ויקרא את שמו ישראל </verse>
        <verse osisID="Gen.35.11"> יא  ויאמר לו אלהים אני אל שדי פרה ורבה--גוי וקהל גוים יהיה ממך ומלכים מחלציך יצאו </verse>
        <verse osisID="Gen.35.12"> יב  ואת הארץ אשר נתתי לאברהם וליצחק--לך אתננה ולזרעך אחריך אתן את הארץ </verse>
        <verse osisID="Gen.35.13"> יג  ויעל מעליו אלהים במקום אשר דבר אתו </verse>
        <verse osisID="Gen.35.14"> יד  ויצב יעקב מצבה במקום אשר דבר אתו--מצבת אבן ויסך עליה נסך ויצק עליה שמן </verse>
        <verse osisID="Gen.35.15"> טו  ויקרא יעקב את שם המקום אשר דבר אתו שם אלהים--בית אל </verse>
        <verse osisID="Gen.35.16"> טז  ויסעו מבית אל ויהי עוד כברת הארץ לבוא אפרתה ותלד רחל ותקש בלדתה </verse>
        <verse osisID="Gen.35.17"> יז  ויהי בהקשתה בלדתה ותאמר לה המילדת אל תיראי כי גם זה לך בן </verse>
        <verse osisID="Gen.35.18"> יח  ויהי בצאת נפשה כי מתה ותקרא שמו בן אוני ואביו קרא לו בנימין </verse>
        <verse osisID="Gen.35.19"> יט  ותמת רחל ותקבר בדרך אפרתה הוא בית לחם </verse>
        <verse osisID="Gen.35.20"> כ  ויצב יעקב מצבה על קברתה--הוא מצבת קברת רחל עד היום </verse>
        <verse osisID="Gen.35.21"> כא  ויסע ישראל ויט אהלה מהלאה למגדל עדר </verse>
        <verse osisID="Gen.35.22"> כב  ויהי בשכן ישראל בארץ ההוא וילך ראובן וישכב את בלהה פילגש אביו וישמע ישראל  {פ}  ויהיו בני יעקב שנים עשר </verse>
        <verse osisID="Gen.35.23"> כג  בני לאה בכור יעקב ראובן ושמעון ולוי ויהודה ויששכר וזבלון </verse>
        <verse osisID="Gen.35.24"> כד  בני רחל יוסף ובנימן </verse>
        <verse osisID="Gen.35.25"> כה  ובני בלהה שפחת רחל דן ונפתלי </verse>
        <verse osisID="Gen.35.26"> כו  ובני זלפה שפחת לאה גד ואשר אלה בני יעקב אשר ילד לו בפדן ארם </verse>
        <verse osisID="Gen.35.27"> כז  ויבא יעקב אל יצחק אביו ממרא קרית הארבע--הוא חברון אשר גר שם אברהם ויצחק </verse>
        <verse osisID="Gen.35.28"> כח  ויהיו ימי יצחק--מאת שנה ושמנים שנה </verse>
        <verse osisID="Gen.35.29"> כט  ויגוע יצחק וימת ויאסף אל עמיו זקן ושבע ימים ויקברו אתו עשו ויעקב בניו  {פ} </verse>
      </chapter>
      <chapter osisID="Gen.36">
        <verse osisID="Gen.36.1"> א  ואלה תלדות עשו הוא אדום </verse>
        <verse osisID="Gen.36.2"> ב  עשו לקח את נשיו מבנות כנען  את עדה בת אילון החתי ואת אהליבמה בת ענה בת צבעון החוי </verse>
        <verse osisID="Gen.36.3"> ג  ואת בשמת בת ישמעאל אחות נביות </verse>
        <verse osisID="Gen.36.4"> ד  ותלד עדה לעשו את אליפז ובשמת ילדה את רעואל </verse>
        <verse osisID="Gen.36.5"> ה  ואהליבמה ילדה את יעיש (יעוש) ואת יעלם ואת קרח אלה בני עשו אשר ילדו לו בארץ כנען </verse>
        <verse osisID="Gen.36.6"> ו  ויקח עשו את נשיו ואת בניו ואת בנתיו ואת כל נפשות ביתו ואת מקנהו ואת כל בהמתו ואת כל קנינו אשר רכש בארץ כנען וילך אל ארץ מפני יעקב אחיו </verse>
        <verse osisID="Gen.36.7"> ז  כי היה רכושם רב משבת יחדו ולא יכלה ארץ מגוריהם לשאת אתם--מפני מקניהם </verse>
        <verse osisID="Gen.36.8"> ח  וישב עשו בהר שעיר עשו הוא אדום </verse>
        <verse osisID="Gen.36.9"> ט  ואלה תלדות עשו אבי אדום בהר שעיר </verse>
        <verse osisID="Gen.36.10"> י  אלה שמות בני עשו  אליפז בן עדה אשת עשו רעואל בן בשמת אשת עשו </verse>
        <verse osisID="Gen.36.11"> יא  ויהיו בני אליפז--תימן אומר צפו וגעתם וקנז </verse>
        <verse osisID="Gen.36.12"> יב  ותמנע היתה פילגש לאליפז בן עשו ותלד לאליפז את עמלק אלה בני עדה אשת עשו </verse>
        <verse osisID="Gen.36.13"> יג  ואלה בני רעואל נחת וזרח שמה ומזה אלה היו בני בשמת אשת עשו </verse>
        <verse osisID="Gen.36.14"> יד  ואלה היו בני אהליבמה בת ענה בת צבעון--אשת עשו ותלד לעשו את יעיש (יעוש) ואת יעלם ואת קרח </verse>
        <verse osisID="Gen.36.15"> טו  אלה אלופי בני עשו  בני אליפז בכור עשו--אלוף תימן אלוף אומר אלוף צפו אלוף קנז </verse>
        <verse osisID="Gen.36.16"> טז  אלוף קרח אלוף געתם אלוף עמלק אלה אלופי אליפז בארץ אדום אלה בני עדה </verse>
        <verse osisID="Gen.36.17"> יז  ואלה בני רעואל בן עשו--אלוף נחת אלוף זרח אלוף שמה אלוף מזה אלה אלופי רעואל בארץ אדום--אלה בני בשמת אשת עשו </verse>
        <verse osisID="Gen.36.18"> יח  ואלה בני אהליבמה אשת עשו--אלוף יעוש אלוף יעלם אלוף קרח אלה אלופי אהליבמה בת ענה--אשת עשו </verse>
        <verse osisID="Gen.36.19"> יט  אלה בני עשו ואלה אלופיהם הוא אדום  {ס} </verse>
        <verse osisID="Gen.36.20"> כ  אלה בני שעיר החרי ישבי הארץ  לוטן ושובל וצבעון וענה </verse>
        <verse osisID="Gen.36.21"> כא  ודשון ואצר ודישן אלה אלופי החרי בני שעיר בארץ אדום </verse>
        <verse osisID="Gen.36.22"> כב  ויהיו בני לוטן חרי והימם ואחות לוטן תמנע </verse>
        <verse osisID="Gen.36.23"> כג  ואלה בני שובל עלון ומנחת ועיבל שפו ואונם </verse>
        <verse osisID="Gen.36.24"> כד  ואלה בני צבעון ואיה וענה הוא ענה אשר מצא את הימם במדבר ברעתו את החמרים לצבעון אביו </verse>
        <verse osisID="Gen.36.25"> כה  ואלה בני ענה דשן ואהליבמה בת ענה </verse>
        <verse osisID="Gen.36.26"> כו  ואלה בני דישן--חמדן ואשבן ויתרן וכרן </verse>
        <verse osisID="Gen.36.27"> כז  אלה בני אצר--בלהן וזעון ועקן </verse>
        <verse osisID="Gen.36.28"> כח  אלה בני דישן עוץ וארן </verse>
        <verse osisID="Gen.36.29"> כט  אלה אלופי החרי  אלוף לוטן אלוף שובל אלוף צבעון אלוף ענה </verse>
        <verse osisID="Gen.36.30"> ל  אלוף דשן אלוף אצר אלוף דישן אלה אלופי החרי לאלפיהם בארץ שעיר  {פ} </verse>
        <verse osisID="Gen.36.31"> לא  ואלה המלכים אשר מלכו בארץ אדום--לפני מלך מלך לבני ישראל </verse>
        <verse osisID="Gen.36.32"> לב  וימלך באדום בלע בן בעור ושם עירו דנהבה </verse>
        <verse osisID="Gen.36.33"> לג  וימת בלע וימלך תחתיו יובב בן זרח מבצרה </verse>
        <verse osisID="Gen.36.34"> לד  וימת יובב וימלך תחתיו חשם מארץ התימני </verse>
        <verse osisID="Gen.36.35"> לה  וימת חשם וימלך תחתיו הדד בן בדד המכה את מדין בשדה מואב ושם עירו עוית </verse>
        <verse osisID="Gen.36.36"> לו  וימת הדד וימלך תחתיו שמלה ממשרקה </verse>
        <verse osisID="Gen.36.37"> לז  וימת שמלה וימלך תחתיו שאול מרחבות הנהר </verse>
        <verse osisID="Gen.36.38"> לח  וימת שאול וימלך תחתיו בעל חנן בן עכבור </verse>
        <verse osisID="Gen.36.39"> לט  וימת בעל חנן בן עכבור וימלך תחתיו הדר ושם עירו פעו ושם אשתו מהיטבאל בת מטרד בת מי זהב </verse>
        <verse osisID="Gen.36.40"> מ  ואלה שמות אלופי עשו למשפחתם למקמתם בשמתם  אלוף תמנע אלוף עלוה אלוף יתת </verse>
        <verse osisID="Gen.36.41"> מא  אלוף אהליבמה אלוף אלה אלוף פינן </verse>
        <verse osisID="Gen.36.42"> מב  אלוף קנז אלוף תימן אלוף מבצר </verse>
        <verse osisID="Gen.36.43"> מג  אלוף מגדיאל אלוף עירם אלה אלופי אדום למשבתם בארץ אחזתם--הוא עשו אבי אדום  {פ} </verse>
      </chapter>
      <chapter osisID="Gen.37">
        <verse osisID="Gen.37.1"> א  וישב יעקב בארץ מגורי אביו--בארץ כנען </verse>
        <verse osisID="Gen.37.2"> ב  אלה תלדות יעקב יוסף בן שבע עשרה שנה היה רעה את אחיו בצאן והוא נער את בני בלהה ואת בני זלפה נשי אביו ויבא יוסף את דבתם רעה אל אביהם </verse>
        <verse osisID="Gen.37.3"> ג  וישראל אהב את יוסף מכל בניו--כי בן זקנים הוא לו ועשה לו כתנת פסים </verse>
        <verse osisID="Gen.37.4"> ד  ויראו אחיו כי אתו אהב אביהם מכל אחיו--וישנאו אתו ולא יכלו דברו לשלם </verse>
        <verse osisID="Gen.37.5"> ה  ויחלם יוסף חלום ויגד לאחיו ויוספו עוד שנא אתו </verse>
        <verse osisID="Gen.37.6"> ו  ויאמר אליהם  שמעו נא החלום הזה אשר חלמתי </verse>
        <verse osisID="Gen.37.7"> ז  והנה אנחנו מאלמים אלמים בתוך השדה והנה קמה אלמתי וגם נצבה והנה תסבינה אלמתיכם ותשתחוין לאלמתי </verse>
        <verse osisID="Gen.37.8"> ח  ויאמרו לו אחיו המלך תמלך עלינו אם משול תמשל בנו ויוספו עוד שנא אתו על חלמתיו ועל דבריו </verse>
        <verse osisID="Gen.37.9"> ט  ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי </verse>
        <verse osisID="Gen.37.10"> י  ויספר אל אביו ואל אחיו ויגער בו אביו ויאמר לו מה החלום הזה אשר חלמת  הבוא נבוא אני ואמך ואחיך להשתחות לך ארצה </verse>
        <verse osisID="Gen.37.11"> יא  ויקנאו בו אחיו ואביו שמר את הדבר </verse>
        <verse osisID="Gen.37.12"> יב  וילכו אחיו לרעות את צאן אביהם בשכם </verse>
        <verse osisID="Gen.37.13"> יג  ויאמר ישראל אל יוסף הלוא אחיך רעים בשכם--לכה ואשלחך אליהם ויאמר לו הנני </verse>
        <verse osisID="Gen.37.14"> יד  ויאמר לו לך נא ראה את שלום אחיך ואת שלום הצאן והשבני דבר וישלחהו מעמק חברון ויבא שכמה </verse>
        <verse osisID="Gen.37.15"> טו  וימצאהו איש והנה תעה בשדה וישאלהו האיש לאמר מה תבקש </verse>
        <verse osisID="Gen.37.16"> טז  ויאמר את אחי אנכי מבקש הגידה נא לי איפה הם רעים </verse>
        <verse osisID="Gen.37.17"> יז  ויאמר האיש נסעו מזה--כי שמעתי אמרים נלכה דתינה וילך יוסף אחר אחיו וימצאם בדתן </verse>
        <verse osisID="Gen.37.18"> יח  ויראו אתו מרחק ובטרם יקרב אליהם ויתנכלו אתו להמיתו </verse>
        <verse osisID="Gen.37.19"> יט  ויאמרו איש אל אחיו  הנה בעל החלמות הלזה--בא </verse>
        <verse osisID="Gen.37.20"> כ  ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה יהיו חלמתיו </verse>
        <verse osisID="Gen.37.21"> כא  וישמע ראובן ויצלהו מידם ויאמר לא נכנו נפש </verse>
        <verse osisID="Gen.37.22"> כב  ויאמר אלהם ראובן אל תשפכו דם--השליכו אתו אל הבור הזה אשר במדבר ויד אל תשלחו בו  למען הציל אתו מידם להשיבו אל אביו </verse>
        <verse osisID="Gen.37.23"> כג  ויהי כאשר בא יוסף אל אחיו ויפשיטו את יוסף את כתנתו את כתנת הפסים אשר עליו </verse>
        <verse osisID="Gen.37.24"> כד  ויקחהו--וישלכו אתו הברה והבור רק אין בו מים </verse>
        <verse osisID="Gen.37.25"> כה  וישבו לאכל לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט--הולכים להוריד מצרימה </verse>
        <verse osisID="Gen.37.26"> כו  ויאמר יהודה אל אחיו  מה בצע כי נהרג את אחינו וכסינו את דמו </verse>
        <verse osisID="Gen.37.27"> כז  לכו ונמכרנו לישמעאלים וידנו אל תהי בו כי אחינו בשרנו הוא וישמעו אחיו </verse>
        <verse osisID="Gen.37.28"> כח  ויעברו אנשים מדינים סחרים וימשכו ויעלו את יוסף מן הבור וימכרו את יוסף לישמעאלים בעשרים כסף ויביאו את יוסף מצרימה </verse>
        <verse osisID="Gen.37.29"> כט  וישב ראובן אל הבור והנה אין יוסף בבור ויקרע את בגדיו </verse>
        <verse osisID="Gen.37.30"> ל  וישב אל אחיו ויאמר  הילד איננו ואני אנה אני בא </verse>
        <verse osisID="Gen.37.31"> לא  ויקחו את כתנת יוסף וישחטו שעיר עזים ויטבלו את הכתנת בדם </verse>
        <verse osisID="Gen.37.32"> לב  וישלחו את כתנת הפסים ויביאו אל אביהם ויאמרו זאת מצאנו  הכר נא הכתנת בנך הוא--אם לא </verse>
        <verse osisID="Gen.37.33"> לג  ויכירה ויאמר כתנת בני חיה רעה אכלתהו טרף טרף יוסף </verse>
        <verse osisID="Gen.37.34"> לד  ויקרע יעקב שמלתיו וישם שק במתניו ויתאבל על בנו ימים רבים </verse>
        <verse osisID="Gen.37.35"> לה  ויקמו כל בניו וכל בנתיו לנחמו וימאן להתנחם ויאמר כי ארד אל בני אבל שאלה ויבך אתו אביו </verse>
        <verse osisID="Gen.37.36"> לו  והמדנים--מכרו אתו אל מצרים  לפוטיפר סריס פרעה שר הטבחים  {פ} </verse>
      </chapter>
      <chapter osisID="Gen.38">
        <verse osisID="Gen.38.1"> א  ויהי בעת ההוא וירד יהודה מאת אחיו ויט עד איש עדלמי ושמו חירה </verse>
        <verse osisID="Gen.38.2"> ב  וירא שם יהודה בת איש כנעני ושמו שוע ויקחה ויבא אליה </verse>
        <verse osisID="Gen.38.3"> ג  ותהר ותלד בן ויקרא את שמו ער </verse>
        <verse osisID="Gen.38.4"> ד  ותהר עוד ותלד בן ותקרא את שמו אונן </verse>
        <verse osisID="Gen.38.5"> ה  ותסף עוד ותלד בן ותקרא את שמו שלה והיה בכזיב בלדתה אתו </verse>
        <verse osisID="Gen.38.6"> ו  ויקח יהודה אשה לער בכורו ושמה תמר </verse>
        <verse osisID="Gen.38.7"> ז  ויהי ער בכור יהודה--רע בעיני יהוה וימתהו יהוה </verse>
        <verse osisID="Gen.38.8"> ח  ויאמר יהודה לאונן בא אל אשת אחיך ויבם אתה והקם זרע לאחיך </verse>
        <verse osisID="Gen.38.9"> ט  וידע אונן כי לא לו יהיה הזרע והיה אם בא אל אשת אחיו ושחת ארצה לבלתי נתן זרע לאחיו </verse>
        <verse osisID="Gen.38.10"> י  וירע בעיני יהוה אשר עשה וימת גם אתו </verse>
        <verse osisID="Gen.38.11"> יא  ויאמר יהודה לתמר כלתו שבי אלמנה בית אביך עד יגדל שלה בני--כי אמר פן ימות גם הוא כאחיו ותלך תמר ותשב בית אביה </verse>
        <verse osisID="Gen.38.12"> יב  וירבו הימים ותמת בת שוע אשת יהודה וינחם יהודה ויעל על גזזי צאנו הוא וחירה רעהו העדלמי--תמנתה </verse>
        <verse osisID="Gen.38.13"> יג  ויגד לתמר לאמר  הנה חמיך עלה תמנתה לגז צאנו </verse>
        <verse osisID="Gen.38.14"> יד  ותסר בגדי אלמנותה מעליה ותכס בצעיף ותתעלף ותשב בפתח עינים אשר על דרך תמנתה  כי ראתה כי גדל שלה והוא לא נתנה לו לאשה </verse>
        <verse osisID="Gen.38.15"> טו  ויראה יהודה ויחשבה לזונה  כי כסתה פניה </verse>
        <verse osisID="Gen.38.16"> טז  ויט אליה אל הדרך ויאמר הבה נא אבוא אליך כי לא ידע כי כלתו הוא ותאמר מה תתן לי כי תבוא אלי </verse>
        <verse osisID="Gen.38.17"> יז  ויאמר אנכי אשלח גדי עזים מן הצאן ותאמר אם תתן ערבון עד שלחך </verse>
        <verse osisID="Gen.38.18"> יח  ויאמר מה הערבון אשר אתן לך ותאמר חתמך ופתילך ומטך אשר בידך ויתן לה ויבא אליה ותהר לו </verse>
        <verse osisID="Gen.38.19"> יט  ותקם ותלך ותסר צעיפה מעליה ותלבש בגדי אלמנותה </verse>
        <verse osisID="Gen.38.20"> כ  וישלח יהודה את גדי העזים ביד רעהו העדלמי לקחת הערבון מיד האשה ולא מצאה </verse>
        <verse osisID="Gen.38.21"> כא  וישאל את אנשי מקמה לאמר איה הקדשה הוא בעינים על הדרך ויאמרו לא היתה בזה קדשה </verse>
        <verse osisID="Gen.38.22"> כב  וישב אל יהודה ויאמר לא מצאתיה וגם אנשי המקום אמרו לא היתה בזה קדשה </verse>
        <verse osisID="Gen.38.23"> כג  ויאמר יהודה תקח לה פן נהיה לבוז הנה שלחתי הגדי הזה ואתה לא מצאתה </verse>
        <verse osisID="Gen.38.24"> כד  ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף </verse>
        <verse osisID="Gen.38.25"> כה  הוא מוצאת והיא שלחה אל חמיה לאמר לאיש אשר אלה לו אנכי הרה ותאמר הכר נא--למי החתמת והפתילים והמטה האלה </verse>
        <verse osisID="Gen.38.26"> כו  ויכר יהודה ויאמר צדקה ממני כי על כן לא נתתיה לשלה בני ולא יסף עוד לדעתה </verse>
        <verse osisID="Gen.38.27"> כז  ויהי בעת לדתה והנה תאומים בבטנה </verse>
        <verse osisID="Gen.38.28"> כח  ויהי בלדתה ויתן יד ותקח המילדת ותקשר על ידו שני לאמר זה יצא ראשנה </verse>
        <verse osisID="Gen.38.29"> כט  ויהי כמשיב ידו והנה יצא אחיו ותאמר מה פרצת עליך פרץ ויקרא שמו פרץ </verse>
        <verse osisID="Gen.38.30"> ל  ואחר יצא אחיו אשר על ידו השני ויקרא שמו זרח  {ס} </verse>
      </chapter>
      <chapter osisID="Gen.39">
        <verse osisID="Gen.39.1"> א  ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה </verse>
        <verse osisID="Gen.39.2"> ב  ויהי יהוה את יוסף ויהי איש מצליח ויהי בבית אדניו המצרי </verse>
        <verse osisID="Gen.39.3"> ג  וירא אדניו כי יהוה אתו וכל אשר הוא עשה יהוה מצליח בידו </verse>
        <verse osisID="Gen.39.4"> ד  וימצא יוסף חן בעיניו וישרת אתו ויפקדהו על ביתו וכל יש לו נתן בידו </verse>
        <verse osisID="Gen.39.5"> ה  ויהי מאז הפקיד אתו בביתו ועל כל אשר יש לו ויברך יהוה את בית המצרי בגלל יוסף ויהי ברכת יהוה בכל אשר יש לו--בבית ובשדה </verse>
        <verse osisID="Gen.39.6"> ו  ויעזב כל אשר לו ביד יוסף ולא ידע אתו מאומה כי אם הלחם אשר הוא אוכל ויהי יוסף יפה תאר ויפה מראה </verse>
        <verse osisID="Gen.39.7"> ז  ויהי אחר הדברים האלה ותשא אשת אדניו את עיניה אל יוסף ותאמר שכבה עמי </verse>
        <verse osisID="Gen.39.8"> ח  וימאן--ויאמר אל אשת אדניו הן אדני לא ידע אתי מה בבית וכל אשר יש לו נתן בידי </verse>
        <verse osisID="Gen.39.9"> ט  איננו גדול בבית הזה ממני ולא חשך ממני מאומה כי אם אותך באשר את אשתו ואיך אעשה הרעה הגדלה הזאת וחטאתי לאלהים </verse>
        <verse osisID="Gen.39.10"> י  ויהי כדברה אל יוסף יום יום ולא שמע אליה לשכב אצלה להיות עמה </verse>
        <verse osisID="Gen.39.11"> יא  ויהי כהיום הזה ויבא הביתה לעשות מלאכתו ואין איש מאנשי הבית שם--בבית </verse>
        <verse osisID="Gen.39.12"> יב  ותתפשהו בבגדו לאמר שכבה עמי ויעזב בגדו בידה וינס ויצא החוצה </verse>
        <verse osisID="Gen.39.13"> יג  ויהי כראותה כי עזב בגדו בידה וינס החוצה </verse>
        <verse osisID="Gen.39.14"> יד  ותקרא לאנשי ביתה ותאמר להם לאמר ראו הביא לנו איש עברי לצחק בנו  בא אלי לשכב עמי ואקרא בקול גדול </verse>
        <verse osisID="Gen.39.15"> טו  ויהי כשמעו כי הרימתי קולי ואקרא ויעזב בגדו אצלי וינס ויצא החוצה </verse>
        <verse osisID="Gen.39.16"> טז  ותנח בגדו אצלה עד בוא אדניו אל ביתו </verse>
        <verse osisID="Gen.39.17"> יז  ותדבר אליו כדברים האלה לאמר  בא אלי העבד העברי אשר הבאת לנו--לצחק בי </verse>
        <verse osisID="Gen.39.18"> יח  ויהי כהרימי קולי ואקרא ויעזב בגדו אצלי וינס החוצה </verse>
        <verse osisID="Gen.39.19"> יט  ויהי כשמע אדניו את דברי אשתו אשר דברה אליו לאמר כדברים האלה עשה לי עבדך ויחר אפו </verse>
        <verse osisID="Gen.39.20"> כ  ויקח אדני יוסף אתו ויתנהו אל בית הסהר--מקום אשר אסורי (אסירי) המלך אסורים ויהי שם בבית הסהר </verse>
        <verse osisID="Gen.39.21"> כא  ויהי יהוה את יוסף ויט אליו חסד ויתן חנו בעיני שר בית הסהר </verse>
        <verse osisID="Gen.39.22"> כב  ויתן שר בית הסהר ביד יוסף את כל האסירם אשר בבית הסהר ואת כל אשר עשים שם הוא היה עשה </verse>
        <verse osisID="Gen.39.23"> כג  אין שר בית הסהר ראה את כל מאומה בידו באשר יהוה אתו ואשר הוא עשה יהוה מצליח  {פ} </verse>
      </chapter>
      <chapter osisID="Gen.40">
        <verse osisID="Gen.40.1"> א  ויהי אחר הדברים האלה חטאו משקה מלך מצרים והאפה--לאדניהם למלך מצרים </verse>
        <verse osisID="Gen.40.2"> ב  ויקצף פרעה על שני סריסיו--על שר המשקים ועל שר האופים </verse>
        <verse osisID="Gen.40.3"> ג  ויתן אתם במשמר בית שר הטבחים--אל בית הסהר  מקום אשר יוסף אסור שם </verse>
        <verse osisID="Gen.40.4"> ד  ויפקד שר הטבחים את יוסף אתם--וישרת אתם ויהיו ימים במשמר </verse>
        <verse osisID="Gen.40.5"> ה  ויחלמו חלום שניהם איש חלמו בלילה אחד--איש כפתרון חלמו  המשקה והאפה אשר למלך מצרים אשר אסורים בבית הסהר </verse>
        <verse osisID="Gen.40.6"> ו  ויבא אליהם יוסף בבקר וירא אתם והנם זעפים </verse>
        <verse osisID="Gen.40.7"> ז  וישאל את סריסי פרעה אשר אתו במשמר בית אדניו--לאמר  מדוע פניכם רעים היום </verse>
        <verse osisID="Gen.40.8"> ח  ויאמרו אליו--חלום חלמנו ופתר אין אתו ויאמר אלהם יוסף הלוא לאלהים פתרנים--ספרו נא לי </verse>
        <verse osisID="Gen.40.9"> ט  ויספר שר המשקים את חלמו ליוסף ויאמר לו--בחלומי והנה גפן לפני </verse>
        <verse osisID="Gen.40.10"> י  ובגפן שלשה שריגם והוא כפרחת עלתה נצה הבשילו אשכלתיה ענבים </verse>
        <verse osisID="Gen.40.11"> יא  וכוס פרעה בידי ואקח את הענבים ואשחט אתם אל כוס פרעה ואתן את הכוס על כף פרעה </verse>
        <verse osisID="Gen.40.12"> יב  ויאמר לו יוסף זה פתרנו  שלשת השרגים--שלשת ימים הם </verse>
        <verse osisID="Gen.40.13"> יג  בעוד שלשת ימים ישא פרעה את ראשך והשיבך על כנך ונתת כוס פרעה בידו כמשפט הראשון אשר היית משקהו </verse>
        <verse osisID="Gen.40.14"> יד  כי אם זכרתני אתך כאשר ייטב לך ועשית נא עמדי חסד והזכרתני אל פרעה והוצאתני מן הבית הזה </verse>
        <verse osisID="Gen.40.15"> טו  כי גנב גנבתי מארץ העברים וגם פה לא עשיתי מאומה כי שמו אתי בבור </verse>
        <verse osisID="Gen.40.16"> טז  וירא שר האפים כי טוב פתר ויאמר אל יוסף אף אני בחלומי והנה שלשה סלי חרי על ראשי </verse>
        <verse osisID="Gen.40.17"> יז  ובסל העליון מכל מאכל פרעה--מעשה אפה והעוף אכל אתם מן הסל--מעל ראשי </verse>
        <verse osisID="Gen.40.18"> יח  ויען יוסף ויאמר זה פתרנו  שלשת הסלים--שלשת ימים הם </verse>
        <verse osisID="Gen.40.19"> יט  בעוד שלשת ימים ישא פרעה את ראשך מעליך ותלה אותך על עץ ואכל העוף את בשרך מעליך </verse>
        <verse osisID="Gen.40.20"> כ  ויהי ביום השלישי יום הלדת את פרעה ויעש משתה לכל עבדיו וישא את ראש שר המשקים ואת ראש שר האפים--בתוך עבדיו </verse>
        <verse osisID="Gen.40.21"> כא  וישב את שר המשקים על משקהו ויתן הכוס על כף פרעה </verse>
        <verse osisID="Gen.40.22"> כב  ואת שר האפים תלה  כאשר פתר להם יוסף </verse>
        <verse osisID="Gen.40.23"> כג  ולא זכר שר המשקים את יוסף וישכחהו  {פ} </verse>
      </chapter>
      <chapter osisID="Gen.41">
        <verse osisID="Gen.41.1"> א  ויהי מקץ שנתים ימים ופרעה חלם והנה עמד על היאר </verse>
        <verse osisID="Gen.41.2"> ב  והנה מן היאר עלת שבע פרות יפות מראה ובריאת בשר ותרעינה באחו </verse>
        <verse osisID="Gen.41.3"> ג  והנה שבע פרות אחרות עלות אחריהן מן היאר רעות מראה ודקות בשר ותעמדנה אצל הפרות על שפת היאר </verse>
        <verse osisID="Gen.41.4"> ד  ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה </verse>
        <verse osisID="Gen.41.5"> ה  ויישן ויחלם שנית והנה שבע שבלים עלות בקנה אחד--בריאות וטבות </verse>
        <verse osisID="Gen.41.6"> ו  והנה שבע שבלים דקות ושדופת קדים--צמחות אחריהן </verse>
        <verse osisID="Gen.41.7"> ז  ותבלענה השבלים הדקות את שבע השבלים הבריאות והמלאות וייקץ פרעה והנה חלום </verse>
        <verse osisID="Gen.41.8"> ח  ויהי בבקר ותפעם רוחו וישלח ויקרא את כל חרטמי מצרים ואת כל חכמיה ויספר פרעה להם את חלמו ואין פותר אותם לפרעה </verse>
        <verse osisID="Gen.41.9"> ט  וידבר שר המשקים את פרעה לאמר  את חטאי אני מזכיר היום </verse>
        <verse osisID="Gen.41.10"> י  פרעה קצף על עבדיו ויתן אתי במשמר בית שר הטבחים--אתי ואת שר האפים </verse>
        <verse osisID="Gen.41.11"> יא  ונחלמה חלום בלילה אחד אני והוא  איש כפתרון חלמו חלמנו </verse>
        <verse osisID="Gen.41.12"> יב  ושם אתנו נער עברי עבד לשר הטבחים ונספר לו ויפתר לנו את חלמתינו  איש כחלמו פתר </verse>
        <verse osisID="Gen.41.13"> יג  ויהי כאשר פתר לנו כן היה  אתי השיב על כני ואתו תלה </verse>
        <verse osisID="Gen.41.14"> יד  וישלח פרעה ויקרא את יוסף ויריצהו מן הבור ויגלח ויחלף שמלתיו ויבא אל פרעה </verse>
        <verse osisID="Gen.41.15"> טו  ויאמר פרעה אל יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו </verse>
        <verse osisID="Gen.41.16"> טז  ויען יוסף את פרעה לאמר בלעדי  אלהים יענה את שלום פרעה </verse>
        <verse osisID="Gen.41.17"> יז  וידבר פרעה אל יוסף  בחלמי הנני עמד על שפת היאר </verse>
        <verse osisID="Gen.41.18"> יח  והנה מן היאר עלת שבע פרות בריאות בשר ויפת תאר ותרעינה באחו </verse>
        <verse osisID="Gen.41.19"> יט  והנה שבע פרות אחרות עלות אחריהן דלות ורעות תאר מאד ורקות בשר  לא ראיתי כהנה בכל ארץ מצרים לרע </verse>
        <verse osisID="Gen.41.20"> כ  ותאכלנה הפרות הרקות והרעות--את שבע הפרות הראשנות הבריאת </verse>
        <verse osisID="Gen.41.21"> כא  ותבאנה אל קרבנה ולא נודע כי באו אל קרבנה ומראיהן רע כאשר בתחלה ואיקץ </verse>
        <verse osisID="Gen.41.22"> כב  וארא בחלמי והנה שבע שבלים עלת בקנה אחד--מלאת וטבות </verse>
        <verse osisID="Gen.41.23"> כג  והנה שבע שבלים צנמות דקות שדפות קדים--צמחות אחריהם </verse>
        <verse osisID="Gen.41.24"> כד  ותבלען השבלים הדקת את שבע השבלים הטבות ואמר אל החרטמים ואין מגיד לי </verse>
        <verse osisID="Gen.41.25"> כה  ויאמר יוסף אל פרעה חלום פרעה אחד הוא  את אשר האלהים עשה הגיד לפרעה </verse>
        <verse osisID="Gen.41.26"> כו  שבע פרת הטבת שבע שנים הנה ושבע השבלים הטבת שבע שנים הנה  חלום אחד הוא </verse>
        <verse osisID="Gen.41.27"> כז  ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים--יהיו שבע שני רעב </verse>
        <verse osisID="Gen.41.28"> כח  הוא הדבר אשר דברתי אל פרעה  אשר האלהים עשה הראה את פרעה </verse>
        <verse osisID="Gen.41.29"> כט  הנה שבע שנים באות--שבע גדול בכל ארץ מצרים </verse>
        <verse osisID="Gen.41.30"> ל  וקמו שבע שני רעב אחריהן ונשכח כל השבע בארץ מצרים וכלה הרעב את הארץ </verse>
        <verse osisID="Gen.41.31"> לא  ולא יודע השבע בארץ מפני הרעב ההוא אחרי כן  כי כבד הוא מאד </verse>
        <verse osisID="Gen.41.32"> לב  ועל השנות החלום אל פרעה פעמים--כי נכון הדבר מעם האלהים וממהר האלהים לעשתו </verse>
        <verse osisID="Gen.41.33"> לג  ועתה ירא פרעה איש נבון וחכם וישיתהו על ארץ מצרים </verse>
        <verse osisID="Gen.41.34"> לד  יעשה פרעה ויפקד פקדים על הארץ וחמש את ארץ מצרים בשבע שני השבע </verse>
        <verse osisID="Gen.41.35"> לה  ויקבצו את כל אכל השנים הטבות הבאת האלה ויצברו בר תחת יד פרעה אכל בערים--ושמרו </verse>
        <verse osisID="Gen.41.36"> לו  והיה האכל לפקדון לארץ לשבע שני הרעב אשר תהיין בארץ מצרים ולא תכרת הארץ ברעב </verse>
        <verse osisID="Gen.41.37"> לז  וייטב הדבר בעיני פרעה ובעיני כל עבדיו </verse>
        <verse osisID="Gen.41.38"> לח  ויאמר פרעה אל עבדיו  הנמצא כזה--איש אשר רוח אלהים בו </verse>
        <verse osisID="Gen.41.39"> לט  ויאמר פרעה אל יוסף אחרי הודיע אלהים אותך את כל זאת אין נבון וחכם כמוך </verse>
        <verse osisID="Gen.41.40"> מ  אתה תהיה על ביתי ועל פיך ישק כל עמי רק הכסא אגדל ממך </verse>
        <verse osisID="Gen.41.41"> מא  ויאמר פרעה אל יוסף  ראה נתתי אתך על כל ארץ מצרים </verse>
        <verse osisID="Gen.41.42"> מב  ויסר פרעה את טבעתו מעל ידו ויתן אתה על יד יוסף וילבש אתו בגדי שש וישם רבד הזהב על צוארו </verse>
        <verse osisID="Gen.41.43"> מג  וירכב אתו במרכבת המשנה אשר לו ויקראו לפניו אברך ונתון אתו על כל ארץ מצרים </verse>
        <verse osisID="Gen.41.44"> מד  ויאמר פרעה אל יוסף אני פרעה ובלעדיך לא ירים איש את ידו ואת רגלו--בכל ארץ מצרים </verse>
        <verse osisID="Gen.41.45"> מה  ויקרא פרעה שם יוסף צפנת פענח ויתן לו את אסנת בת פוטי פרע כהן אן לאשה ויצא יוסף על ארץ מצרים </verse>
        <verse osisID="Gen.41.46"> מו  ויוסף בן שלשים שנה בעמדו לפני פרעה מלך מצרים ויצא יוסף מלפני פרעה ויעבר בכל ארץ מצרים </verse>
        <verse osisID="Gen.41.47"> מז  ותעש הארץ בשבע שני השבע--לקמצים </verse>
        <verse osisID="Gen.41.48"> מח  ויקבץ את כל אכל שבע שנים אשר היו בארץ מצרים ויתן אכל בערים  אכל שדה העיר אשר סביבתיה נתן בתוכה </verse>
        <verse osisID="Gen.41.49"> מט  ויצבר יוסף בר כחול הים הרבה מאד--עד כי חדל לספר כי אין מספר </verse>
        <verse osisID="Gen.41.50"> נ  וליוסף ילד שני בנים בטרם תבוא שנת הרעב אשר ילדה לו אסנת בת פוטי פרע כהן און </verse>
        <verse osisID="Gen.41.51"> נא  ויקרא יוסף את שם הבכור מנשה  כי נשני אלהים את כל עמלי ואת כל בית אבי </verse>
        <verse osisID="Gen.41.52"> נב  ואת שם השני קרא אפרים  כי הפרני אלהים בארץ עניי </verse>
        <verse osisID="Gen.41.53"> נג  ותכלינה שבע שני השבע אשר היה בארץ מצרים </verse>
        <verse osisID="Gen.41.54"> נד  ותחלינה שבע שני הרעב לבוא כאשר אמר יוסף ויהי רעב בכל הארצות ובכל ארץ מצרים היה לחם </verse>
        <verse osisID="Gen.41.55"> נה  ותרעב כל ארץ מצרים ויצעק העם אל פרעה ללחם ויאמר פרעה לכל מצרים לכו אל יוסף אשר יאמר לכם תעשו </verse>
        <verse osisID="Gen.41.56"> נו  והרעב היה על כל פני הארץ ויפתח יוסף את כל אשר בהם וישבר למצרים ויחזק הרעב בארץ מצרים </verse>
        <verse osisID="Gen.41.57"> נז  וכל הארץ באו מצרימה לשבר אל יוסף  כי חזק הרעב בכל הארץ </verse>
      </chapter>
      <chapter osisID="Gen.42">
        <verse osisID="Gen.42.1"> א  וירא יעקב כי יש שבר במצרים ויאמר יעקב לבניו למה תתראו </verse>
        <verse osisID="Gen.42.2"> ב  ויאמר--הנה שמעתי כי יש שבר במצרים רדו שמה ושברו לנו משם ונחיה ולא נמות </verse>
        <verse osisID="Gen.42.3"> ג  וירדו אחי יוסף עשרה לשבר בר ממצרים </verse>
        <verse osisID="Gen.42.4"> ד  ואת בנימין אחי יוסף לא שלח יעקב את אחיו  כי אמר פן יקראנו אסון </verse>
        <verse osisID="Gen.42.5"> ה  ויבאו בני ישראל לשבר בתוך הבאים  כי היה הרעב בארץ כנען </verse>
        <verse osisID="Gen.42.6"> ו  ויוסף הוא השליט על הארץ--הוא המשביר לכל עם הארץ ויבאו אחי יוסף וישתחוו לו אפים ארצה </verse>
        <verse osisID="Gen.42.7"> ז  וירא יוסף את אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר אכל </verse>
        <verse osisID="Gen.42.8"> ח  ויכר יוסף את אחיו והם לא הכרהו </verse>
        <verse osisID="Gen.42.9"> ט  ויזכר יוסף--את החלמות אשר חלם להם ויאמר אלהם מרגלים אתם לראות את ערות הארץ באתם </verse>
        <verse osisID="Gen.42.10"> י  ויאמרו אליו לא אדני ועבדיך באו לשבר אכל </verse>
        <verse osisID="Gen.42.11"> יא  כלנו בני איש אחד נחנו כנים אנחנו לא היו עבדיך מרגלים </verse>
        <verse osisID="Gen.42.12"> יב  ויאמר אלהם  לא כי ערות הארץ באתם לראות </verse>
        <verse osisID="Gen.42.13"> יג  ויאמרו שנים עשר עבדיך אחים אנחנו בני איש אחד--בארץ כנען והנה הקטן את אבינו היום והאחד איננו </verse>
        <verse osisID="Gen.42.14"> יד  ויאמר אלהם יוסף  הוא אשר דברתי אלכם לאמר--מרגלים אתם </verse>
        <verse osisID="Gen.42.15"> טו  בזאת תבחנו  חי פרעה אם תצאו מזה כי אם בבוא אחיכם הקטן הנה </verse>
        <verse osisID="Gen.42.16"> טז  שלחו מכם אחד ויקח את אחיכם ואתם האסרו ויבחנו דבריכם האמת אתכם ואם לא--חי פרעה כי מרגלים אתם </verse>
        <verse osisID="Gen.42.17"> יז  ויאסף אתם אל משמר שלשת ימים </verse>
        <verse osisID="Gen.42.18"> יח  ויאמר אלהם יוסף ביום השלישי זאת עשו וחיו את האלהים אני ירא </verse>
        <verse osisID="Gen.42.19"> יט  אם כנים אתם--אחיכם אחד יאסר בבית משמרכם ואתם לכו הביאו שבר רעבון בתיכם </verse>
        <verse osisID="Gen.42.20"> כ  ואת אחיכם הקטן תביאו אלי ויאמנו דבריכם ולא תמותו ויעשו כן </verse>
        <verse osisID="Gen.42.21"> כא  ויאמרו איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת </verse>
        <verse osisID="Gen.42.22"> כב  ויען ראובן אתם לאמר הלוא אמרתי אליכם לאמר אל תחטאו בילד--ולא שמעתם וגם דמו הנה נדרש </verse>
        <verse osisID="Gen.42.23"> כג  והם לא ידעו כי שמע יוסף  כי המליץ בינתם </verse>
        <verse osisID="Gen.42.24"> כד  ויסב מעליהם ויבך וישב אלהם וידבר אלהם ויקח מאתם את שמעון ויאסר אתו לעיניהם </verse>
        <verse osisID="Gen.42.25"> כה  ויצו יוסף וימלאו את כליהם בר ולהשיב כספיהם איש אל שקו ולתת להם צדה לדרך ויעש להם כן </verse>
        <verse osisID="Gen.42.26"> כו  וישאו את שברם על חמריהם וילכו משם </verse>
        <verse osisID="Gen.42.27"> כז  ויפתח האחד את שקו לתת מספוא לחמרו--במלון וירא את כספו והנה הוא בפי אמתחתו </verse>
        <verse osisID="Gen.42.28"> כח  ויאמר אל אחיו הושב כספי וגם הנה באמתחתי ויצא לבם ויחרדו איש אל אחיו לאמר מה זאת עשה אלהים לנו </verse>
        <verse osisID="Gen.42.29"> כט  ויבאו אל יעקב אביהם ארצה כנען ויגידו לו את כל הקרת אתם לאמר </verse>
        <verse osisID="Gen.42.30"> ל  דבר האיש אדני הארץ אתנו--קשות ויתן אתנו כמרגלים את הארץ </verse>
        <verse osisID="Gen.42.31"> לא  ונאמר אליו כנים אנחנו  לא היינו מרגלים </verse>
        <verse osisID="Gen.42.32"> לב  שנים עשר אנחנו אחים בני אבינו האחד איננו והקטן היום את אבינו בארץ כנען </verse>
        <verse osisID="Gen.42.33"> לג  ויאמר אלינו האיש אדני הארץ בזאת אדע כי כנים אתם  אחיכם האחד הניחו אתי ואת רעבון בתיכם קחו ולכו </verse>
        <verse osisID="Gen.42.34"> לד  והביאו את אחיכם הקטן אלי ואדעה כי לא מרגלים אתם כי כנים אתם את אחיכם אתן לכם ואת הארץ תסחרו </verse>
        <verse osisID="Gen.42.35"> לה  ויהי הם מריקים שקיהם והנה איש צרור כספו בשקו ויראו את צררות כספיהם המה ואביהם--וייראו </verse>
        <verse osisID="Gen.42.36"> לו  ויאמר אלהם יעקב אביהם אתי שכלתם  יוסף איננו ושמעון איננו ואת בנימן תקחו עלי היו כלנה </verse>
        <verse osisID="Gen.42.37"> לז  ויאמר ראובן אל אביו לאמר את שני בני תמית אם לא אביאנו אליך תנה אתו על ידי ואני אשיבנו אליך </verse>
        <verse osisID="Gen.42.38"> לח  ויאמר לא ירד בני עמכם  כי אחיו מת והוא לבדו נשאר וקראהו אסון בדרך אשר תלכו בה והורדתם את שיבתי ביגון שאולה </verse>
      </chapter>
      <chapter osisID="Gen.43">
        <verse osisID="Gen.43.1"> א  והרעב כבד בארץ </verse>
        <verse osisID="Gen.43.2"> ב  ויהי כאשר כלו לאכל את השבר אשר הביאו ממצרים ויאמר אליהם אביהם שבו שברו לנו מעט אכל </verse>
        <verse osisID="Gen.43.3"> ג  ויאמר אליו יהודה לאמר  העד העד בנו האיש לאמר לא תראו פני בלתי אחיכם אתכם </verse>
        <verse osisID="Gen.43.4"> ד  אם ישך משלח את אחינו אתנו--נרדה ונשברה לך אכל </verse>
        <verse osisID="Gen.43.5"> ה  ואם אינך משלח לא נרד  כי האיש אמר אלינו לא תראו פני בלתי אחיכם אתכם </verse>
        <verse osisID="Gen.43.6"> ו  ויאמר ישראל למה הרעתם לי--להגיד לאיש העוד לכם אח </verse>
        <verse osisID="Gen.43.7"> ז  ויאמרו שאול שאל האיש לנו ולמולדתנו לאמר העוד אביכם חי היש לכם אח ונגד לו על פי הדברים האלה הידוע נדע--כי יאמר הורידו את אחיכם </verse>
        <verse osisID="Gen.43.8"> ח  ויאמר יהודה אל ישראל אביו שלחה הנער אתי--ונקומה ונלכה ונחיה ולא נמות גם אנחנו גם אתה גם טפנו </verse>
        <verse osisID="Gen.43.9"> ט  אנכי אערבנו--מידי תבקשנו  אם לא הביאתיו אליך והצגתיו לפניך וחטאתי לך כל הימים </verse>
        <verse osisID="Gen.43.10"> י  כי לולא התמהמהנו--כי עתה שבנו זה פעמים </verse>
        <verse osisID="Gen.43.11"> יא  ויאמר אלהם ישראל אביהם אם כן אפוא זאת עשו--קחו מזמרת הארץ בכליכם והורידו לאיש מנחה  מעט צרי ומעט דבש נכאת ולט בטנים ושקדים </verse>
        <verse osisID="Gen.43.12"> יב  וכסף משנה קחו בידכם ואת הכסף המושב בפי אמתחתיכם תשיבו בידכם--אולי משגה הוא </verse>
        <verse osisID="Gen.43.13"> יג  ואת אחיכם קחו וקומו שובו אל האיש </verse>
        <verse osisID="Gen.43.14"> יד  ואל שדי יתן לכם רחמים לפני האיש ושלח לכם את אחיכם אחר ואת בנימין ואני כאשר שכלתי שכלתי </verse>
        <verse osisID="Gen.43.15"> טו  ויקחו האנשים את המנחה הזאת ומשנה כסף לקחו בידם ואת בנימן ויקמו וירדו מצרים ויעמדו לפני יוסף </verse>
        <verse osisID="Gen.43.16"> טז  וירא יוסף אתם את בנימין ויאמר לאשר על ביתו הבא את האנשים הביתה וטבח טבח והכן כי אתי יאכלו האנשים בצהרים </verse>
        <verse osisID="Gen.43.17"> יז  ויעש האיש כאשר אמר יוסף ויבא האיש את האנשים ביתה יוסף </verse>
        <verse osisID="Gen.43.18"> יח  וייראו האנשים כי הובאו בית יוסף ויאמרו על דבר הכסף השב באמתחתינו בתחלה אנחנו מובאים--להתגלל עלינו ולהתנפל עלינו ולקחת אתנו לעבדים ואת חמרינו </verse>
        <verse osisID="Gen.43.19"> יט  ויגשו אל האיש אשר על בית יוסף וידברו אליו פתח הבית </verse>
        <verse osisID="Gen.43.20"> כ  ויאמרו בי אדני ירד ירדנו בתחלה לשבר אכל </verse>
        <verse osisID="Gen.43.21"> כא  ויהי כי באנו אל המלון ונפתחה את אמתחתינו והנה כסף איש בפי אמתחתו כספנו במשקלו ונשב אתו בידנו </verse>
        <verse osisID="Gen.43.22"> כב  וכסף אחר הורדנו בידנו לשבר אכל לא ידענו מי שם כספנו באמתחתינו </verse>
        <verse osisID="Gen.43.23"> כג  ויאמר שלום לכם אל תיראו אלהיכם ואלהי אביכם נתן לכם מטמון באמתחתיכם--כספכם בא אלי ויוצא אלהם את שמעון </verse>
        <verse osisID="Gen.43.24"> כד  ויבא האיש את האנשים ביתה יוסף ויתן מים וירחצו רגליהם ויתן מספוא לחמריהם </verse>
        <verse osisID="Gen.43.25"> כה  ויכינו את המנחה עד בוא יוסף בצהרים  כי שמעו כי שם יאכלו לחם </verse>
        <verse osisID="Gen.43.26"> כו  ויבא יוסף הביתה ויביאו לו את המנחה אשר בידם הביתה וישתחוו לו ארצה </verse>
        <verse osisID="Gen.43.27"> כז  וישאל להם לשלום ויאמר השלום אביכם הזקן אשר אמרתם--העודנו חי </verse>
        <verse osisID="Gen.43.28"> כח  ויאמרו שלום לעבדך לאבינו--עודנו חי ויקדו וישתחו (וישתחוו) </verse>
        <verse osisID="Gen.43.29"> כט  וישא עיניו וירא את בנימין אחיו בן אמו ויאמר הזה אחיכם הקטן אשר אמרתם אלי ויאמר אלהים יחנך בני </verse>
        <verse osisID="Gen.43.30"> ל  וימהר יוסף כי נכמרו רחמיו אל אחיו ויבקש לבכות ויבא החדרה ויבך שמה </verse>
        <verse osisID="Gen.43.31"> לא  וירחץ פניו ויצא ויתאפק--ויאמר שימו לחם </verse>
        <verse osisID="Gen.43.32"> לב  וישימו לו לבדו ולהם לבדם ולמצרים האכלים אתו לבדם--כי לא יוכלון המצרים לאכל את העברים לחם כי תועבה הוא למצרים </verse>
        <verse osisID="Gen.43.33"> לג  וישבו לפניו--הבכר כבכרתו והצעיר כצערתו ויתמהו האנשים איש אל רעהו </verse>
        <verse osisID="Gen.43.34"> לד  וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו </verse>
      </chapter>
      <chapter osisID="Gen.44">
        <verse osisID="Gen.44.1"> א  ויצו את אשר על ביתו לאמר מלא את אמתחת האנשים אכל כאשר יוכלון שאת ושים כסף איש בפי אמתחתו </verse>
        <verse osisID="Gen.44.2"> ב  ואת גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר </verse>
        <verse osisID="Gen.44.3"> ג  הבקר אור והאנשים שלחו המה וחמריהם </verse>
        <verse osisID="Gen.44.4"> ד  הם יצאו את העיר לא הרחיקו ויוסף אמר לאשר על ביתו קום רדף אחרי האנשים והשגתם ואמרת אלהם למה שלמתם רעה תחת טובה </verse>
        <verse osisID="Gen.44.5"> ה  הלוא זה אשר ישתה אדני בו והוא נחש ינחש בו הרעתם אשר עשיתם </verse>
        <verse osisID="Gen.44.6"> ו  וישגם וידבר אלהם את הדברים האלה </verse>
        <verse osisID="Gen.44.7"> ז  ויאמרו אליו--למה ידבר אדני כדברים האלה חלילה לעבדיך מעשות כדבר הזה </verse>
        <verse osisID="Gen.44.8"> ח  הן כסף אשר מצאנו בפי אמתחתינו--השיבנו אליך מארץ כנען ואיך נגנב מבית אדניך כסף או זהב </verse>
        <verse osisID="Gen.44.9"> ט  אשר ימצא אתו מעבדיך ומת וגם אנחנו נהיה לאדני לעבדים </verse>
        <verse osisID="Gen.44.10"> י  ויאמר גם עתה כדבריכם כן הוא  אשר ימצא אתו יהיה לי עבד ואתם תהיו נקים </verse>
        <verse osisID="Gen.44.11"> יא  וימהרו ויורדו איש את אמתחתו--ארצה ויפתחו איש אמתחתו </verse>
        <verse osisID="Gen.44.12"> יב  ויחפש--בגדול החל ובקטן כלה וימצא הגביע באמתחת בנימן </verse>
        <verse osisID="Gen.44.13"> יג  ויקרעו שמלתם ויעמס איש על חמרו וישבו העירה </verse>
        <verse osisID="Gen.44.14"> יד  ויבא יהודה ואחיו ביתה יוסף והוא עודנו שם ויפלו לפניו ארצה </verse>
        <verse osisID="Gen.44.15"> טו  ויאמר להם יוסף מה המעשה הזה אשר עשיתם הלוא ידעתם כי נחש ינחש איש אשר כמני </verse>
        <verse osisID="Gen.44.16"> טז  ויאמר יהודה מה נאמר לאדני מה נדבר ומה נצטדק האלהים מצא את עון עבדיך--הננו עבדים לאדני גם אנחנו גם אשר נמצא הגביע בידו </verse>
        <verse osisID="Gen.44.17"> יז  ויאמר--חלילה לי מעשות זאת האיש אשר נמצא הגביע בידו הוא יהיה לי עבד ואתם עלו לשלום אל אביכם  {ס} </verse>
        <verse osisID="Gen.44.18"> יח  ויגש אליו יהודה ויאמר בי אדני ידבר נא עבדך דבר באזני אדני ואל יחר אפך בעבדך  כי כמוך כפרעה </verse>
        <verse osisID="Gen.44.19"> יט  אדני שאל את עבדיו לאמר  היש לכם אב או אח </verse>
        <verse osisID="Gen.44.20"> כ  ונאמר אל אדני יש לנו אב זקן וילד זקנים קטן ואחיו מת ויותר הוא לבדו לאמו ואביו אהבו </verse>
        <verse osisID="Gen.44.21"> כא  ותאמר אל עבדיך הורדהו אלי ואשימה עיני עליו </verse>
        <verse osisID="Gen.44.22"> כב  ונאמר אל אדני לא יוכל הנער לעזב את אביו  ועזב את אביו ומת </verse>
        <verse osisID="Gen.44.23"> כג  ותאמר אל עבדיך אם לא ירד אחיכם הקטן אתכם--לא תספון לראות פני </verse>
        <verse osisID="Gen.44.24"> כד  ויהי כי עלינו אל עבדך אבי ונגד לו--את דברי אדני </verse>
        <verse osisID="Gen.44.25"> כה  ויאמר אבינו  שבו שברו לנו מעט אכל </verse>
        <verse osisID="Gen.44.26"> כו  ונאמר לא נוכל לרדת  אם יש אחינו הקטן אתנו וירדנו--כי לא נוכל לראות פני האיש ואחינו הקטן איננו אתנו </verse>
        <verse osisID="Gen.44.27"> כז  ויאמר עבדך אבי אלינו  אתם ידעתם כי שנים ילדה לי אשתי </verse>
        <verse osisID="Gen.44.28"> כח  ויצא האחד מאתי ואמר אך טרף טרף ולא ראיתיו עד הנה </verse>
        <verse osisID="Gen.44.29"> כט  ולקחתם גם את זה מעם פני וקרהו אסון--והורדתם את שיבתי ברעה שאלה </verse>
        <verse osisID="Gen.44.30"> ל  ועתה כבאי אל עבדך אבי והנער איננו אתנו ונפשו קשורה בנפשו </verse>
        <verse osisID="Gen.44.31"> לא  והיה כראותו כי אין הנער--ומת והורידו עבדיך את שיבת עבדך אבינו ביגון--שאלה </verse>
        <verse osisID="Gen.44.32"> לב  כי עבדך ערב את הנער מעם אבי לאמר  אם לא אביאנו אליך וחטאתי לאבי כל הימים </verse>
        <verse osisID="Gen.44.33"> לג  ועתה ישב נא עבדך תחת הנער--עבד לאדני והנער יעל עם אחיו </verse>
        <verse osisID="Gen.44.34"> לד  כי איך אעלה אל אבי והנער איננו אתי  פן אראה ברע אשר ימצא את אבי </verse>
      </chapter>
      <chapter osisID="Gen.45">
        <verse osisID="Gen.45.1"> א  ולא יכל יוסף להתאפק לכל הנצבים עליו ויקרא הוציאו כל איש מעלי ולא עמד איש אתו בהתודע יוסף אל אחיו </verse>
        <verse osisID="Gen.45.2"> ב  ויתן את קלו בבכי וישמעו מצרים וישמע בית פרעה </verse>
        <verse osisID="Gen.45.3"> ג  ויאמר יוסף אל אחיו אני יוסף העוד אבי חי ולא יכלו אחיו לענות אתו כי נבהלו מפניו </verse>
        <verse osisID="Gen.45.4"> ד  ויאמר יוסף אל אחיו גשו נא אלי ויגשו ויאמר אני יוסף אחיכם אשר מכרתם אתי מצרימה </verse>
        <verse osisID="Gen.45.5"> ה  ועתה אל תעצבו ואל יחר בעיניכם כי מכרתם אתי הנה  כי למחיה שלחני אלהים לפניכם </verse>
        <verse osisID="Gen.45.6"> ו  כי זה שנתים הרעב בקרב הארץ ועוד חמש שנים אשר אין חריש וקציר </verse>
        <verse osisID="Gen.45.7"> ז  וישלחני אלהים לפניכם לשום לכם שארית בארץ ולהחיות לכם לפליטה גדלה </verse>
        <verse osisID="Gen.45.8"> ח  ועתה לא אתם שלחתם אתי הנה כי האלהים וישימני לאב לפרעה ולאדון לכל ביתו ומשל בכל ארץ מצרים </verse>
        <verse osisID="Gen.45.9"> ט  מהרו ועלו אל אבי ואמרתם אליו כה אמר בנך יוסף שמני אלהים לאדון לכל מצרים רדה אלי אל תעמד </verse>
        <verse osisID="Gen.45.10"> י  וישבת בארץ גשן והיית קרוב אלי--אתה ובניך ובני בניך וצאנך ובקרך וכל אשר לך </verse>
        <verse osisID="Gen.45.11"> יא  וכלכלתי אתך שם כי עוד חמש שנים רעב  פן תורש אתה וביתך וכל אשר לך </verse>
        <verse osisID="Gen.45.12"> יב  והנה עיניכם ראות ועיני אחי בנימין  כי פי המדבר אליכם </verse>
        <verse osisID="Gen.45.13"> יג  והגדתם לאבי את כל כבודי במצרים ואת כל אשר ראיתם ומהרתם והורדתם את אבי הנה </verse>
        <verse osisID="Gen.45.14"> יד  ויפל על צוארי בנימן אחיו ויבך ובנימן--בכה על צואריו </verse>
        <verse osisID="Gen.45.15"> טו  וינשק לכל אחיו ויבך עלהם ואחרי כן דברו אחיו אתו </verse>
        <verse osisID="Gen.45.16"> טז  והקל נשמע בית פרעה לאמר באו אחי יוסף וייטב בעיני פרעה ובעיני עבדיו </verse>
        <verse osisID="Gen.45.17"> יז  ויאמר פרעה אל יוסף אמר אל אחיך זאת עשו  טענו את בעירכם ולכו באו ארצה כנען </verse>
        <verse osisID="Gen.45.18"> יח  וקחו את אביכם ואת בתיכם ובאו אלי ואתנה לכם את טוב ארץ מצרים ואכלו את חלב הארץ </verse>
        <verse osisID="Gen.45.19"> יט  ואתה צויתה זאת עשו  קחו לכם מארץ מצרים עגלות לטפכם ולנשיכם ונשאתם את אביכם ובאתם </verse>
        <verse osisID="Gen.45.20"> כ  ועינכם אל תחס על כליכם  כי טוב כל ארץ מצרים לכם הוא </verse>
        <verse osisID="Gen.45.21"> כא  ויעשו כן בני ישראל ויתן להם יוסף עגלות על פי פרעה ויתן להם צדה לדרך </verse>
        <verse osisID="Gen.45.22"> כב  לכלם נתן לאיש חלפות שמלת ולבנימן נתן שלש מאות כסף וחמש חלפת שמלת </verse>
        <verse osisID="Gen.45.23"> כג  ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו--לדרך </verse>
        <verse osisID="Gen.45.24"> כד  וישלח את אחיו וילכו ויאמר אלהם אל תרגזו בדרך </verse>
        <verse osisID="Gen.45.25"> כה  ויעלו ממצרים ויבאו ארץ כנען אל יעקב אביהם </verse>
        <verse osisID="Gen.45.26"> כו  ויגדו לו לאמר עוד יוסף חי וכי הוא משל בכל ארץ מצרים ויפג לבו כי לא האמין להם </verse>
        <verse osisID="Gen.45.27"> כז  וידברו אליו את כל דברי יוסף אשר דבר אלהם וירא את העגלות אשר שלח יוסף לשאת אתו ותחי רוח יעקב אביהם </verse>
        <verse osisID="Gen.45.28"> כח  ויאמר ישראל רב עוד יוסף בני חי אלכה ואראנו בטרם אמות </verse>
      </chapter>
      <chapter osisID="Gen.46">
        <verse osisID="Gen.46.1"> א  ויסע ישראל וכל אשר לו ויבא בארה שבע ויזבח זבחים לאלהי אביו יצחק </verse>
        <verse osisID="Gen.46.2"> ב  ויאמר אלהים לישראל במראת הלילה ויאמר יעקב יעקב ויאמר הנני </verse>
        <verse osisID="Gen.46.3"> ג  ויאמר אנכי האל אלהי אביך אל תירא מרדה מצרימה כי לגוי גדול אשימך שם </verse>
        <verse osisID="Gen.46.4"> ד  אנכי ארד עמך מצרימה ואנכי אעלך גם עלה ויוסף ישית ידו על עיניך </verse>
        <verse osisID="Gen.46.5"> ה  ויקם יעקב מבאר שבע וישאו בני ישראל את יעקב אביהם ואת טפם ואת נשיהם בעגלות אשר שלח פרעה לשאת אתו </verse>
        <verse osisID="Gen.46.6"> ו  ויקחו את מקניהם ואת רכושם אשר רכשו בארץ כנען ויבאו מצרימה  יעקב וכל זרעו אתו </verse>
        <verse osisID="Gen.46.7"> ז  בניו ובני בניו אתו בנתיו ובנות בניו וכל זרעו--הביא אתו מצרימה  {ס} </verse>
        <verse osisID="Gen.46.8"> ח  ואלה שמות בני ישראל הבאים מצרימה יעקב ובניו  בכר יעקב ראובן </verse>
        <verse osisID="Gen.46.9"> ט  ובני ראובן--חנוך ופלוא וחצרן וכרמי </verse>
        <verse osisID="Gen.46.10"> י  ובני שמעון ימואל וימין ואהד--ויכין וצחר ושאול בן הכנענית </verse>
        <verse osisID="Gen.46.11"> יא  ובני לוי--גרשון קהת ומררי </verse>
        <verse osisID="Gen.46.12"> יב  ובני יהודה ער ואונן ושלה--ופרץ וזרח וימת ער ואונן בארץ כנען ויהיו בני פרץ חצרן וחמול </verse>
        <verse osisID="Gen.46.13"> יג  ובני יששכר--תולע ופוה ויוב ושמרן </verse>
        <verse osisID="Gen.46.14"> יד  ובני זבלון--סרד ואלון ויחלאל </verse>
        <verse osisID="Gen.46.15"> טו  אלה בני לאה אשר ילדה ליעקב בפדן ארם ואת דינה בתו  כל נפש בניו ובנותיו שלשים ושלש </verse>
        <verse osisID="Gen.46.16"> טז  ובני גד צפיון וחגי שוני ואצבן ערי וארודי ואראלי </verse>
        <verse osisID="Gen.46.17"> יז  ובני אשר ימנה וישוה וישוי ובריעה--ושרח אחתם ובני בריעה חבר ומלכיאל </verse>
        <verse osisID="Gen.46.18"> יח  אלה בני זלפה אשר נתן לבן ללאה בתו ותלד את אלה ליעקב שש עשרה נפש </verse>
        <verse osisID="Gen.46.19"> יט  בני רחל אשת יעקב יוסף ובנימן </verse>
        <verse osisID="Gen.46.20"> כ  ויולד ליוסף בארץ מצרים אשר ילדה לו אסנת בת פוטי פרע כהן אן--את מנשה ואת אפרים </verse>
        <verse osisID="Gen.46.21"> כא  ובני בנימן בלע ובכר ואשבל גרא ונעמן אחי וראש מפים וחפים וארד </verse>
        <verse osisID="Gen.46.22"> כב  אלה בני רחל אשר ילד ליעקב--כל נפש ארבעה עשר </verse>
        <verse osisID="Gen.46.23"> כג  ובני דן חשים </verse>
        <verse osisID="Gen.46.24"> כד  ובני נפתלי--יחצאל וגוני ויצר ושלם </verse>
        <verse osisID="Gen.46.25"> כה  אלה בני בלהה אשר נתן לבן לרחל בתו ותלד את אלה ליעקב כל נפש שבעה </verse>
        <verse osisID="Gen.46.26"> כו  כל הנפש הבאה ליעקב מצרימה יצאי ירכו מלבד נשי בני יעקב--כל נפש ששים ושש </verse>
        <verse osisID="Gen.46.27"> כז  ובני יוסף אשר ילד לו במצרים נפש שנים  כל הנפש לבית יעקב הבאה מצרימה שבעים  {ס} </verse>
        <verse osisID="Gen.46.28"> כח  ואת יהודה שלח לפניו אל יוסף להורת לפניו גשנה ויבאו ארצה גשן </verse>
        <verse osisID="Gen.46.29"> כט  ויאסר יוסף מרכבתו ויעל לקראת ישראל אביו גשנה וירא אליו ויפל על צואריו ויבך על צואריו עוד </verse>
        <verse osisID="Gen.46.30"> ל  ויאמר ישראל אל יוסף אמותה הפעם אחרי ראותי את פניך כי עודך חי </verse>
        <verse osisID="Gen.46.31"> לא  ויאמר יוסף אל אחיו ואל בית אביו אעלה ואגידה לפרעה ואמרה אליו אחי ובית אבי אשר בארץ כנען באו אלי </verse>
        <verse osisID="Gen.46.32"> לב  והאנשים רעי צאן כי אנשי מקנה היו וצאנם ובקרם וכל אשר להם הביאו </verse>
        <verse osisID="Gen.46.33"> לג  והיה כי יקרא לכם פרעה ואמר מה מעשיכם </verse>
        <verse osisID="Gen.46.34"> לד  ואמרתם אנשי מקנה היו עבדיך מנעורינו ועד עתה--גם אנחנו גם אבתינו  בעבור תשבו בארץ גשן כי תועבת מצרים כל רעה צאן </verse>
      </chapter>
      <chapter osisID="Gen.47">
        <verse osisID="Gen.47.1"> א  ויבא יוסף ויגד לפרעה ויאמר אבי ואחי וצאנם ובקרם וכל אשר להם באו מארץ כנען והנם בארץ גשן </verse>
        <verse osisID="Gen.47.2"> ב  ומקצה אחיו לקח חמשה אנשים ויצגם לפני פרעה </verse>
        <verse osisID="Gen.47.3"> ג  ויאמר פרעה אל אחיו מה מעשיכם ויאמרו אל פרעה רעה צאן עבדיך--גם אנחנו גם אבותינו </verse>
        <verse osisID="Gen.47.4"> ד  ויאמרו אל פרעה לגור בארץ באנו כי אין מרעה לצאן אשר לעבדיך כי כבד הרעב בארץ כנען ועתה ישבו נא עבדיך בארץ גשן </verse>
        <verse osisID="Gen.47.5"> ה  ויאמר פרעה אל יוסף לאמר  אביך ואחיך באו אליך </verse>
        <verse osisID="Gen.47.6"> ו  ארץ מצרים לפניך הוא--במיטב הארץ הושב את אביך ואת אחיך  ישבו בארץ גשן--ואם ידעת ויש בם אנשי חיל ושמתם שרי מקנה על אשר לי </verse>
        <verse osisID="Gen.47.7"> ז  ויבא יוסף את יעקב אביו ויעמדהו לפני פרעה ויברך יעקב את פרעה </verse>
        <verse osisID="Gen.47.8"> ח  ויאמר פרעה אל יעקב  כמה ימי שני חייך </verse>
        <verse osisID="Gen.47.9"> ט  ויאמר יעקב אל פרעה ימי שני מגורי שלשים ומאת שנה  מעט ורעים היו ימי שני חיי ולא השיגו את ימי שני חיי אבתי בימי מגוריהם </verse>
        <verse osisID="Gen.47.10"> י  ויברך יעקב את פרעה ויצא מלפני פרעה </verse>
        <verse osisID="Gen.47.11"> יא  ויושב יוסף את אביו ואת אחיו ויתן להם אחזה בארץ מצרים במיטב הארץ בארץ רעמסס--כאשר צוה פרעה </verse>
        <verse osisID="Gen.47.12"> יב  ויכלכל יוסף את אביו ואת אחיו ואת כל בית אביו--לחם לפי הטף </verse>
        <verse osisID="Gen.47.13"> יג  ולחם אין בכל הארץ כי כבד הרעב מאד ותלה ארץ מצרים וארץ כנען מפני הרעב </verse>
        <verse osisID="Gen.47.14"> יד  וילקט יוסף את כל הכסף הנמצא בארץ מצרים ובארץ כנען בשבר אשר הם שברים ויבא יוסף את הכסף ביתה פרעה </verse>
        <verse osisID="Gen.47.15"> טו  ויתם הכסף מארץ מצרים ומארץ כנען ויבאו כל מצרים אל יוסף לאמר הבה לנו לחם ולמה נמות נגדך  כי אפס כסף </verse>
        <verse osisID="Gen.47.16"> טז  ויאמר יוסף הבו מקניכם ואתנה לכם במקניכם--אם אפס כסף </verse>
        <verse osisID="Gen.47.17"> יז  ויביאו את מקניהם אל יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל מקנהם בשנה ההוא </verse>
        <verse osisID="Gen.47.18"> יח  ותתם השנה ההוא ויבאו אליו בשנה השנית ויאמרו לו לא נכחד מאדני כי אם תם הכסף ומקנה הבהמה אל אדני  לא נשאר לפני אדני בלתי אם גויתנו ואדמתנו </verse>
        <verse osisID="Gen.47.19"> יט  למה נמות לעיניך גם אנחנו גם אדמתנו--קנה אתנו ואת אדמתנו בלחם ונהיה אנחנו ואדמתנו עבדים לפרעה ותן זרע ונחיה ולא נמות והאדמה לא תשם </verse>
        <verse osisID="Gen.47.20"> כ  ויקן יוסף את כל אדמת מצרים לפרעה כי מכרו מצרים איש שדהו כי חזק עלהם הרעב ותהי הארץ לפרעה </verse>
        <verse osisID="Gen.47.21"> כא  ואת העם--העביר אתו לערים  מקצה גבול מצרים ועד קצהו </verse>
        <verse osisID="Gen.47.22"> כב  רק אדמת הכהנים לא קנה  כי חק לכהנים מאת פרעה ואכלו את חקם אשר נתן להם פרעה--על כן לא מכרו את אדמתם </verse>
        <verse osisID="Gen.47.23"> כג  ויאמר יוסף אל העם הן קניתי אתכם היום ואת אדמתכם לפרעה הא לכם זרע וזרעתם את האדמה </verse>
        <verse osisID="Gen.47.24"> כד  והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם--ולאכל לטפכם </verse>
        <verse osisID="Gen.47.25"> כה  ויאמרו החיתנו נמצא חן בעיני אדני והיינו עבדים לפרעה </verse>
        <verse osisID="Gen.47.26"> כו  וישם אתה יוסף לחק עד היום הזה על אדמת מצרים לפרעה--לחמש  רק אדמת הכהנים לבדם--לא היתה לפרעה </verse>
        <verse osisID="Gen.47.27"> כז  וישב ישראל בארץ מצרים בארץ גשן ויאחזו בה ויפרו וירבו מאד </verse>
        <verse osisID="Gen.47.28"> כח  ויחי יעקב בארץ מצרים שבע עשרה שנה ויהי ימי יעקב שני חייו--שבע שנים וארבעים ומאת שנה </verse>
        <verse osisID="Gen.47.29"> כט  ויקרבו ימי ישראל למות ויקרא לבנו ליוסף ויאמר לו אם נא מצאתי חן בעיניך שים נא ידך תחת ירכי ועשית עמדי חסד ואמת אל נא תקברני במצרים </verse>
        <verse osisID="Gen.47.30"> ל  ושכבתי עם אבתי ונשאתני ממצרים וקברתני בקברתם ויאמר אנכי אעשה כדברך </verse>
        <verse osisID="Gen.47.31"> לא  ויאמר השבעה לי--וישבע לו וישתחו ישראל על ראש המטה  {פ} </verse>
      </chapter>
      <chapter osisID="Gen.48">
        <verse osisID="Gen.48.1"> א  ויהי אחרי הדברים האלה ויאמר ליוסף הנה אביך חלה ויקח את שני בניו עמו--את מנשה ואת אפרים </verse>
        <verse osisID="Gen.48.2"> ב  ויגד ליעקב--ויאמר הנה בנך יוסף בא אליך ויתחזק ישראל וישב על המטה </verse>
        <verse osisID="Gen.48.3"> ג  ויאמר יעקב אל יוסף אל שדי נראה אלי בלוז בארץ כנען ויברך אתי </verse>
        <verse osisID="Gen.48.4"> ד  ויאמר אלי הנני מפרך והרביתך ונתתיך לקהל עמים ונתתי את הארץ הזאת לזרעך אחריך--אחזת עולם </verse>
        <verse osisID="Gen.48.5"> ה  ועתה שני בניך הנולדים לך בארץ מצרים עד באי אליך מצרימה--לי הם  אפרים ומנשה--כראובן ושמעון יהיו לי </verse>
        <verse osisID="Gen.48.6"> ו  ומולדתך אשר הולדת אחריהם לך יהיו על שם אחיהם יקראו בנחלתם </verse>
        <verse osisID="Gen.48.7"> ז  ואני בבאי מפדן מתה עלי רחל בארץ כנען בדרך בעוד כברת ארץ לבא אפרתה ואקברה שם בדרך אפרת הוא בית לחם </verse>
        <verse osisID="Gen.48.8"> ח  וירא ישראל את בני יוסף ויאמר מי אלה </verse>
        <verse osisID="Gen.48.9"> ט  ויאמר יוסף אל אביו בני הם אשר נתן לי אלהים בזה ויאמר קחם נא אלי ואברכם </verse>
        <verse osisID="Gen.48.10"> י  ועיני ישראל כבדו מזקן לא יוכל לראות ויגש אתם אליו וישק להם ויחבק להם </verse>
        <verse osisID="Gen.48.11"> יא  ויאמר ישראל אל יוסף ראה פניך לא פללתי והנה הראה אתי אלהים גם את זרעך </verse>
        <verse osisID="Gen.48.12"> יב  ויוצא יוסף אתם מעם ברכיו וישתחו לאפיו ארצה </verse>
        <verse osisID="Gen.48.13"> יג  ויקח יוסף את שניהם--את אפרים בימינו משמאל ישראל ואת מנשה בשמאלו מימין ישראל ויגש אליו </verse>
        <verse osisID="Gen.48.14"> יד  וישלח ישראל את ימינו וישת על ראש אפרים והוא הצעיר ואת שמאלו על ראש מנשה  שכל את ידיו כי מנשה הבכור </verse>
        <verse osisID="Gen.48.15"> טו  ויברך את יוסף ויאמר  האלהים אשר התהלכו אבתי לפניו אברהם ויצחק--האלהים הרעה אתי מעודי עד היום הזה </verse>
        <verse osisID="Gen.48.16"> טז  המלאך הגאל אתי מכל רע יברך את הנערים ויקרא בהם שמי ושם אבתי אברהם ויצחק וידגו לרב בקרב הארץ </verse>
        <verse osisID="Gen.48.17"> יז  וירא יוסף כי ישית אביו יד ימינו על ראש אפרים--וירע בעיניו ויתמך יד אביו להסיר אתה מעל ראש אפרים--על ראש מנשה </verse>
        <verse osisID="Gen.48.18"> יח  ויאמר יוסף אל אביו לא כן אבי  כי זה הבכר שים ימינך על ראשו </verse>
        <verse osisID="Gen.48.19"> יט  וימאן אביו ויאמר ידעתי בני ידעתי--גם הוא יהיה לעם וגם הוא יגדל ואולם אחיו הקטן יגדל ממנו וזרעו יהיה מלא הגוים </verse>
        <verse osisID="Gen.48.20"> כ  ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את אפרים לפני מנשה </verse>
        <verse osisID="Gen.48.21"> כא  ויאמר ישראל אל יוסף הנה אנכי מת והיה אלהים עמכם והשיב אתכם אל ארץ אבתיכם </verse>
        <verse osisID="Gen.48.22"> כב  ואני נתתי לך שכם אחד--על אחיך  אשר לקחתי מיד האמרי בחרבי ובקשתי  {פ} </verse>
      </chapter>
      <chapter osisID="Gen.49">
        <verse osisID="Gen.49.1"> א  ויקרא יעקב אל בניו ויאמר האספו ואגידה לכם את אשר יקרא אתכם באחרית הימים </verse>
        <verse osisID="Gen.49.2"> ב  הקבצו ושמעו בני יעקב ושמעו אל ישראל אביכם </verse>
        <verse osisID="Gen.49.3"> ג  ראובן בכרי אתה כחי וראשית אוני--יתר שאת ויתר עז </verse>
        <verse osisID="Gen.49.4"> ד  פחז כמים אל תותר כי עלית משכבי אביך אז חללת יצועי עלה  {פ} </verse>
        <verse osisID="Gen.49.5"> ה  שמעון ולוי אחים--כלי חמס מכרתיהם </verse>
        <verse osisID="Gen.49.6"> ו  בסדם אל תבא נפשי בקהלם אל תחד כבדי  כי באפם הרגו איש וברצנם עקרו שור </verse>
        <verse osisID="Gen.49.7"> ז  ארור אפם כי עז ועברתם כי קשתה אחלקם ביעקב ואפיצם בישראל  {פ} </verse>
        <verse osisID="Gen.49.8"> ח  יהודה אתה יודוך אחיך--ידך בערף איביך ישתחוו לך בני אביך </verse>
        <verse osisID="Gen.49.9"> ט  גור אריה יהודה מטרף בני עלית כרע רבץ כאריה וכלביא מי יקימנו </verse>
        <verse osisID="Gen.49.10"> י  לא יסור שבט מיהודה ומחקק מבין רגליו עד כי יבא שילה ולו יקהת עמים </verse>
        <verse osisID="Gen.49.11"> יא  אסרי לגפן עירה ולשרקה בני אתנו כבס ביין לבשו ובדם ענבים סותה </verse>
        <verse osisID="Gen.49.12"> יב  חכלילי עינים מיין ולבן שנים מחלב  {פ} </verse>
        <verse osisID="Gen.49.13"> יג  זבולן לחוף ימים ישכן והוא לחוף אנית וירכתו על צידן  {פ} </verse>
        <verse osisID="Gen.49.14"> יד  יששכר חמר גרם--רבץ בין המשפתים </verse>
        <verse osisID="Gen.49.15"> טו  וירא מנחה כי טוב ואת הארץ כי נעמה ויט שכמו לסבל ויהי למס עבד  {ס} </verse>
        <verse osisID="Gen.49.16"> טז  דן ידין עמו--כאחד שבטי ישראל </verse>
        <verse osisID="Gen.49.17"> יז  יהי דן נחש עלי דרך שפיפן עלי ארח--הנשך עקבי סוס ויפל רכבו אחור </verse>
        <verse osisID="Gen.49.18"> יח  לישועתך קויתי יהוה  {ס} </verse>
        <verse osisID="Gen.49.19"> יט  גד גדוד יגודנו והוא יגד עקב  {ס} </verse>
        <verse osisID="Gen.49.20"> כ  מאשר שמנה לחמו והוא יתן מעדני מלך  {ס} </verse>
        <verse osisID="Gen.49.21"> כא  נפתלי אילה שלחה--הנתן אמרי שפר  {ס} </verse>
        <verse osisID="Gen.49.22"> כב  בן פרת יוסף בן פרת עלי עין בנות צעדה עלי שור </verse>
        <verse osisID="Gen.49.23"> כג  וימררהו ורבו וישטמהו בעלי חצים </verse>
        <verse osisID="Gen.49.24"> כד  ותשב באיתן קשתו ויפזו זרעי ידיו מידי אביר יעקב משם רעה אבן ישראל </verse>
        <verse osisID="Gen.49.25"> כה  מאל אביך ויעזרך ואת שדי ויברכך ברכת שמים מעל ברכת תהום רבצת תחת ברכת שדים ורחם </verse>
        <verse osisID="Gen.49.26"> כו  ברכת אביך גברו על ברכת הורי עד תאות גבעת עולם תהיין לראש יוסף ולקדקד נזיר אחיו  {פ} </verse>
        <verse osisID="Gen.49.27"> כז  בנימין זאב יטרף בבקר יאכל עד ולערב יחלק שלל </verse>
        <verse osisID="Gen.49.28"> כח  כל אלה שבטי ישראל שנים עשר וזאת אשר דבר להם אביהם ויברך אותם--איש אשר כברכתו ברך אתם </verse>
        <verse osisID="Gen.49.29"> כט  ויצו אותם ויאמר אלהם אני נאסף אל עמי--קברו אתי אל אבתי  אל המערה--אשר בשדה עפרון החתי </verse>
        <verse osisID="Gen.49.30"> ל  במערה אשר בשדה המכפלה אשר על פני ממרא--בארץ כנען  אשר קנה אברהם את השדה מאת עפרן החתי--לאחזת קבר </verse>
        <verse osisID="Gen.49.31"> לא  שמה קברו את אברהם ואת שרה אשתו שמה קברו את יצחק ואת רבקה אשתו ושמה קברתי את לאה </verse>
        <verse osisID="Gen.49.32"> לב  מקנה השדה והמערה אשר בו מאת בני חת </verse>
        <verse osisID="Gen.49.33"> לג  ויכל יעקב לצות את בניו ויאסף רגליו אל המטה ויגוע ויאסף אל עמיו </verse>
      </chapter>
      <chapter osisID="Gen.50">
        <verse osisID="Gen.50.1"> א  ויפל יוסף על פני אביו ויבך עליו וישק לו </verse>
        <verse osisID="Gen.50.2"> ב  ויצו יוסף את עבדיו את הרפאים לחנט את אביו ויחנטו הרפאים את ישראל </verse>
        <verse osisID="Gen.50.3"> ג  וימלאו לו ארבעים יום כי כן ימלאו ימי החנטים ויבכו אתו מצרים שבעים יום </verse>
        <verse osisID="Gen.50.4"> ד  ויעברו ימי בכיתו וידבר יוסף אל בית פרעה לאמר  אם נא מצאתי חן בעיניכם--דברו נא באזני פרעה לאמר </verse>
        <verse osisID="Gen.50.5"> ה  אבי השביעני לאמר הנה אנכי מת--בקברי אשר כריתי לי בארץ כנען שמה תקברני ועתה אעלה נא ואקברה את אבי--ואשובה </verse>
        <verse osisID="Gen.50.6"> ו  ויאמר פרעה  עלה וקבר את אביך כאשר השביעך </verse>
        <verse osisID="Gen.50.7"> ז  ויעל יוסף לקבר את אביו ויעלו אתו כל עבדי פרעה זקני ביתו וכל זקני ארץ מצרים </verse>
        <verse osisID="Gen.50.8"> ח  וכל בית יוסף ואחיו ובית אביו  רק טפם וצאנם ובקרם--עזבו בארץ גשן </verse>
        <verse osisID="Gen.50.9"> ט  ויעל עמו גם רכב גם פרשים ויהי המחנה כבד מאד </verse>
        <verse osisID="Gen.50.10"> י  ויבאו עד גרן האטד אשר בעבר הירדן ויספדו שם מספד גדול וכבד מאד ויעש לאביו אבל שבעת ימים </verse>
        <verse osisID="Gen.50.11"> יא  וירא יושב הארץ הכנעני את האבל בגרן האטד ויאמרו אבל כבד זה למצרים על כן קרא שמה אבל מצרים אשר בעבר הירדן </verse>
        <verse osisID="Gen.50.12"> יב  ויעשו בניו לו--כן כאשר צום </verse>
        <verse osisID="Gen.50.13"> יג  וישאו אתו בניו ארצה כנען ויקברו אתו במערת שדה המכפלה  אשר קנה אברהם את השדה לאחזת קבר מאת עפרן החתי--על פני ממרא </verse>
        <verse osisID="Gen.50.14"> יד  וישב יוסף מצרימה הוא ואחיו וכל העלים אתו לקבר את אביו אחרי קברו את אביו </verse>
        <verse osisID="Gen.50.15"> טו  ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אתו </verse>
        <verse osisID="Gen.50.16"> טז  ויצוו אל יוסף לאמר  אביך צוה לפני מותו לאמר </verse>
        <verse osisID="Gen.50.17"> יז  כה תאמרו ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי אלהי אביך ויבך יוסף בדברם אליו </verse>
        <verse osisID="Gen.50.18"> יח  וילכו גם אחיו ויפלו לפניו ויאמרו הננו לך לעבדים </verse>
        <verse osisID="Gen.50.19"> יט  ויאמר אלהם יוסף אל תיראו  כי התחת אלהים אני </verse>
        <verse osisID="Gen.50.20"> כ  ואתם חשבתם עלי רעה אלהים חשבה לטבה למען עשה כיום הזה להחית עם רב </verse>
        <verse osisID="Gen.50.21"> כא  ועתה אל תיראו--אנכי אכלכל אתכם ואת טפכם וינחם אותם וידבר על לבם </verse>
        <verse osisID="Gen.50.22"> כב  וישב יוסף במצרים הוא ובית אביו ויחי יוסף מאה ועשר שנים </verse>
        <verse osisID="Gen.50.23"> כג  וירא יוסף לאפרים בני שלשים גם בני מכיר בן מנשה--ילדו על ברכי יוסף </verse>
        <verse osisID="Gen.50.24"> כד  ויאמר יוסף אל אחיו אנכי מת ואלהים פקד יפקד אתכם והעלה אתכם מן הארץ הזאת אל הארץ אשר נשבע לאברהם ליצחק וליעקב </verse>
        <verse osisID="Gen.50.25"> כה  וישבע יוסף את בני ישראל לאמר  פקד יפקד אלהים אתכם והעלתם את עצמתי מזה </verse>
        <verse osisID="Gen.50.26"> כו  וימת יוסף בן מאה ועשר שנים ויחנטו אתו ויישם בארון במצרים  {ש} </verse>
      </chapter>
    </div>
    <div type="book" osisID="Exod">
      <chapter osisID="Exod.1">
        <title> לג  ויכל יעקב לצות את בניו ויאסף רגליו אל המטה ויגוע ויאסף אל עמיו </title>
        <verse osisID="Exod.1.1"> א  ואלה שמות בני ישראל הבאים מצרימה  את יעקב איש וביתו באו </verse>
        <verse osisID="Exod.1.2"> ב  ראובן שמעון לוי ויהודה </verse>
        <verse osisID="Exod.1.3"> ג  יששכר זבולן ובנימן </verse>
        <verse osisID="Exod.1.4"> ד  דן ונפתלי גד ואשר </verse>
        <verse osisID="Exod.1.5"> ה  ויהי כל נפש יצאי ירך יעקב--שבעים נפש ויוסף היה במצרים </verse>
        <verse osisID="Exod.1.6"> ו  וימת יוסף וכל אחיו וכל הדור ההוא </verse>
        <verse osisID="Exod.1.7"> ז  ובני ישראל פרו וישרצו וירבו ויעצמו--במאד מאד ותמלא הארץ אתם  {פ} </verse>
        <verse osisID="Exod.1.8"> ח  ויקם מלך חדש על מצרים אשר לא ידע את יוסף </verse>
        <verse osisID="Exod.1.9"> ט  ויאמר אל עמו  הנה עם בני ישראל--רב ועצום ממנו </verse>
        <verse osisID="Exod.1.10"> י  הבה נתחכמה לו  פן ירבה והיה כי תקראנה מלחמה ונוסף גם הוא על שנאינו ונלחם בנו ועלה מן הארץ </verse>
        <verse osisID="Exod.1.11"> יא  וישימו עליו שרי מסים למען ענתו בסבלתם ויבן ערי מסכנות לפרעה--את פתם ואת רעמסס </verse>
        <verse osisID="Exod.1.12"> יב  וכאשר יענו אתו כן ירבה וכן יפרץ ויקצו מפני בני ישראל </verse>
        <verse osisID="Exod.1.13"> יג  ויעבדו מצרים את בני ישראל בפרך </verse>
        <verse osisID="Exod.1.14"> יד  וימררו את חייהם בעבדה קשה בחמר ובלבנים ובכל עבדה בשדה--את כל עבדתם אשר עבדו בהם בפרך </verse>
        <verse osisID="Exod.1.15"> טו  ויאמר מלך מצרים למילדת העברית אשר שם האחת שפרה ושם השנית פועה </verse>
        <verse osisID="Exod.1.16"> טז  ויאמר בילדכן את העבריות וראיתן על האבנים  אם בן הוא והמתן אתו ואם בת הוא וחיה </verse>
        <verse osisID="Exod.1.17"> יז  ותיראן המילדת את האלהים ולא עשו כאשר דבר אליהן מלך מצרים ותחיין את הילדים </verse>
        <verse osisID="Exod.1.18"> יח  ויקרא מלך מצרים למילדת ויאמר להן מדוע עשיתן הדבר הזה ותחיין את הילדים </verse>
        <verse osisID="Exod.1.19"> יט  ותאמרן המילדת אל פרעה כי לא כנשים המצרית העברית  כי חיות הנה בטרם תבוא אלהן המילדת וילדו </verse>
        <verse osisID="Exod.1.20"> כ  וייטב אלהים למילדת וירב העם ויעצמו מאד </verse>
        <verse osisID="Exod.1.21"> כא  ויהי כי יראו המילדת את האלהים ויעש להם בתים </verse>
        <verse osisID="Exod.1.22"> כב  ויצו פרעה לכל עמו לאמר  כל הבן הילוד היארה תשליכהו וכל הבת תחיון  {פ} </verse>
      </chapter>
      <chapter osisID="Exod.2">
        <verse osisID="Exod.2.1"> א  וילך איש מבית לוי ויקח את בת לוי </verse>
        <verse osisID="Exod.2.2"> ב  ותהר האשה ותלד בן ותרא אתו כי טוב הוא ותצפנהו שלשה ירחים </verse>
        <verse osisID="Exod.2.3"> ג  ולא יכלה עוד הצפינו ותקח לו תבת גמא ותחמרה בחמר ובזפת ותשם בה את הילד ותשם בסוף על שפת היאר </verse>
        <verse osisID="Exod.2.4"> ד  ותתצב אחתו מרחק לדעה מה יעשה לו </verse>
        <verse osisID="Exod.2.5"> ה  ותרד בת פרעה לרחץ על היאר ונערתיה הלכת על יד היאר ותרא את התבה בתוך הסוף ותשלח את אמתה ותקחה </verse>
        <verse osisID="Exod.2.6"> ו  ותפתח ותראהו את הילד והנה נער בכה ותחמל עליו--ותאמר מילדי העברים זה </verse>
        <verse osisID="Exod.2.7"> ז  ותאמר אחתו אל בת פרעה האלך וקראתי לך אשה מינקת מן העברית ותינק לך את הילד </verse>
        <verse osisID="Exod.2.8"> ח  ותאמר לה בת פרעה לכי ותלך העלמה ותקרא את אם הילד </verse>
        <verse osisID="Exod.2.9"> ט  ותאמר לה בת פרעה היליכי את הילד הזה והינקהו לי ואני אתן את שכרך ותקח האשה הילד ותניקהו </verse>
        <verse osisID="Exod.2.10"> י  ויגדל הילד ותבאהו לבת פרעה ויהי לה לבן ותקרא שמו משה ותאמר כי מן המים משיתהו </verse>
        <verse osisID="Exod.2.11"> יא  ויהי בימים ההם ויגדל משה ויצא אל אחיו וירא בסבלתם וירא איש מצרי מכה איש עברי מאחיו </verse>
        <verse osisID="Exod.2.12"> יב  ויפן כה וכה וירא כי אין איש ויך את המצרי ויטמנהו בחול </verse>
        <verse osisID="Exod.2.13"> יג  ויצא ביום השני והנה שני אנשים עברים נצים ויאמר לרשע למה תכה רעך </verse>
        <verse osisID="Exod.2.14"> יד  ויאמר מי שמך לאיש שר ושפט עלינו--הלהרגני אתה אמר כאשר הרגת את המצרי ויירא משה ויאמר אכן נודע הדבר </verse>
        <verse osisID="Exod.2.15"> טו  וישמע פרעה את הדבר הזה ויבקש להרג את משה ויברח משה מפני פרעה וישב בארץ מדין וישב על הבאר </verse>
        <verse osisID="Exod.2.16"> טז  ולכהן מדין שבע בנות ותבאנה ותדלנה ותמלאנה את הרהטים להשקות צאן אביהן </verse>
        <verse osisID="Exod.2.17"> יז  ויבאו הרעים ויגרשום ויקם משה ויושען וישק את צאנם </verse>
        <verse osisID="Exod.2.18"> יח  ותבאנה אל רעואל אביהן ויאמר מדוע מהרתן בא היום </verse>
        <verse osisID="Exod.2.19"> יט  ותאמרן--איש מצרי הצילנו מיד הרעים וגם דלה דלה לנו וישק את הצאן </verse>
        <verse osisID="Exod.2.20"> כ  ויאמר אל בנתיו ואיו למה זה עזבתן את האיש קראן לו ויאכל לחם </verse>
        <verse osisID="Exod.2.21"> כא  ויואל משה לשבת את האיש ויתן את צפרה בתו למשה </verse>
        <verse osisID="Exod.2.22"> כב  ותלד בן ויקרא את שמו גרשם  כי אמר--גר הייתי בארץ נכריה  {פ} </verse>
        <verse osisID="Exod.2.23"> כג  ויהי בימים הרבים ההם וימת מלך מצרים ויאנחו בני ישראל מן העבדה ויזעקו ותעל שועתם אל האלהים מן העבדה </verse>
        <verse osisID="Exod.2.24"> כד  וישמע אלהים את נאקתם ויזכר אלהים את בריתו את אברהם את יצחק ואת יעקב </verse>
        <verse osisID="Exod.2.25"> כה  וירא אלהים את בני ישראל וידע אלהים  {ס} </verse>
      </chapter>
      <chapter osisID="Exod.3">
        <verse osisID="Exod.3.1"> א  ומשה היה רעה את צאן יתרו חתנו--כהן מדין וינהג את הצאן אחר המדבר ויבא אל הר האלהים חרבה </verse>
        <verse osisID="Exod.3.2"> ב  וירא מלאך יהוה אליו בלבת אש--מתוך הסנה וירא והנה הסנה בער באש והסנה איננו אכל </verse>
        <verse osisID="Exod.3.3"> ג  ויאמר משה--אסרה נא ואראה את המראה הגדל הזה  מדוע לא יבער הסנה </verse>
        <verse osisID="Exod.3.4"> ד  וירא יהוה כי סר לראות ויקרא אליו אלהים מתוך הסנה ויאמר משה משה--ויאמר הנני </verse>
        <verse osisID="Exod.3.5"> ה  ויאמר אל תקרב הלם של נעליך מעל רגליך--כי המקום אשר אתה עומד עליו אדמת קדש הוא </verse>
        <verse osisID="Exod.3.6"> ו  ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל האלהים </verse>
        <verse osisID="Exod.3.7"> ז  ויאמר יהוה ראה ראיתי את עני עמי אשר במצרים ואת צעקתם שמעתי מפני נגשיו כי ידעתי את מכאביו </verse>
        <verse osisID="Exod.3.8"> ח  וארד להצילו מיד מצרים ולהעלתו מן הארץ ההוא אל ארץ טובה ורחבה אל ארץ זבת חלב ודבש--אל מקום הכנעני והחתי והאמרי והפרזי והחוי והיבוסי </verse>
        <verse osisID="Exod.3.9"> ט  ועתה הנה צעקת בני ישראל באה אלי וגם ראיתי את הלחץ אשר מצרים לחצים אתם </verse>
        <verse osisID="Exod.3.10"> י  ועתה לכה ואשלחך אל פרעה והוצא את עמי בני ישראל ממצרים </verse>
        <verse osisID="Exod.3.11"> יא  ויאמר משה אל האלהים מי אנכי כי אלך אל פרעה וכי אוציא את בני ישראל ממצרים </verse>
        <verse osisID="Exod.3.12"> יב  ויאמר כי אהיה עמך וזה לך האות כי אנכי שלחתיך  בהוציאך את העם ממצרים תעבדון את האלהים על ההר הזה </verse>
        <verse osisID="Exod.3.13"> יג  ויאמר משה אל האלהים הנה אנכי בא אל בני ישראל ואמרתי להם אלהי אבותיכם שלחני אליכם ואמרו לי מה שמו מה אמר אלהם </verse>
        <verse osisID="Exod.3.14"> יד  ויאמר אלהים אל משה אהיה אשר אהיה ויאמר כה תאמר לבני ישראל אהיה שלחני אליכם </verse>
        <verse osisID="Exod.3.15"> טו  ויאמר עוד אלהים אל משה כה תאמר אל בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה שמי לעלם וזה זכרי לדר דר </verse>
        <verse osisID="Exod.3.16"> טז  לך ואספת את זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר  פקד פקדתי אתכם ואת העשוי לכם במצרים </verse>
        <verse osisID="Exod.3.17"> יז  ואמר אעלה אתכם מעני מצרים אל ארץ הכנעני והחתי והאמרי והפרזי והחוי והיבוסי--אל ארץ זבת חלב ודבש </verse>
        <verse osisID="Exod.3.18"> יח  ושמעו לקלך ובאת אתה וזקני ישראל אל מלך מצרים ואמרתם אליו יהוה אלהי העבריים נקרה עלינו ועתה נלכה נא דרך שלשת ימים במדבר ונזבחה ליהוה אלהינו </verse>
        <verse osisID="Exod.3.19"> יט  ואני ידעתי--כי לא יתן אתכם מלך מצרים להלך  ולא ביד חזקה </verse>
        <verse osisID="Exod.3.20"> כ  ושלחתי את ידי והכיתי את מצרים בכל נפלאתי אשר אעשה בקרבו ואחרי כן ישלח אתכם </verse>
        <verse osisID="Exod.3.21"> כא  ונתתי את חן העם הזה בעיני מצרים והיה כי תלכון לא תלכו ריקם </verse>
        <verse osisID="Exod.3.22"> כב  ושאלה אשה משכנתה ומגרת ביתה כלי כסף וכלי זהב ושמלת ושמתם על בניכם ועל בנתיכם ונצלתם את מצרים </verse>
      </chapter>
      <chapter osisID="Exod.4">
        <verse osisID="Exod.4.1"> א  ויען משה ויאמר והן לא יאמינו לי ולא ישמעו בקלי  כי יאמרו לא נראה אליך יהוה </verse>
        <verse osisID="Exod.4.2"> ב  ויאמר אליו יהוה מזה (מה זה) בידך ויאמר מטה </verse>
        <verse osisID="Exod.4.3"> ג  ויאמר השליכהו ארצה וישלכהו ארצה ויהי לנחש וינס משה מפניו </verse>
        <verse osisID="Exod.4.4"> ד  ויאמר יהוה אל משה שלח ידך ואחז בזנבו וישלח ידו ויחזק בו ויהי למטה בכפו </verse>
        <verse osisID="Exod.4.5"> ה  למען יאמינו כי נראה אליך יהוה אלהי אבתם  אלהי אברהם אלהי יצחק ואלהי יעקב </verse>
        <verse osisID="Exod.4.6"> ו  ויאמר יהוה לו עוד הבא נא ידך בחיקך ויבא ידו בחיקו ויוצאה והנה ידו מצרעת כשלג </verse>
        <verse osisID="Exod.4.7"> ז  ויאמר השב ידך אל חיקך וישב ידו אל חיקו ויוצאה מחיקו והנה שבה כבשרו </verse>
        <verse osisID="Exod.4.8"> ח  והיה אם לא יאמינו לך ולא ישמעו לקל האת הראשון--והאמינו לקל האת האחרון </verse>
        <verse osisID="Exod.4.9"> ט  והיה אם לא יאמינו גם לשני האתות האלה ולא ישמעון לקלך--ולקחת ממימי היאר ושפכת היבשה והיו המים אשר תקח מן היאר והיו לדם ביבשת </verse>
        <verse osisID="Exod.4.10"> י  ויאמר משה אל יהוה בי אדני לא איש דברים אנכי גם מתמול גם משלשם גם מאז דברך אל עבדך  כי כבד פה וכבד לשון אנכי </verse>
        <verse osisID="Exod.4.11"> יא  ויאמר יהוה אליו מי שם פה לאדם או מי ישום אלם או חרש או פקח או עור--הלא אנכי יהוה </verse>
        <verse osisID="Exod.4.12"> יב  ועתה לך ואנכי אהיה עם פיך והוריתיך אשר תדבר </verse>
        <verse osisID="Exod.4.13"> יג  ויאמר בי אדני שלח נא ביד תשלח </verse>
        <verse osisID="Exod.4.14"> יד  ויחר אף יהוה במשה ויאמר הלא אהרן אחיך הלוי--ידעתי כי דבר ידבר הוא וגם הנה הוא יצא לקראתך וראך ושמח בלבו </verse>
        <verse osisID="Exod.4.15"> טו  ודברת אליו ושמת את הדברים בפיו ואנכי אהיה עם פיך ועם פיהו והוריתי אתכם את אשר תעשון </verse>
        <verse osisID="Exod.4.16"> טז  ודבר הוא לך אל העם והיה הוא יהיה לך לפה ואתה תהיה לו לאלהים </verse>
        <verse osisID="Exod.4.17"> יז  ואת המטה הזה תקח בידך אשר תעשה בו את האתת  {פ} </verse>
        <verse osisID="Exod.4.18"> יח  וילך משה וישב אל יתר חתנו ויאמר לו אלכה נא ואשובה אל אחי אשר במצרים ואראה העודם חיים ויאמר יתרו למשה לך לשלום </verse>
        <verse osisID="Exod.4.19"> יט  ויאמר יהוה אל משה במדין לך שב מצרים  כי מתו כל האנשים המבקשים את נפשך </verse>
        <verse osisID="Exod.4.20"> כ  ויקח משה את אשתו ואת בניו וירכבם על החמר וישב ארצה מצרים ויקח משה את מטה האלהים בידו </verse>
        <verse osisID="Exod.4.21"> כא  ויאמר יהוה אל משה בלכתך לשוב מצרימה ראה כל המפתים אשר שמתי בידך ועשיתם לפני פרעה ואני אחזק את לבו ולא ישלח את העם </verse>
        <verse osisID="Exod.4.22"> כב  ואמרת אל פרעה  כה אמר יהוה בני בכרי ישראל </verse>
        <verse osisID="Exod.4.23"> כג  ואמר אליך שלח את בני ויעבדני ותמאן לשלחו--הנה אנכי הרג את בנך בכרך </verse>
        <verse osisID="Exod.4.24"> כד  ויהי בדרך במלון ויפגשהו יהוה ויבקש המיתו </verse>
        <verse osisID="Exod.4.25"> כה  ותקח צפרה צר ותכרת את ערלת בנה ותגע לרגליו ותאמר כי חתן דמים אתה לי </verse>
        <verse osisID="Exod.4.26"> כו  וירף ממנו אז אמרה חתן דמים למולת  {פ} </verse>
        <verse osisID="Exod.4.27"> כז  ויאמר יהוה אל אהרן לך לקראת משה המדברה וילך ויפגשהו בהר האלהים--וישק לו </verse>
        <verse osisID="Exod.4.28"> כח  ויגד משה לאהרן את כל דברי יהוה אשר שלחו ואת כל האתת אשר צוהו </verse>
        <verse osisID="Exod.4.29"> כט  וילך משה ואהרן ויאספו את כל זקני בני ישראל </verse>
        <verse osisID="Exod.4.30"> ל  וידבר אהרן--את כל הדברים אשר דבר יהוה אל משה ויעש האתת לעיני העם </verse>
        <verse osisID="Exod.4.31"> לא  ויאמן העם וישמעו כי פקד יהוה את בני ישראל וכי ראה את ענים ויקדו וישתחוו </verse>
      </chapter>
      <chapter osisID="Exod.5">
        <verse osisID="Exod.5.1"> א  ואחר באו משה ואהרן ויאמרו אל פרעה  כה אמר יהוה אלהי ישראל שלח את עמי ויחגו לי במדבר </verse>
        <verse osisID="Exod.5.2"> ב  ויאמר פרעה--מי יהוה אשר אשמע בקלו לשלח את ישראל  לא ידעתי את יהוה וגם את ישראל לא אשלח </verse>
        <verse osisID="Exod.5.3"> ג  ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו--פן יפגענו בדבר או בחרב </verse>
        <verse osisID="Exod.5.4"> ד  ויאמר אלהם מלך מצרים למה משה ואהרן תפריעו את העם ממעשיו לכו לסבלתיכם </verse>
        <verse osisID="Exod.5.5"> ה  ויאמר פרעה הן רבים עתה עם הארץ והשבתם אתם מסבלתם </verse>
        <verse osisID="Exod.5.6"> ו  ויצו פרעה ביום ההוא את הנגשים בעם ואת שטריו לאמר </verse>
        <verse osisID="Exod.5.7"> ז  לא תאספון לתת תבן לעם ללבן הלבנים--כתמול שלשם  הם ילכו וקששו להם תבן </verse>
        <verse osisID="Exod.5.8"> ח  ואת מתכנת הלבנים אשר הם עשים תמול שלשם תשימו עליהם--לא תגרעו ממנו  כי נרפים הם--על כן הם צעקים לאמר נלכה נזבחה לאלהינו </verse>
        <verse osisID="Exod.5.9"> ט  תכבד העבדה על האנשים ויעשו בה ואל ישעו בדברי שקר </verse>
        <verse osisID="Exod.5.10"> י  ויצאו נגשי העם ושטריו ויאמרו אל העם לאמר  כה אמר פרעה אינני נתן לכם תבן </verse>
        <verse osisID="Exod.5.11"> יא  אתם לכו קחו לכם תבן מאשר תמצאו  כי אין נגרע מעבדתכם דבר </verse>
        <verse osisID="Exod.5.12"> יב  ויפץ העם בכל ארץ מצרים לקשש קש לתבן </verse>
        <verse osisID="Exod.5.13"> יג  והנגשים אצים לאמר  כלו מעשיכם דבר יום ביומו כאשר בהיות התבן </verse>
        <verse osisID="Exod.5.14"> יד  ויכו שטרי בני ישראל אשר שמו עלהם נגשי פרעה לאמר  מדוע לא כליתם חקכם ללבן כתמול שלשם--גם תמול גם היום </verse>
        <verse osisID="Exod.5.15"> טו  ויבאו שטרי בני ישראל ויצעקו אל פרעה לאמר  למה תעשה כה לעבדיך </verse>
        <verse osisID="Exod.5.16"> טז  תבן אין נתן לעבדיך ולבנים אמרים לנו עשו והנה עבדיך מכים וחטאת עמך </verse>
        <verse osisID="Exod.5.17"> יז  ויאמר נרפים אתם נרפים על כן אתם אמרים נלכה נזבחה ליהוה </verse>
        <verse osisID="Exod.5.18"> יח  ועתה לכו עבדו ותבן לא ינתן לכם ותכן לבנים תתנו </verse>
        <verse osisID="Exod.5.19"> יט  ויראו שטרי בני ישראל אתם--ברע לאמר  לא תגרעו מלבניכם דבר יום ביומו </verse>
        <verse osisID="Exod.5.20"> כ  ויפגעו את משה ואת אהרן נצבים לקראתם בצאתם מאת פרעה </verse>
        <verse osisID="Exod.5.21"> כא  ויאמרו אלהם ירא יהוה עליכם וישפט  אשר הבאשתם את ריחנו בעיני פרעה ובעיני עבדיו לתת חרב בידם להרגנו </verse>
        <verse osisID="Exod.5.22"> כב  וישב משה אל יהוה ויאמר  אדני למה הרעתה לעם הזה--למה זה שלחתני </verse>
        <verse osisID="Exod.5.23"> כג  ומאז באתי אל פרעה לדבר בשמך הרע לעם הזה והצל לא הצלת את עמך </verse>
      </chapter>
      <chapter osisID="Exod.6">
        <verse osisID="Exod.6.1"> א  ויאמר יהוה אל משה עתה תראה אשר אעשה לפרעה  כי ביד חזקה ישלחם וביד חזקה יגרשם מארצו  {ס} </verse>
        <verse osisID="Exod.6.2"> ב  וידבר אלהים אל משה ויאמר אליו אני יהוה </verse>
        <verse osisID="Exod.6.3"> ג  וארא אל אברהם אל יצחק ואל יעקב--באל שדי ושמי יהוה לא נודעתי להם </verse>
        <verse osisID="Exod.6.4"> ד  וגם הקמתי את בריתי אתם לתת להם את ארץ כנען--את ארץ מגריהם אשר גרו בה </verse>
        <verse osisID="Exod.6.5"> ה  וגם אני שמעתי את נאקת בני ישראל אשר מצרים מעבדים אתם ואזכר את בריתי </verse>
        <verse osisID="Exod.6.6"> ו  לכן אמר לבני ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים </verse>
        <verse osisID="Exod.6.7"> ז  ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים </verse>
        <verse osisID="Exod.6.8"> ח  והבאתי אתכם אל הארץ אשר נשאתי את ידי לתת אתה לאברהם ליצחק וליעקב ונתתי אתה לכם מורשה אני יהוה </verse>
        <verse osisID="Exod.6.9"> ט  וידבר משה כן אל בני ישראל ולא שמעו אל משה מקצר רוח ומעבדה קשה  {פ} </verse>
        <verse osisID="Exod.6.10"> י  וידבר יהוה אל משה לאמר </verse>
        <verse osisID="Exod.6.11"> יא  בא דבר אל פרעה מלך מצרים וישלח את בני ישראל מארצו </verse>
        <verse osisID="Exod.6.12"> יב  וידבר משה לפני יהוה לאמר  הן בני ישראל לא שמעו אלי ואיך ישמעני פרעה ואני ערל שפתים  {פ} </verse>
        <verse osisID="Exod.6.13"> יג  וידבר יהוה אל משה ואל אהרן ויצום אל בני ישראל ואל פרעה מלך מצרים--להוציא את בני ישראל מארץ מצרים  {ס} </verse>
        <verse osisID="Exod.6.14"> יד  אלה ראשי בית אבתם  בני ראובן בכר ישראל חנוך ופלוא חצרן וכרמי--אלה משפחת ראובן </verse>
        <verse osisID="Exod.6.15"> טו  ובני שמעון ימואל וימין ואהד ויכין וצחר ושאול בן הכנענית אלה משפחת שמעון </verse>
        <verse osisID="Exod.6.16"> טז  ואלה שמות בני לוי לתלדתם--גרשון וקהת ומררי ושני חיי לוי שבע ושלשים ומאת שנה </verse>
        <verse osisID="Exod.6.17"> יז  בני גרשון לבני ושמעי למשפחתם </verse>
        <verse osisID="Exod.6.18"> יח  ובני קהת--עמרם ויצהר וחברון ועזיאל ושני חיי קהת שלש ושלשים ומאת שנה </verse>
        <verse osisID="Exod.6.19"> יט  ובני מררי מחלי ומושי אלה משפחת הלוי לתלדתם </verse>
        <verse osisID="Exod.6.20"> כ  ויקח עמרם את יוכבד דדתו לו לאשה ותלד לו את אהרן ואת משה ושני חיי עמרם שבע ושלשים ומאת שנה </verse>
        <verse osisID="Exod.6.21"> כא  ובני יצהר--קרח ונפג וזכרי </verse>
        <verse osisID="Exod.6.22"> כב  ובני עזיאל--מישאל ואלצפן וסתרי </verse>
        <verse osisID="Exod.6.23"> כג  ויקח אהרן את אלישבע בת עמינדב אחות נחשון--לו לאשה ותלד לו את נדב ואת אביהוא את אלעזר ואת איתמר </verse>
        <verse osisID="Exod.6.24"> כד  ובני קרח אסיר ואלקנה ואביאסף אלה משפחת הקרחי </verse>
        <verse osisID="Exod.6.25"> כה  ואלעזר בן אהרן לקח לו מבנות פוטיאל לו לאשה ותלד לו את פינחס אלה ראשי אבות הלוים--למשפחתם </verse>
        <verse osisID="Exod.6.26"> כו  הוא אהרן ומשה--אשר אמר יהוה להם הוציאו את בני ישראל מארץ מצרים על צבאתם </verse>
        <verse osisID="Exod.6.27"> כז  הם המדברים אל פרעה מלך מצרים להוציא את בני ישראל ממצרים הוא משה ואהרן </verse>
        <verse osisID="Exod.6.28"> כח  ויהי ביום דבר יהוה אל משה--בארץ מצרים  {ס} </verse>
        <verse osisID="Exod.6.29"> כט  וידבר יהוה אל משה לאמר אני יהוה דבר אל פרעה מלך מצרים את כל אשר אני דבר אליך </verse>
        <verse osisID="Exod.6.30"> ל  ויאמר משה לפני יהוה  הן אני ערל שפתים ואיך ישמע אלי פרעה  {פ} </verse>
      </chapter>
      <chapter osisID="Exod.7">
        <verse osisID="Exod.7.1"> א  ויאמר יהוה אל משה ראה נתתיך אלהים לפרעה ואהרן אחיך יהיה נביאך </verse>
        <verse osisID="Exod.7.2"> ב  אתה תדבר את כל אשר אצוך ואהרן אחיך ידבר אל פרעה ושלח את בני ישראל מארצו </verse>
        <verse osisID="Exod.7.3"> ג  ואני אקשה את לב פרעה והרביתי את אתתי ואת מופתי בארץ מצרים </verse>
        <verse osisID="Exod.7.4"> ד  ולא ישמע אלכם פרעה ונתתי את ידי במצרים והוצאתי את צבאתי את עמי בני ישראל מארץ מצרים בשפטים גדלים </verse>
        <verse osisID="Exod.7.5"> ה  וידעו מצרים כי אני יהוה בנטתי את ידי על מצרים והוצאתי את בני ישראל מתוכם </verse>
        <verse osisID="Exod.7.6"> ו  ויעש משה ואהרן--כאשר צוה יהוה אתם כן עשו </verse>
        <verse osisID="Exod.7.7"> ז  ומשה בן שמנים שנה ואהרן בן שלש ושמנים שנה--בדברם אל פרעה  {פ} </verse>
        <verse osisID="Exod.7.8"> ח  ויאמר יהוה אל משה ואל אהרן לאמר </verse>
        <verse osisID="Exod.7.9"> ט  כי ידבר אלכם פרעה לאמר תנו לכם מופת ואמרת אל אהרן קח את מטך והשלך לפני פרעה--יהי לתנין </verse>
        <verse osisID="Exod.7.10"> י  ויבא משה ואהרן אל פרעה ויעשו כן כאשר צוה יהוה וישלך אהרן את מטהו לפני פרעה ולפני עבדיו--ויהי לתנין </verse>
        <verse osisID="Exod.7.11"> יא  ויקרא גם פרעה לחכמים ולמכשפים ויעשו גם הם חרטמי מצרים בלהטיהם--כן </verse>
        <verse osisID="Exod.7.12"> יב  וישליכו איש מטהו ויהיו לתנינם ויבלע מטה אהרן את מטתם </verse>
        <verse osisID="Exod.7.13"> יג  ויחזק לב פרעה ולא שמע אלהם  כאשר דבר יהוה  {ס} </verse>
        <verse osisID="Exod.7.14"> יד  ויאמר יהוה אל משה כבד לב פרעה מאן לשלח העם </verse>
        <verse osisID="Exod.7.15"> טו  לך אל פרעה בבקר הנה יצא המימה ונצבת לקראתו על שפת היאר והמטה אשר נהפך לנחש תקח בידך </verse>
        <verse osisID="Exod.7.16"> טז  ואמרת אליו יהוה אלהי העברים שלחני אליך לאמר שלח את עמי ויעבדני במדבר והנה לא שמעת עד כה </verse>
        <verse osisID="Exod.7.17"> יז  כה אמר יהוה בזאת תדע כי אני יהוה  הנה אנכי מכה במטה אשר בידי על המים אשר ביאר--ונהפכו לדם </verse>
        <verse osisID="Exod.7.18"> יח  והדגה אשר ביאר תמות ובאש היאר ונלאו מצרים לשתות מים מן היאר  {ס} </verse>
        <verse osisID="Exod.7.19"> יט  ויאמר יהוה אל משה אמר אל אהרן קח מטך ונטה ידך על מימי מצרים על נהרתם על יאריהם ועל אגמיהם ועל כל מקוה מימיהם--ויהיו דם והיה דם בכל ארץ מצרים ובעצים ובאבנים </verse>
        <verse osisID="Exod.7.20"> כ  ויעשו כן משה ואהרן כאשר צוה יהוה וירם במטה ויך את המים אשר ביאר לעיני פרעה ולעיני עבדיו ויהפכו כל המים אשר ביאר לדם </verse>
        <verse osisID="Exod.7.21"> כא  והדגה אשר ביאר מתה ויבאש היאר ולא יכלו מצרים לשתות מים מן היאר ויהי הדם בכל ארץ מצרים </verse>
        <verse osisID="Exod.7.22"> כב  ויעשו כן חרטמי מצרים בלטיהם ויחזק לב פרעה ולא שמע אלהם כאשר דבר יהוה </verse>
        <verse osisID="Exod.7.23"> כג  ויפן פרעה ויבא אל ביתו ולא שת לבו גם לזאת </verse>
        <verse osisID="Exod.7.24"> כד  ויחפרו כל מצרים סביבת היאר מים לשתות  כי לא יכלו לשתת ממימי היאר </verse>
        <verse osisID="Exod.7.25"> כה  וימלא שבעת ימים אחרי הכות יהוה את היאר  {פ}  [ (Exodus 7:26)  כו  ויאמר יהוה אל משה בא אל פרעה ואמרת אליו כה אמר יהוה שלח את עמי ויעבדני ] [ (Exodus 7:27)  כז  ואם מאן אתה לשלח  הנה אנכי נגף את כל גבולך--בצפרדעים ] [ (Exodus 7:28)  כח  ושרץ היאר צפרדעים ועלו ובאו בביתך ובחדר משכבך ועל מטתך ובבית עבדיך ובעמך ובתנוריך ובמשארותיך ] [ (Exodus 7:29)  כט  ובכה ובעמך ובכל עבדיך--יעלו הצפרדעים  ] </verse>
      </chapter>
      <chapter osisID="Exod.8">
        <verse osisID="Exod.8.1"> א  ויאמר יהוה אל משה אמר אל אהרן נטה את ידך במטך על הנהרת על היארים ועל האגמים והעל את הצפרדעים על ארץ מצרים </verse>
        <verse osisID="Exod.8.2"> ב  ויט אהרן את ידו על מימי מצרים ותעל הצפרדע ותכס את ארץ מצרים </verse>
        <verse osisID="Exod.8.3"> ג  ויעשו כן החרטמים בלטיהם ויעלו את הצפרדעים על ארץ מצרים </verse>
        <verse osisID="Exod.8.4"> ד  ויקרא פרעה למשה ולאהרן ויאמר העתירו אל יהוה ויסר הצפרדעים ממני ומעמי ואשלחה את העם ויזבחו ליהוה </verse>
        <verse osisID="Exod.8.5"> ה  ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך  רק ביאר תשארנה </verse>
        <verse osisID="Exod.8.6"> ו  ויאמר למחר ויאמר כדברך--למען תדע כי אין כיהוה אלהינו </verse>
        <verse osisID="Exod.8.7"> ז  וסרו הצפרדעים ממך ומבתיך ומעבדיך ומעמך  רק ביאר תשארנה </verse>
        <verse osisID="Exod.8.8"> ח  ויצא משה ואהרן מעם פרעה ויצעק משה אל יהוה על דבר הצפרדעים אשר שם לפרעה </verse>
        <verse osisID="Exod.8.9"> ט  ויעש יהוה כדבר משה וימתו הצפרדעים מן הבתים מן החצרת ומן השדת </verse>
        <verse osisID="Exod.8.10"> י  ויצברו אתם חמרם חמרם ותבאש הארץ </verse>
        <verse osisID="Exod.8.11"> יא  וירא פרעה כי היתה הרוחה והכבד את לבו ולא שמע אלהם  כאשר דבר יהוה  {ס} </verse>
        <verse osisID="Exod.8.12"> יב  ויאמר יהוה אל משה אמר אל אהרן נטה את מטך והך את עפר הארץ והיה לכנם בכל ארץ מצרים </verse>
        <verse osisID="Exod.8.13"> יג  ויעשו כן ויט אהרן את ידו במטהו ויך את עפר הארץ ותהי הכנם באדם ובבהמה  כל עפר הארץ היה כנים בכל ארץ מצרים </verse>
        <verse osisID="Exod.8.14"> יד  ויעשו כן החרטמים בלטיהם להוציא את הכנים ולא יכלו ותהי הכנם באדם ובבהמה </verse>
        <verse osisID="Exod.8.15"> טו  ויאמרו החרטמם אל פרעה אצבע אלהים הוא ויחזק לב פרעה ולא שמע אלהם כאשר דבר יהוה  {ס} </verse>
        <verse osisID="Exod.8.16"> טז  ויאמר יהוה אל משה השכם בבקר והתיצב לפני פרעה--הנה יוצא המימה ואמרת אליו כה אמר יהוה שלח עמי ויעבדני </verse>
        <verse osisID="Exod.8.17"> יז  כי אם אינך משלח את עמי--הנני משליח בך ובעבדיך ובעמך ובבתיך את הערב ומלאו בתי מצרים את הערב וגם האדמה אשר הם עליה </verse>
        <verse osisID="Exod.8.18"> יח  והפליתי ביום ההוא את ארץ גשן אשר עמי עמד עליה לבלתי היות שם ערב--למען תדע כי אני יהוה בקרב הארץ </verse>
        <verse osisID="Exod.8.19"> יט  ושמתי פדת בין עמי ובין עמך למחר יהיה האת הזה </verse>
        <verse osisID="Exod.8.20"> כ  ויעש יהוה כן ויבא ערב כבד ביתה פרעה ובית עבדיו ובכל ארץ מצרים תשחת הארץ מפני הערב </verse>
        <verse osisID="Exod.8.21"> כא  ויקרא פרעה אל משה ולאהרן ויאמר לכו זבחו לאלהיכם--בארץ </verse>
        <verse osisID="Exod.8.22"> כב  ויאמר משה לא נכון לעשות כן כי תועבת מצרים נזבח ליהוה אלהינו  הן נזבח את תועבת מצרים לעיניהם--ולא יסקלנו </verse>
        <verse osisID="Exod.8.23"> כג  דרך שלשת ימים נלך במדבר וזבחנו ליהוה אלהינו כאשר יאמר אלינו </verse>
        <verse osisID="Exod.8.24"> כד  ויאמר פרעה אנכי אשלח אתכם וזבחתם ליהוה אלהיכם במדבר--רק הרחק לא תרחיקו ללכת העתירו בעדי </verse>
        <verse osisID="Exod.8.25"> כה  ויאמר משה הנה אנכי יוצא מעמך והעתרתי אל יהוה וסר הערב מפרעה מעבדיו ומעמו מחר  רק אל יסף פרעה התל לבלתי שלח את העם לזבח ליהוה </verse>
        <verse osisID="Exod.8.26"> כו  ויצא משה מעם פרעה ויעתר אל יהוה </verse>
        <verse osisID="Exod.8.27"> כז  ויעש יהוה כדבר משה ויסר הערב מפרעה מעבדיו ומעמו  לא נשאר אחד </verse>
        <verse osisID="Exod.8.28"> כח  ויכבד פרעה את לבו גם בפעם הזאת ולא שלח את העם  {פ} </verse>
      </chapter>
      <chapter osisID="Exod.9">
        <verse osisID="Exod.9.1"> א  ויאמר יהוה אל משה בא אל פרעה ודברת אליו כה אמר יהוה אלהי העברים שלח את עמי ויעבדני </verse>
        <verse osisID="Exod.9.2"> ב  כי אם מאן אתה לשלח ועודך מחזיק בם </verse>
        <verse osisID="Exod.9.3"> ג  הנה יד יהוה הויה במקנך אשר בשדה בסוסים בחמרים בגמלים בבקר ובצאן--דבר כבד מאד </verse>
        <verse osisID="Exod.9.4"> ד  והפלה יהוה--בין מקנה ישראל ובין מקנה מצרים ולא ימות מכל לבני ישראל דבר </verse>
        <verse osisID="Exod.9.5"> ה  וישם יהוה מועד לאמר  מחר יעשה יהוה הדבר הזה--בארץ </verse>
        <verse osisID="Exod.9.6"> ו  ויעש יהוה את הדבר הזה ממחרת וימת כל מקנה מצרים וממקנה בני ישראל לא מת אחד </verse>
        <verse osisID="Exod.9.7"> ז  וישלח פרעה--והנה לא מת ממקנה ישראל עד אחד ויכבד לב פרעה ולא שלח את העם  {פ} </verse>
        <verse osisID="Exod.9.8"> ח  ויאמר יהוה אל משה ואל אהרן קחו לכם מלא חפניכם פיח כבשן וזרקו משה השמימה לעיני פרעה </verse>
        <verse osisID="Exod.9.9"> ט  והיה לאבק על כל ארץ מצרים והיה על האדם ועל הבהמה לשחין פרח אבעבעת--בכל ארץ מצרים </verse>
        <verse osisID="Exod.9.10"> י  ויקחו את פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה </verse>
        <verse osisID="Exod.9.11"> יא  ולא יכלו החרטמים לעמד לפני משה--מפני השחין  כי היה השחין בחרטמם ובכל מצרים </verse>
        <verse osisID="Exod.9.12"> יב  ויחזק יהוה את לב פרעה ולא שמע אלהם  כאשר דבר יהוה אל משה  {ס} </verse>
        <verse osisID="Exod.9.13"> יג  ויאמר יהוה אל משה השכם בבקר והתיצב לפני פרעה ואמרת אליו כה אמר יהוה אלהי העברים שלח את עמי ויעבדני </verse>
        <verse osisID="Exod.9.14"> יד  כי בפעם הזאת אני שלח את כל מגפתי אל לבך ובעבדיך ובעמך--בעבור תדע כי אין כמני בכל הארץ </verse>
        <verse osisID="Exod.9.15"> טו  כי עתה שלחתי את ידי ואך אותך ואת עמך בדבר ותכחד מן הארץ </verse>
        <verse osisID="Exod.9.16"> טז  ואולם בעבור זאת העמדתיך בעבור הראתך את כחי ולמען ספר שמי בכל הארץ </verse>
        <verse osisID="Exod.9.17"> יז  עודך מסתולל בעמי לבלתי שלחם </verse>
        <verse osisID="Exod.9.18"> יח  הנני ממטיר כעת מחר ברד כבד מאד אשר לא היה כמהו במצרים למן היום הוסדה ועד עתה </verse>
        <verse osisID="Exod.9.19"> יט  ועתה שלח העז את מקנך ואת כל אשר לך בשדה  כל האדם והבהמה אשר ימצא בשדה ולא יאסף הביתה--וירד עלהם הברד ומתו </verse>
        <verse osisID="Exod.9.20"> כ  הירא את דבר יהוה מעבדי פרעה--הניס את עבדיו ואת מקנהו אל הבתים </verse>
        <verse osisID="Exod.9.21"> כא  ואשר לא שם לבו אל דבר יהוה--ויעזב את עבדיו ואת מקנהו בשדה  {פ} </verse>
        <verse osisID="Exod.9.22"> כב  ויאמר יהוה אל משה נטה את ידך על השמים ויהי ברד בכל ארץ מצרים  על האדם ועל הבהמה ועל כל עשב השדה--בארץ מצרים </verse>
        <verse osisID="Exod.9.23"> כג  ויט משה את מטהו על השמים ויהוה נתן קלת וברד ותהלך אש ארצה וימטר יהוה ברד על ארץ מצרים </verse>
        <verse osisID="Exod.9.24"> כד  ויהי ברד--ואש מתלקחת בתוך הברד  כבד מאד--אשר לא היה כמהו בכל ארץ מצרים מאז היתה לגוי </verse>
        <verse osisID="Exod.9.25"> כה  ויך הברד בכל ארץ מצרים את כל אשר בשדה מאדם ועד בהמה ואת כל עשב השדה הכה הברד ואת כל עץ השדה שבר </verse>
        <verse osisID="Exod.9.26"> כו  רק בארץ גשן אשר שם בני ישראל--לא היה ברד </verse>
        <verse osisID="Exod.9.27"> כז  וישלח פרעה ויקרא למשה ולאהרן ויאמר אלהם חטאתי הפעם  יהוה הצדיק ואני ועמי הרשעים </verse>
        <verse osisID="Exod.9.28"> כח  העתירו אל יהוה ורב מהית קלת אלהים וברד ואשלחה אתכם ולא תספון לעמד </verse>
        <verse osisID="Exod.9.29"> כט  ויאמר אליו משה כצאתי את העיר אפרש את כפי אל יהוה הקלות יחדלון והברד לא יהיה עוד למען תדע כי ליהוה הארץ </verse>
        <verse osisID="Exod.9.30"> ל  ואתה ועבדיך  ידעתי--כי טרם תיראון מפני יהוה אלהים </verse>
        <verse osisID="Exod.9.31"> לא  והפשתה והשערה נכתה  כי השערה אביב והפשתה גבעל </verse>
        <verse osisID="Exod.9.32"> לב  והחטה והכסמת לא נכו  כי אפילת הנה </verse>
        <verse osisID="Exod.9.33"> לג  ויצא משה מעם פרעה את העיר ויפרש כפיו אל יהוה ויחדלו הקלות והברד ומטר לא נתך ארצה </verse>
        <verse osisID="Exod.9.34"> לד  וירא פרעה כי חדל המטר והברד והקלת--ויסף לחטא ויכבד לבו הוא ועבדיו </verse>
        <verse osisID="Exod.9.35"> לה  ויחזק לב פרעה ולא שלח את בני ישראל  כאשר דבר יהוה ביד משה  {פ} </verse>
      </chapter>
      <chapter osisID="Exod.10">
        <verse osisID="Exod.10.1"> א  ויאמר יהוה אל משה בא אל פרעה  כי אני הכבדתי את לבו ואת לב עבדיו למען שתי אתתי אלה בקרבו </verse>
        <verse osisID="Exod.10.2"> ב  ולמען תספר באזני בנך ובן בנך את אשר התעללתי במצרים ואת אתתי אשר שמתי בם וידעתם כי אני יהוה </verse>
        <verse osisID="Exod.10.3"> ג  ויבא משה ואהרן אל פרעה ויאמרו אליו כה אמר יהוה אלהי העברים עד מתי מאנת לענת מפני שלח עמי ויעבדני </verse>
        <verse osisID="Exod.10.4"> ד  כי אם מאן אתה לשלח את עמי--הנני מביא מחר ארבה בגבלך </verse>
        <verse osisID="Exod.10.5"> ה  וכסה את עין הארץ ולא יוכל לראת את הארץ ואכל את יתר הפלטה הנשארת לכם מן הברד ואכל את כל העץ הצמח לכם מן השדה </verse>
        <verse osisID="Exod.10.6"> ו  ומלאו בתיך ובתי כל עבדיך ובתי כל מצרים אשר לא ראו אבתיך ואבות אבתיך מיום היותם על האדמה עד היום הזה ויפן ויצא מעם פרעה </verse>
        <verse osisID="Exod.10.7"> ז  ויאמרו עבדי פרעה אליו עד מתי יהיה זה לנו למוקש--שלח את האנשים ויעבדו את יהוה אלהיהם הטרם תדע כי אבדה מצרים </verse>
        <verse osisID="Exod.10.8"> ח  ויושב את משה ואת אהרן אל פרעה ויאמר אלהם לכו עבדו את יהוה אלהיכם מי ומי ההלכים </verse>
        <verse osisID="Exod.10.9"> ט  ויאמר משה בנערינו ובזקנינו נלך בבנינו ובבנותנו בצאננו ובבקרנו נלך--כי חג יהוה לנו </verse>
        <verse osisID="Exod.10.10"> י  ויאמר אלהם יהי כן יהוה עמכם כאשר אשלח אתכם ואת טפכם ראו כי רעה נגד פניכם </verse>
        <verse osisID="Exod.10.11"> יא  לא כן לכו נא הגברים ועבדו את יהוה--כי אתה אתם מבקשים ויגרש אתם מאת פני פרעה  {ס} </verse>
        <verse osisID="Exod.10.12"> יב  ויאמר יהוה אל משה נטה ידך על ארץ מצרים בארבה ויעל על ארץ מצרים ויאכל את כל עשב הארץ את כל אשר השאיר הברד </verse>
        <verse osisID="Exod.10.13"> יג  ויט משה את מטהו על ארץ מצרים ויהוה נהג רוח קדים בארץ כל היום ההוא וכל הלילה הבקר היה--ורוח הקדים נשא את הארבה </verse>
        <verse osisID="Exod.10.14"> יד  ויעל הארבה על כל ארץ מצרים וינח בכל גבול מצרים  כבד מאד--לפניו לא היה כן ארבה כמהו ואחריו לא יהיה כן </verse>
        <verse osisID="Exod.10.15"> טו  ויכס את עין כל הארץ ותחשך הארץ ויאכל את כל עשב הארץ ואת כל פרי העץ אשר הותיר הברד ולא נותר כל ירק בעץ ובעשב השדה בכל ארץ מצרים </verse>
        <verse osisID="Exod.10.16"> טז  וימהר פרעה לקרא למשה ולאהרן ויאמר חטאתי ליהוה אלהיכם--ולכם </verse>
        <verse osisID="Exod.10.17"> יז  ועתה שא נא חטאתי אך הפעם והעתירו ליהוה אלהיכם ויסר מעלי רק את המות הזה </verse>
        <verse osisID="Exod.10.18"> יח  ויצא מעם פרעה ויעתר אל יהוה </verse>
        <verse osisID="Exod.10.19"> יט  ויהפך יהוה רוח ים חזק מאד וישא את הארבה ויתקעהו ימה סוף  לא נשאר ארבה אחד בכל גבול מצרים </verse>
        <verse osisID="Exod.10.20"> כ  ויחזק יהוה את לב פרעה ולא שלח את בני ישראל  {פ} </verse>
        <verse osisID="Exod.10.21"> כא  ויאמר יהוה אל משה נטה ידך על השמים ויהי חשך על ארץ מצרים וימש חשך </verse>
        <verse osisID="Exod.10.22"> כב  ויט משה את ידו על השמים ויהי חשך אפלה בכל ארץ מצרים שלשת ימים </verse>
        <verse osisID="Exod.10.23"> כג  לא ראו איש את אחיו ולא קמו איש מתחתיו--שלשת ימים ולכל בני ישראל היה אור במושבתם </verse>
        <verse osisID="Exod.10.24"> כד  ויקרא פרעה אל משה ויאמר לכו עבדו את יהוה--רק צאנכם ובקרכם יצג  גם טפכם ילך עמכם </verse>
        <verse osisID="Exod.10.25"> כה  ויאמר משה גם אתה תתן בידנו זבחים ועלת ועשינו ליהוה אלהינו </verse>
        <verse osisID="Exod.10.26"> כו  וגם מקננו ילך עמנו לא תשאר פרסה--כי ממנו נקח לעבד את יהוה אלהינו ואנחנו לא נדע מה נעבד את יהוה עד באנו שמה </verse>
        <verse osisID="Exod.10.27"> כז  ויחזק יהוה את לב פרעה ולא אבה לשלחם </verse>
        <verse osisID="Exod.10.28"> כח  ויאמר לו פרעה לך מעלי השמר לך אל תסף ראות פני--כי ביום ראתך פני תמות </verse>
        <verse osisID="Exod.10.29"> כט  ויאמר משה כן דברת  לא אסף עוד ראות פניך  {פ} </verse>
      </chapter>
      <chapter osisID="Exod.11">
        <verse osisID="Exod.11.1"> א  ויאמר יהוה אל משה עוד נגע אחד אביא על פרעה ועל מצרים--אחרי כן ישלח אתכם מזה  כשלחו--כלה גרש יגרש אתכם מזה </verse>
        <verse osisID="Exod.11.2"> ב  דבר נא באזני העם וישאלו איש מאת רעהו ואשה מאת רעותה כלי כסף וכלי זהב </verse>
        <verse osisID="Exod.11.3"> ג  ויתן יהוה את חן העם בעיני מצרים גם האיש משה גדול מאד בארץ מצרים בעיני עבדי פרעה ובעיני העם  {ס} </verse>
        <verse osisID="Exod.11.4"> ד  ויאמר משה כה אמר יהוה  כחצת הלילה אני יוצא בתוך מצרים </verse>
        <verse osisID="Exod.11.5"> ה  ומת כל בכור בארץ מצרים--מבכור פרעה הישב על כסאו עד בכור השפחה אשר אחר הרחים וכל בכור בהמה </verse>
        <verse osisID="Exod.11.6"> ו  והיתה צעקה גדלה בכל ארץ מצרים אשר כמהו לא נהיתה וכמהו לא תסף </verse>
        <verse osisID="Exod.11.7"> ז  ולכל בני ישראל לא יחרץ כלב לשנו למאיש ועד בהמה--למען תדעון אשר יפלה יהוה בין מצרים ובין ישראל </verse>
        <verse osisID="Exod.11.8"> ח  וירדו כל עבדיך אלה אלי והשתחוו לי לאמר צא אתה וכל העם אשר ברגליך ואחרי כן אצא ויצא מעם פרעה בחרי אף  {ס} </verse>
        <verse osisID="Exod.11.9"> ט  ויאמר יהוה אל משה לא ישמע אליכם פרעה--למען רבות מופתי בארץ מצרים </verse>
        <verse osisID="Exod.11.10"> י  ומשה ואהרן עשו את כל המפתים האלה--לפני פרעה ויחזק יהוה את לב פרעה ולא שלח את בני ישראל מארצו  {ס} </verse>
      </chapter>
      <chapter osisID="Exod.12">
        <verse osisID="Exod.12.1"> א  ויאמר יהוה אל משה ואל אהרן בארץ מצרים לאמר </verse>
        <verse osisID="Exod.12.2"> ב  החדש הזה לכם ראש חדשים  ראשון הוא לכם לחדשי השנה </verse>
        <verse osisID="Exod.12.3"> ג  דברו אל כל עדת ישראל לאמר בעשר לחדש הזה  ויקחו להם איש שה לבית אבת--שה לבית </verse>
        <verse osisID="Exod.12.4"> ד  ואם ימעט הבית מהיות משה--ולקח הוא ושכנו הקרב אל ביתו במכסת נפשת  איש לפי אכלו תכסו על השה </verse>
        <verse osisID="Exod.12.5"> ה  שה תמים זכר בן שנה יהיה לכם מן הכבשים ומן העזים תקחו </verse>
        <verse osisID="Exod.12.6"> ו  והיה לכם למשמרת עד ארבעה עשר יום לחדש הזה ושחטו אתו כל קהל עדת ישראל--בין הערבים </verse>
        <verse osisID="Exod.12.7"> ז  ולקחו מן הדם ונתנו על שתי המזוזת ועל המשקוף--על הבתים אשר יאכלו אתו בהם </verse>
        <verse osisID="Exod.12.8"> ח  ואכלו את הבשר בלילה הזה  צלי אש ומצות על מררים יאכלהו </verse>
        <verse osisID="Exod.12.9"> ט  אל תאכלו ממנו נא ובשל מבשל במים  כי אם צלי אש ראשו על כרעיו ועל קרבו </verse>
        <verse osisID="Exod.12.10"> י  ולא תותירו ממנו עד בקר והנתר ממנו עד בקר באש תשרפו </verse>
        <verse osisID="Exod.12.11"> יא  וככה תאכלו אתו--מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה </verse>
        <verse osisID="Exod.12.12"> יב  ועברתי בארץ מצרים בלילה הזה והכיתי כל בכור בארץ מצרים מאדם ועד בהמה ובכל אלהי מצרים אעשה שפטים אני יהוה </verse>
        <verse osisID="Exod.12.13"> יג  והיה הדם לכם לאת על הבתים אשר אתם שם וראיתי את הדם ופסחתי עלכם ולא יהיה בכם נגף למשחית בהכתי בארץ מצרים </verse>
        <verse osisID="Exod.12.14"> יד  והיה היום הזה לכם לזכרון וחגתם אתו חג ליהוה  לדרתיכם חקת עולם תחגהו </verse>
        <verse osisID="Exod.12.15"> טו  שבעת ימים מצות תאכלו--אך ביום הראשון תשביתו שאר מבתיכם  כי כל אכל חמץ ונכרתה הנפש ההוא מישראל--מיום הראשן עד יום השבעי </verse>
        <verse osisID="Exod.12.16"> טז  וביום הראשון מקרא קדש וביום השביעי מקרא קדש יהיה לכם  כל מלאכה לא יעשה בהם--אך אשר יאכל לכל נפש הוא לבדו יעשה לכם </verse>
        <verse osisID="Exod.12.17"> יז  ושמרתם את המצות כי בעצם היום הזה הוצאתי את צבאותיכם מארץ מצרים ושמרתם את היום הזה לדרתיכם--חקת עולם </verse>
        <verse osisID="Exod.12.18"> יח  בראשן בארבעה עשר יום לחדש בערב תאכלו מצת  עד יום האחד ועשרים לחדש--בערב </verse>
        <verse osisID="Exod.12.19"> יט  שבעת ימים--שאר לא ימצא בבתיכם  כי כל אכל מחמצת ונכרתה הנפש ההוא מעדת ישראל--בגר ובאזרח הארץ </verse>
        <verse osisID="Exod.12.20"> כ  כל מחמצת לא תאכלו בכל מושבתיכם תאכלו מצות  {פ} </verse>
        <verse osisID="Exod.12.21"> כא  ויקרא משה לכל זקני ישראל ויאמר אלהם  משכו וקחו לכם צאן למשפחתיכם--ושחטו הפסח </verse>
        <verse osisID="Exod.12.22"> כב  ולקחתם אגדת אזוב וטבלתם בדם אשר בסף והגעתם אל המשקוף ואל שתי המזוזת מן הדם אשר בסף ואתם לא תצאו איש מפתח ביתו--עד בקר </verse>
        <verse osisID="Exod.12.23"> כג  ועבר יהוה לנגף את מצרים וראה את הדם על המשקוף ועל שתי המזוזת ופסח יהוה על הפתח ולא יתן המשחית לבא אל בתיכם לנגף </verse>
        <verse osisID="Exod.12.24"> כד  ושמרתם את הדבר הזה לחק לך ולבניך עד עולם </verse>
        <verse osisID="Exod.12.25"> כה  והיה כי תבאו אל הארץ אשר יתן יהוה לכם--כאשר דבר ושמרתם את העבדה הזאת </verse>
        <verse osisID="Exod.12.26"> כו  והיה כי יאמרו אליכם בניכם  מה העבדה הזאת לכם </verse>
        <verse osisID="Exod.12.27"> כז  ואמרתם זבח פסח הוא ליהוה אשר פסח על בתי בני ישראל במצרים בנגפו את מצרים ואת בתינו הציל ויקד העם וישתחוו </verse>
        <verse osisID="Exod.12.28"> כח  וילכו ויעשו בני ישראל  כאשר צוה יהוה את משה ואהרן כן עשו  {ס} </verse>
        <verse osisID="Exod.12.29"> כט  ויהי בחצי הלילה ויהוה הכה כל בכור בארץ מצרים מבכר פרעה הישב על כסאו עד בכור השבי אשר בבית הבור וכל בכור בהמה </verse>
        <verse osisID="Exod.12.30"> ל  ויקם פרעה לילה הוא וכל עבדיו וכל מצרים ותהי צעקה גדלה במצרים  כי אין בית אשר אין שם מת </verse>
        <verse osisID="Exod.12.31"> לא  ויקרא למשה ולאהרן לילה ויאמר קומו צאו מתוך עמי--גם אתם גם בני ישראל ולכו עבדו את יהוה כדברכם </verse>
        <verse osisID="Exod.12.32"> לב  גם צאנכם גם בקרכם קחו כאשר דברתם ולכו וברכתם גם אתי </verse>
        <verse osisID="Exod.12.33"> לג  ותחזק מצרים על העם למהר לשלחם מן הארץ  כי אמרו כלנו מתים </verse>
        <verse osisID="Exod.12.34"> לד  וישא העם את בצקו טרם יחמץ משארתם צררת בשמלתם על שכמם </verse>
        <verse osisID="Exod.12.35"> לה  ובני ישראל עשו כדבר משה וישאלו ממצרים כלי כסף וכלי זהב ושמלת </verse>
        <verse osisID="Exod.12.36"> לו  ויהוה נתן את חן העם בעיני מצרים--וישאלום וינצלו את מצרים  {פ} </verse>
        <verse osisID="Exod.12.37"> לז  ויסעו בני ישראל מרעמסס סכתה כשש מאות אלף רגלי הגברים לבד מטף </verse>
        <verse osisID="Exod.12.38"> לח  וגם ערב רב עלה אתם וצאן ובקר מקנה כבד מאד </verse>
        <verse osisID="Exod.12.39"> לט  ויאפו את הבצק אשר הוציאו ממצרים עגת מצות--כי לא חמץ  כי גרשו ממצרים ולא יכלו להתמהמה וגם צדה לא עשו להם </verse>
        <verse osisID="Exod.12.40"> מ  ומושב בני ישראל אשר ישבו במצרים--שלשים שנה וארבע מאות שנה </verse>
        <verse osisID="Exod.12.41"> מא  ויהי מקץ שלשים שנה וארבע מאות שנה ויהי בעצם היום הזה יצאו כל צבאות יהוה מארץ מצרים </verse>
        <verse osisID="Exod.12.42"> מב  ליל שמרים הוא ליהוה להוציאם מארץ מצרים  הוא הלילה הזה ליהוה שמרים לכל בני ישראל לדרתם  {פ} </verse>
        <verse osisID="Exod.12.43"> מג  ויאמר יהוה אל משה ואהרן זאת חקת הפסח  כל בן נכר לא יאכל בו </verse>
        <verse osisID="Exod.12.44"> מד  וכל עבד איש מקנת כסף--ומלתה אתו אז יאכל בו </verse>
        <verse osisID="Exod.12.45"> מה  תושב ושכיר לא יאכל בו </verse>
        <verse osisID="Exod.12.46"> מו  בבית אחד יאכל לא תוציא מן הבית מן הבשר חוצה ועצם לא תשברו בו </verse>
        <verse osisID="Exod.12.47"> מז  כל עדת ישראל יעשו אתו </verse>
        <verse osisID="Exod.12.48"> מח  וכי יגור אתך גר ועשה פסח ליהוה--המול לו כל זכר ואז יקרב לעשתו והיה כאזרח הארץ וכל ערל לא יאכל בו </verse>
        <verse osisID="Exod.12.49"> מט  תורה אחת יהיה לאזרח ולגר הגר בתוככם </verse>
        <verse osisID="Exod.12.50"> נ  ויעשו כל בני ישראל  כאשר צוה יהוה את משה ואת אהרן כן עשו  {ס} </verse>
        <verse osisID="Exod.12.51"> נא  ויהי בעצם היום הזה  הוציא יהוה את בני ישראל מארץ מצרים--על צבאתם  {פ} </verse>
      </chapter>
      <chapter osisID="Exod.13">
        <verse osisID="Exod.13.1"> א  וידבר יהוה אל משה לאמר </verse>
        <verse osisID="Exod.13.2"> ב  קדש לי כל בכור פטר כל רחם בבני ישראל--באדם ובבהמה  לי הוא </verse>
        <verse osisID="Exod.13.3"> ג  ויאמר משה אל העם זכור את היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ </verse>
        <verse osisID="Exod.13.4"> ד  היום אתם יצאים בחדש האביב </verse>
        <verse osisID="Exod.13.5"> ה  והיה כי יביאך יהוה אל ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את העבדה הזאת בחדש הזה </verse>
        <verse osisID="Exod.13.6"> ו  שבעת ימים תאכל מצת וביום השביעי חג ליהוה </verse>
        <verse osisID="Exod.13.7"> ז  מצות יאכל את שבעת הימים ולא יראה לך חמץ ולא יראה לך שאר--בכל גבלך </verse>
        <verse osisID="Exod.13.8"> ח  והגדת לבנך ביום ההוא לאמר  בעבור זה עשה יהוה לי בצאתי ממצרים </verse>
        <verse osisID="Exod.13.9"> ט  והיה לך לאות על ידך ולזכרון בין עיניך למען תהיה תורת יהוה בפיך  כי ביד חזקה הוצאך יהוה ממצרים </verse>
        <verse osisID="Exod.13.10"> י  ושמרת את החקה הזאת למועדה מימים ימימה  {פ} </verse>
        <verse osisID="Exod.13.11"> יא  והיה כי יבאך יהוה אל ארץ הכנעני כאשר נשבע לך ולאבתיך ונתנה לך </verse>
        <verse osisID="Exod.13.12"> יב  והעברת כל פטר רחם ליהוה וכל פטר שגר בהמה אשר יהיה לך הזכרים--ליהוה </verse>
        <verse osisID="Exod.13.13"> יג  וכל פטר חמר תפדה בשה ואם לא תפדה וערפתו וכל בכור אדם בבניך תפדה </verse>
        <verse osisID="Exod.13.14"> יד  והיה כי ישאלך בנך מחר--לאמר מה זאת  ואמרת אליו--בחזק יד הוציאנו יהוה ממצרים מבית עבדים </verse>
        <verse osisID="Exod.13.15"> טו  ויהי כי הקשה פרעה לשלחנו ויהרג יהוה כל בכור בארץ מצרים מבכר אדם ועד בכור בהמה על כן אני זבח ליהוה כל פטר רחם הזכרים וכל בכור בני אפדה </verse>
        <verse osisID="Exod.13.16"> טז  והיה לאות על ידכה ולטוטפת בין עיניך  כי בחזק יד הוציאנו יהוה ממצרים  {ס} </verse>
        <verse osisID="Exod.13.17"> יז  ויהי בשלח פרעה את העם ולא נחם אלהים דרך ארץ פלשתים כי קרוב הוא  כי אמר אלהים פן ינחם העם בראתם מלחמה--ושבו מצרימה </verse>
        <verse osisID="Exod.13.18"> יח  ויסב אלהים את העם דרך המדבר ים סוף וחמשים עלו בני ישראל מארץ מצרים </verse>
        <verse osisID="Exod.13.19"> יט  ויקח משה את עצמות יוסף עמו  כי השבע השביע את בני ישראל לאמר פקד יפקד אלהים אתכם והעליתם את עצמתי מזה אתכם </verse>
        <verse osisID="Exod.13.20"> כ  ויסעו מסכת ויחנו באתם בקצה המדבר </verse>
        <verse osisID="Exod.13.21"> כא  ויהוה הלך לפניהם יומם בעמוד ענן לנחתם הדרך ולילה בעמוד אש להאיר להם--ללכת יומם ולילה </verse>
        <verse osisID="Exod.13.22"> כב  לא ימיש עמוד הענן יומם ועמוד האש לילה--לפני העם  {פ} </verse>
      </chapter>
      <chapter osisID="Exod.14">
        <verse osisID="Exod.14.1"> א  וידבר יהוה אל משה לאמר </verse>
        <verse osisID="Exod.14.2"> ב  דבר אל בני ישראל וישבו ויחנו לפני פי החירת בין מגדל ובין הים  לפני בעל צפן נכחו תחנו על הים </verse>
        <verse osisID="Exod.14.3"> ג  ואמר פרעה לבני ישראל נבכים הם בארץ סגר עליהם המדבר </verse>
        <verse osisID="Exod.14.4"> ד  וחזקתי את לב פרעה ורדף אחריהם ואכבדה בפרעה ובכל חילו וידעו מצרים כי אני יהוה ויעשו כן </verse>
        <verse osisID="Exod.14.5"> ה  ויגד למלך מצרים כי ברח העם ויהפך לבב פרעה ועבדיו אל העם ויאמרו מה זאת עשינו כי שלחנו את ישראל מעבדנו </verse>
        <verse osisID="Exod.14.6"> ו  ויאסר את רכבו ואת עמו לקח עמו </verse>
        <verse osisID="Exod.14.7"> ז  ויקח שש מאות רכב בחור וכל רכב מצרים ושלשם על כלו </verse>
        <verse osisID="Exod.14.8"> ח  ויחזק יהוה את לב פרעה מלך מצרים וירדף אחרי בני ישראל ובני ישראל יצאים ביד רמה </verse>
        <verse osisID="Exod.14.9"> ט  וירדפו מצרים אחריהם וישיגו אותם חנים על הים כל סוס רכב פרעה ופרשיו וחילו--על פי החירת לפני בעל צפן </verse>
        <verse osisID="Exod.14.10"> י  ופרעה הקריב וישאו בני ישראל את עיניהם והנה מצרים נסע אחריהם וייראו מאד ויצעקו בני ישראל אל יהוה </verse>
        <verse osisID="Exod.14.11"> יא  ויאמרו אל משה המבלי אין קברים במצרים לקחתנו למות במדבר  מה זאת עשית לנו להוציאנו ממצרים </verse>
        <verse osisID="Exod.14.12"> יב  הלא זה הדבר אשר דברנו אליך במצרים לאמר חדל ממנו ונעבדה את מצרים  כי טוב לנו עבד את מצרים ממתנו במדבר </verse>
        <verse osisID="Exod.14.13"> יג  ויאמר משה אל העם אל תיראו--התיצבו וראו את ישועת יהוה אשר יעשה לכם היום  כי אשר ראיתם את מצרים היום--לא תספו לראתם עוד עד עולם </verse>
        <verse osisID="Exod.14.14"> יד  יהוה ילחם לכם ואתם תחרשון  {פ} </verse>
        <verse osisID="Exod.14.15"> טו  ויאמר יהוה אל משה מה תצעק אלי דבר אל בני ישראל ויסעו </verse>
        <verse osisID="Exod.14.16"> טז  ואתה הרם את מטך ונטה את ידך על הים--ובקעהו ויבאו בני ישראל בתוך הים ביבשה </verse>
        <verse osisID="Exod.14.17"> יז  ואני הנני מחזק את לב מצרים ויבאו אחריהם ואכבדה בפרעה ובכל חילו ברכבו ובפרשיו </verse>
        <verse osisID="Exod.14.18"> יח  וידעו מצרים כי אני יהוה בהכבדי בפרעה ברכבו ובפרשיו </verse>
        <verse osisID="Exod.14.19"> יט  ויסע מלאך האלהים ההלך לפני מחנה ישראל וילך מאחריהם ויסע עמוד הענן מפניהם ויעמד מאחריהם </verse>
        <verse osisID="Exod.14.20"> כ  ויבא בין מחנה מצרים ובין מחנה ישראל ויהי הענן והחשך ויאר את הלילה ולא קרב זה אל זה כל הלילה </verse>
        <verse osisID="Exod.14.21"> כא  ויט משה את ידו על הים ויולך יהוה את הים ברוח קדים עזה כל הלילה וישם את הים לחרבה ויבקעו המים </verse>
        <verse osisID="Exod.14.22"> כב  ויבאו בני ישראל בתוך הים ביבשה והמים להם חומה מימינם ומשמאלם </verse>
        <verse osisID="Exod.14.23"> כג  וירדפו מצרים ויבאו אחריהם--כל סוס פרעה רכבו ופרשיו  אל תוך הים </verse>
        <verse osisID="Exod.14.24"> כד  ויהי באשמרת הבקר וישקף יהוה אל מחנה מצרים בעמוד אש וענן ויהם את מחנה מצרים </verse>
        <verse osisID="Exod.14.25"> כה  ויסר את אפן מרכבתיו וינהגהו בכבדת ויאמר מצרים אנוסה מפני ישראל--כי יהוה נלחם להם במצרים  {פ} </verse>
        <verse osisID="Exod.14.26"> כו  ויאמר יהוה אל משה נטה את ידך על הים וישבו המים על מצרים על רכבו ועל פרשיו </verse>
        <verse osisID="Exod.14.27"> כז  ויט משה את ידו על הים וישב הים לפנות בקר לאיתנו ומצרים נסים לקראתו וינער יהוה את מצרים בתוך הים </verse>
        <verse osisID="Exod.14.28"> כח  וישבו המים ויכסו את הרכב ואת הפרשים לכל חיל פרעה הבאים אחריהם בים  לא נשאר בהם עד אחד </verse>
        <verse osisID="Exod.14.29"> כט  ובני ישראל הלכו ביבשה בתוך הים והמים להם חמה מימינם ומשמאלם </verse>
        <verse osisID="Exod.14.30"> ל  ויושע יהוה ביום ההוא את ישראל--מיד מצרים וירא ישראל את מצרים מת על שפת הים </verse>
        <verse osisID="Exod.14.31"> לא  וירא ישראל את היד הגדלה אשר עשה יהוה במצרים וייראו העם את יהוה ויאמינו ביהוה ובמשה עבדו  {ר} br {ש} </verse>
      </chapter>
      <chapter osisID="Exod.15">
        <verse osisID="Exod.15.1"> א  אז ישיר משה ובני ישראל את השירה הזאת ליהוה ויאמרו  {ר} br לאמר  {ס}  אשירה ליהוה כי גאה גאה  {ס}  סוס  {ר} br ורכבו רמה בים  {ס} </verse>
        <verse osisID="Exod.15.2"> ב  עזי וזמרת יה ויהי לי  {ר} br לישועה  {ס}  זה אלי ואנוהו  {ס}  אלהי  {ר} br אבי וארממנהו  {ס} </verse>
        <verse osisID="Exod.15.3"> ג  יהוה איש מלחמה יהוה  {ר} br שמו  {ס} </verse>
        <verse osisID="Exod.15.4"> ד  מרכבת פרעה וחילו ירה בים  {ס}  ומבחר  {ר} br שלשיו טבעו בים סוף  {ס} </verse>
        <verse osisID="Exod.15.5"> ה  תהמת יכסימו ירדו במצולת כמו  {ר} br אבן  {ס} </verse>
        <verse osisID="Exod.15.6"> ו  ימינך יהוה נאדרי בכח  {ס}  ימינך  {ר} br יהוה תרעץ אויב  {ס} </verse>
        <verse osisID="Exod.15.7"> ז  וברב גאונך תהרס  {ר} br קמיך  {ס}  תשלח חרנך--יאכלמו כקש  {ס} </verse>
        <verse osisID="Exod.15.8"> ח  וברוח  {ר} br אפיך נערמו מים  {ס}  נצבו כמו נד  {ר} br נזלים  {ס}  קפאו תהמת בלב ים  {ס} </verse>
        <verse osisID="Exod.15.9"> ט  אמר  {ר} br אויב ארדף אשיג  {ס}  אחלק שלל תמלאמו  {ר} br נפשי--  {ס}  אריק חרבי תורישמו ידי  {ס} </verse>
        <verse osisID="Exod.15.10"> י  נשפת  {ר} br ברוחך כסמו ים  {ס}  צללו כעופרת במים  {ר} br אדירים  {ס} </verse>
        <verse osisID="Exod.15.11"> יא  מי כמכה באלם יהוה  {ס}  מי  {ר} br כמכה נאדר בקדש  {ס}  נורא תהלת עשה  {ר} br פלא  {ס} </verse>
        <verse osisID="Exod.15.12"> יב  נטית ימינך--תבלעמו ארץ  {ס} </verse>
        <verse osisID="Exod.15.13"> יג  נחית  {ר} br בחסדך עם זו גאלת  {ס}  נהלת בעזך אל נוה  {ר} br קדשך  {ס} </verse>
        <verse osisID="Exod.15.14"> יד  שמעו עמים ירגזון  {ס}  חיל  {ר} br אחז ישבי פלשת  {ס} </verse>
        <verse osisID="Exod.15.15"> טו  אז נבהלו אלופי  {ר} br אדום--  {ס}  אילי מואב יאחזמו רעד  {ס}  נמגו  {ר} br כל ישבי כנען  {ס} </verse>
        <verse osisID="Exod.15.16"> טז  תפל עליהם אימתה  {ר} br ופחד  {ס}  בגדל זרועך ידמו כאבן  {ס}  עד  {ר} br יעבר עמך יהוה  {ס}  עד יעבר עם זו  {ר} br קנית  {ס} </verse>
        <verse osisID="Exod.15.17"> יז  תבאמו ותטעמו בהר נחלתך--  {ס}  מכון  {ר} br לשבתך פעלת יהוה  {ס}  מקדש אדני כוננו  {ר} br ידיך  {ס} </verse>
        <verse osisID="Exod.15.18"> יח  יהוה ימלך לעלם ועד  {ס} </verse>
        <verse osisID="Exod.15.19"> יט  כי  {ר} br בא סוס פרעה ברכבו ובפרשיו בים  {ס}  וישב יהוה עלהם  {ר} br את מי הים  {ס}  ובני ישראל הלכו ביבשה בתוך הים  {ר} br {ש} </verse>
        <verse osisID="Exod.15.20"> כ  ותקח מרים הנביאה אחות אהרן את התף--בידה ותצאן כל הנשים אחריה בתפים ובמחלת </verse>
        <verse osisID="Exod.15.21"> כא  ותען להם מרים  שירו ליהוה כי גאה גאה סוס ורכבו רמה בים  {ס} </verse>
        <verse osisID="Exod.15.22"> כב  ויסע משה את ישראל מים סוף ויצאו אל מדבר שור וילכו שלשת ימים במדבר ולא מצאו מים </verse>
        <verse osisID="Exod.15.23"> כג  ויבאו מרתה--ולא יכלו לשתת מים ממרה כי מרים הם על כן קרא שמה מרה </verse>
        <verse osisID="Exod.15.24"> כד  וילנו העם על משה לאמר מה נשתה </verse>
        <verse osisID="Exod.15.25"> כה  ויצעק אל יהוה ויורהו יהוה עץ וישלך אל המים וימתקו המים שם שם לו חק ומשפט ושם נסהו </verse>
        <verse osisID="Exod.15.26"> כו  ויאמר אם שמוע תשמע לקול יהוה אלהיך והישר בעיניו תעשה והאזנת למצותיו ושמרת כל חקיו--כל המחלה אשר שמתי במצרים לא אשים עליך כי אני יהוה רפאך  {ס} </verse>
        <verse osisID="Exod.15.27"> כז  ויבאו אילמה--ושם שתים עשרה עינת מים ושבעים תמרים ויחנו שם על המים </verse>
      </chapter>
      <chapter osisID="Exod.16">
        <verse osisID="Exod.16.1"> א  ויסעו מאילם ויבאו כל עדת בני ישראל אל מדבר סין אשר בין אילם ובין סיני--בחמשה עשר יום לחדש השני לצאתם מארץ מצרים </verse>
        <verse osisID="Exod.16.2"> ב  וילינו (וילונו) כל עדת בני ישראל על משה ועל אהרן--במדבר </verse>
        <verse osisID="Exod.16.3"> ג  ויאמרו אלהם בני ישראל מי יתן מותנו ביד יהוה בארץ מצרים בשבתנו על סיר הבשר באכלנו לחם לשבע  כי הוצאתם אתנו אל המדבר הזה להמית את כל הקהל הזה ברעב  {ס} </verse>
        <verse osisID="Exod.16.4"> ד  ויאמר יהוה אל משה הנני ממטיר לכם לחם מן השמים ויצא העם ולקטו דבר יום ביומו למען אנסנו הילך בתורתי אם לא </verse>
        <verse osisID="Exod.16.5"> ה  והיה ביום הששי והכינו את אשר יביאו והיה משנה על אשר ילקטו יום יום </verse>
        <verse osisID="Exod.16.6"> ו  ויאמר משה ואהרן אל כל בני ישראל  ערב--וידעתם כי יהוה הוציא אתכם מארץ מצרים </verse>
        <verse osisID="Exod.16.7"> ז  ובקר וראיתם את כבוד יהוה בשמעו את תלנתיכם על יהוה ונחנו מה כי תלונו (תלינו) עלינו </verse>
        <verse osisID="Exod.16.8"> ח  ויאמר משה בתת יהוה לכם בערב בשר לאכל ולחם בבקר לשבע בשמע יהוה את תלנתיכם אשר אתם מלינם עליו ונחנו מה לא עלינו תלנתיכם כי על יהוה </verse>
        <verse osisID="Exod.16.9"> ט  ויאמר משה אל אהרן אמר אל כל עדת בני ישראל קרבו לפני יהוה  כי שמע את תלנתיכם </verse>
        <verse osisID="Exod.16.10"> י  ויהי כדבר אהרן אל כל עדת בני ישראל ויפנו אל המדבר והנה כבוד יהוה נראה בענן  {פ} </verse>
        <verse osisID="Exod.16.11"> יא  וידבר יהוה אל משה לאמר </verse>
        <verse osisID="Exod.16.12"> יב  שמעתי את תלונת בני ישראל--דבר אלהם לאמר בין הערבים תאכלו בשר ובבקר תשבעו לחם וידעתם כי אני יהוה אלהיכם </verse>
        <verse osisID="Exod.16.13"> יג  ויהי בערב--ותעל השלו ותכס את המחנה ובבקר היתה שכבת הטל סביב למחנה </verse>
        <verse osisID="Exod.16.14"> יד  ותעל שכבת הטל והנה על פני המדבר דק מחספס--דק ככפר על הארץ </verse>
        <verse osisID="Exod.16.15"> טו  ויראו בני ישראל ויאמרו איש אל אחיו מן הוא--כי לא ידעו מה הוא ויאמר משה אלהם הוא הלחם אשר נתן יהוה לכם לאכלה </verse>
        <verse osisID="Exod.16.16"> טז  זה הדבר אשר צוה יהוה לקטו ממנו איש לפי אכלו  עמר לגלגלת מספר נפשתיכם--איש לאשר באהלו תקחו </verse>
        <verse osisID="Exod.16.17"> יז  ויעשו כן בני ישראל וילקטו המרבה והממעיט </verse>
        <verse osisID="Exod.16.18"> יח  וימדו בעמר--ולא העדיף המרבה והממעיט לא החסיר  איש לפי אכלו לקטו </verse>
        <verse osisID="Exod.16.19"> יט  ויאמר משה אלהם  איש אל יותר ממנו עד בקר </verse>
        <verse osisID="Exod.16.20"> כ  ולא שמעו אל משה ויותרו אנשים ממנו עד בקר וירם תולעים ויבאש ויקצף עלהם משה </verse>
        <verse osisID="Exod.16.21"> כא  וילקטו אתו בבקר בבקר איש כפי אכלו וחם השמש ונמס </verse>
        <verse osisID="Exod.16.22"> כב  ויהי ביום הששי לקטו לחם משנה--שני העמר לאחד ויבאו כל נשיאי העדה ויגידו למשה </verse>
        <verse osisID="Exod.16.23"> כג  ויאמר אלהם הוא אשר דבר יהוה--שבתון שבת קדש ליהוה מחר  את אשר תאפו אפו ואת אשר תבשלו בשלו ואת כל העדף הניחו לכם למשמרת עד הבקר </verse>
        <verse osisID="Exod.16.24"> כד  ויניחו אתו עד הבקר כאשר צוה משה ולא הבאיש ורמה לא היתה בו </verse>
        <verse osisID="Exod.16.25"> כה  ויאמר משה אכלהו היום כי שבת היום ליהוה  היום לא תמצאהו בשדה </verse>
        <verse osisID="Exod.16.26"> כו  ששת ימים תלקטהו וביום השביעי שבת לא יהיה בו </verse>
        <verse osisID="Exod.16.27"> כז  ויהי ביום השביעי יצאו מן העם ללקט ולא מצאו  {ס} </verse>
        <verse osisID="Exod.16.28"> כח  ויאמר יהוה אל משה  עד אנה מאנתם לשמר מצותי ותורתי </verse>
        <verse osisID="Exod.16.29"> כט  ראו כי יהוה נתן לכם השבת--על כן הוא נתן לכם ביום הששי לחם יומים שבו איש תחתיו אל יצא איש ממקמו--ביום השביעי </verse>
        <verse osisID="Exod.16.30"> ל  וישבתו העם ביום השבעי </verse>
        <verse osisID="Exod.16.31"> לא  ויקראו בית ישראל את שמו מן והוא כזרע גד לבן וטעמו כצפיחת בדבש </verse>
        <verse osisID="Exod.16.32"> לב  ויאמר משה זה הדבר אשר צוה יהוה--מלא העמר ממנו למשמרת לדרתיכם  למען יראו את הלחם אשר האכלתי אתכם במדבר בהוציאי אתכם מארץ מצרים </verse>
        <verse osisID="Exod.16.33"> לג  ויאמר משה אל אהרן קח צנצנת אחת ותן שמה מלא העמר מן והנח אתו לפני יהוה למשמרת לדרתיכם </verse>
        <verse osisID="Exod.16.34"> לד  כאשר צוה יהוה אל משה ויניחהו אהרן לפני העדת למשמרת </verse>
        <verse osisID="Exod.16.35"> לה  ובני ישראל אכלו את המן ארבעים שנה--עד באם אל ארץ נושבת  את המן אכלו--עד באם אל קצה ארץ כנען </verse>
        <verse osisID="Exod.16.36"> לו  והעמר עשרית האיפה הוא  {פ} </verse>
      </chapter>
      <chapter osisID="Exod.17">
        <verse osisID="Exod.17.1"> א  ויסעו כל עדת בני ישראל ממדבר סין למסעיהם--על פי יהוה ויחנו ברפידים ואין מים לשתת העם </verse>
        <verse osisID="Exod.17.2"> ב  וירב העם עם משה ויאמרו תנו לנו מים ונשתה ויאמר להם משה מה תריבון עמדי מה תנסון את יהוה </verse>
        <verse osisID="Exod.17.3"> ג  ויצמא שם העם למים וילן העם על משה ויאמר למה זה העליתנו ממצרים להמית אתי ואת בני ואת מקני בצמא </verse>
        <verse osisID="Exod.17.4"> ד  ויצעק משה אל יהוה לאמר מה אעשה לעם הזה עוד מעט וסקלני </verse>
        <verse osisID="Exod.17.5"> ה  ויאמר יהוה אל משה עבר לפני העם וקח אתך מזקני ישראל ומטך אשר הכית בו את היאר--קח בידך והלכת </verse>
        <verse osisID="Exod.17.6"> ו  הנני עמד לפניך שם על הצור בחרב והכית בצור ויצאו ממנו מים ושתה העם ויעש כן משה לעיני זקני ישראל </verse>
        <verse osisID="Exod.17.7"> ז  ויקרא שם המקום מסה ומריבה  על ריב בני ישראל ועל נסתם את יהוה לאמר היש יהוה בקרבנו אם אין  {פ} </verse>
        <verse osisID="Exod.17.8"> ח  ויבא עמלק וילחם עם ישראל ברפידם </verse>
        <verse osisID="Exod.17.9"> ט  ויאמר משה אל יהושע בחר לנו אנשים וצא הלחם בעמלק מחר אנכי נצב על ראש הגבעה ומטה האלהים בידי </verse>
        <verse osisID="Exod.17.10"> י  ויעש יהושע כאשר אמר לו משה--להלחם בעמלק ומשה אהרן וחור עלו ראש הגבעה </verse>
        <verse osisID="Exod.17.11"> יא  והיה כאשר ירים משה ידו--וגבר ישראל וכאשר יניח ידו וגבר עמלק </verse>
        <verse osisID="Exod.17.12"> יב  וידי משה כבדים ויקחו אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד בא השמש </verse>
        <verse osisID="Exod.17.13"> יג  ויחלש יהושע את עמלק ואת עמו לפי חרב  {פ} </verse>
        <verse osisID="Exod.17.14"> יד  ויאמר יהוה אל משה כתב זאת זכרון בספר ושים באזני יהושע  כי מחה אמחה את זכר עמלק מתחת השמים </verse>
        <verse osisID="Exod.17.15"> טו  ויבן משה מזבח ויקרא שמו יהוה נסי </verse>
        <verse osisID="Exod.17.16"> טז  ויאמר כי יד על כס יה מלחמה ליהוה בעמלק--מדר דר  {פ} </verse>
      </chapter>
      <chapter osisID="Exod.18">
        <verse osisID="Exod.18.1"> א  וישמע יתרו כהן מדין חתן משה את כל אשר עשה אלהים למשה ולישראל עמו  כי הוציא יהוה את ישראל ממצרים </verse>
        <verse osisID="Exod.18.2"> ב  ויקח יתרו חתן משה את צפרה אשת משה--אחר שלוחיה </verse>
        <verse osisID="Exod.18.3"> ג  ואת שני בניה  אשר שם האחד גרשם--כי אמר גר הייתי בארץ נכריה </verse>
        <verse osisID="Exod.18.4"> ד  ושם האחד אליעזר--כי אלהי אבי בעזרי ויצלני מחרב פרעה </verse>
        <verse osisID="Exod.18.5"> ה  ויבא יתרו חתן משה ובניו ואשתו--אל משה  אל המדבר אשר הוא חנה שם--הר האלהים </verse>
        <verse osisID="Exod.18.6"> ו  ויאמר אל משה אני חתנך יתרו בא אליך ואשתך--ושני בניה עמה </verse>
        <verse osisID="Exod.18.7"> ז  ויצא משה לקראת חתנו וישתחו וישק לו וישאלו איש לרעהו לשלום ויבאו האהלה </verse>
        <verse osisID="Exod.18.8"> ח  ויספר משה לחתנו את כל אשר עשה יהוה לפרעה ולמצרים על אודת ישראל  את כל התלאה אשר מצאתם בדרך ויצלם יהוה </verse>
        <verse osisID="Exod.18.9"> ט  ויחד יתרו--על כל הטובה אשר עשה יהוה לישראל  אשר הצילו מיד מצרים </verse>
        <verse osisID="Exod.18.10"> י  ויאמר יתרו ברוך יהוה אשר הציל אתכם מיד מצרים ומיד פרעה  אשר הציל את העם מתחת יד מצרים </verse>
        <verse osisID="Exod.18.11"> יא  עתה ידעתי כי גדול יהוה מכל האלהים  כי בדבר אשר זדו עליהם </verse>
        <verse osisID="Exod.18.12"> יב  ויקח יתרו חתן משה עלה וזבחים--לאלהים ויבא אהרן וכל זקני ישראל לאכל לחם עם חתן משה--לפני האלהים </verse>
        <verse osisID="Exod.18.13"> יג  ויהי ממחרת וישב משה לשפט את העם ויעמד העם על משה מן הבקר עד הערב </verse>
        <verse osisID="Exod.18.14"> יד  וירא חתן משה את כל אשר הוא עשה לעם ויאמר מה הדבר הזה אשר אתה עשה לעם--מדוע אתה יושב לבדך וכל העם נצב עליך מן בקר עד ערב </verse>
        <verse osisID="Exod.18.15"> טו  ויאמר משה לחתנו  כי יבא אלי העם לדרש אלהים </verse>
        <verse osisID="Exod.18.16"> טז  כי יהיה להם דבר בא אלי ושפטתי בין איש ובין רעהו והודעתי את חקי האלהים ואת תורתיו </verse>
        <verse osisID="Exod.18.17"> יז  ויאמר חתן משה אליו  לא טוב הדבר אשר אתה עשה </verse>
        <verse osisID="Exod.18.18"> יח  נבל תבל--גם אתה גם העם הזה אשר עמך  כי כבד ממך הדבר לא תוכל עשהו לבדך </verse>
        <verse osisID="Exod.18.19"> יט  עתה שמע בקלי איעצך ויהי אלהים עמך היה אתה לעם מול האלהים והבאת אתה את הדברים אל האלהים </verse>
        <verse osisID="Exod.18.20"> כ  והזהרתה אתהם את החקים ואת התורת והודעת להם את הדרך ילכו בה ואת המעשה אשר יעשון </verse>
        <verse osisID="Exod.18.21"> כא  ואתה תחזה מכל העם אנשי חיל יראי אלהים אנשי אמת--שנאי בצע ושמת עלהם שרי אלפים שרי מאות שרי חמשים ושרי עשרת </verse>
        <verse osisID="Exod.18.22"> כב  ושפטו את העם בכל עת והיה כל הדבר הגדל יביאו אליך וכל הדבר הקטן ישפטו הם והקל מעליך ונשאו אתך </verse>
        <verse osisID="Exod.18.23"> כג  אם את הדבר הזה תעשה וצוך אלהים ויכלת עמד וגם כל העם הזה על מקמו יבא בשלום </verse>
        <verse osisID="Exod.18.24"> כד  וישמע משה לקול חתנו ויעש כל אשר אמר </verse>
        <verse osisID="Exod.18.25"> כה  ויבחר משה אנשי חיל מכל ישראל ויתן אתם ראשים על העם--שרי אלפים שרי מאות שרי חמשים ושרי עשרת </verse>
        <verse osisID="Exod.18.26"> כו  ושפטו את העם בכל עת  את הדבר הקשה יביאון אל משה וכל הדבר הקטן ישפוטו הם </verse>
        <verse osisID="Exod.18.27"> כז  וישלח משה את חתנו וילך לו אל ארצו  {פ} </verse>
      </chapter>
      <chapter osisID="Exod.19">
        <verse osisID="Exod.19.1"> א  בחדש השלישי לצאת בני ישראל מארץ מצרים--ביום הזה באו מדבר סיני </verse>
        <verse osisID="Exod.19.2"> ב  ויסעו מרפידים ויבאו מדבר סיני ויחנו במדבר ויחן שם ישראל נגד ההר </verse>
        <verse osisID="Exod.19.3"> ג  ומשה עלה אל האלהים ויקרא אליו יהוה מן ההר לאמר כה תאמר לבית יעקב ותגיד לבני ישראל </verse>
        <verse osisID="Exod.19.4"> ד  אתם ראיתם אשר עשיתי למצרים ואשא אתכם על כנפי נשרים ואבא אתכם אלי </verse>
        <verse osisID="Exod.19.5"> ה  ועתה אם שמוע תשמעו בקלי ושמרתם את בריתי--והייתם לי סגלה מכל העמים כי לי כל הארץ </verse>
        <verse osisID="Exod.19.6"> ו  ואתם תהיו לי ממלכת כהנים וגוי קדוש  אלה הדברים אשר תדבר אל בני ישראל </verse>
        <verse osisID="Exod.19.7"> ז  ויבא משה ויקרא לזקני העם וישם לפניהם את כל הדברים האלה אשר צוהו יהוה </verse>
        <verse osisID="Exod.19.8"> ח  ויענו כל העם יחדו ויאמרו כל אשר דבר יהוה נעשה וישב משה את דברי העם אל יהוה </verse>
        <verse osisID="Exod.19.9"> ט  ויאמר יהוה אל משה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם ויגד משה את דברי העם אל יהוה </verse>
        <verse osisID="Exod.19.10"> י  ויאמר יהוה אל משה לך אל העם וקדשתם היום ומחר וכבסו שמלתם </verse>
        <verse osisID="Exod.19.11"> יא  והיו נכנים ליום השלישי  כי ביום השלשי ירד יהוה לעיני כל העם--על הר סיני </verse>
        <verse osisID="Exod.19.12"> יב  והגבלת את העם סביב לאמר השמרו לכם עלות בהר ונגע בקצהו  כל הנגע בהר מות יומת </verse>
        <verse osisID="Exod.19.13"> יג  לא תגע בו יד כי סקול יסקל או ירה יירה--אם בהמה אם איש לא יחיה במשך היבל המה יעלו בהר </verse>
        <verse osisID="Exod.19.14"> יד  וירד משה מן ההר אל העם ויקדש את העם ויכבסו שמלתם </verse>
        <verse osisID="Exod.19.15"> טו  ויאמר אל העם היו נכנים לשלשת ימים  אל תגשו אל אשה </verse>
        <verse osisID="Exod.19.16"> טז  ויהי ביום השלישי בהית הבקר ויהי קלת וברקים וענן כבד על ההר וקל שפר חזק מאד ויחרד כל העם אשר במחנה </verse>
        <verse osisID="Exod.19.17"> יז  ויוצא משה את העם לקראת האלהים מן המחנה ויתיצבו בתחתית ההר </verse>
        <verse osisID="Exod.19.18"> יח  והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל ההר מאד </verse>
        <verse osisID="Exod.19.19"> יט  ויהי קול השפר הולך וחזק מאד משה ידבר והאלהים יעננו בקול </verse>
        <verse osisID="Exod.19.20"> כ  וירד יהוה על הר סיני אל ראש ההר ויקרא יהוה למשה אל ראש ההר ויעל משה </verse>
        <verse osisID="Exod.19.21"> כא  ויאמר יהוה אל משה רד העד בעם  פן יהרסו אל יהוה לראות ונפל ממנו רב </verse>
        <verse osisID="Exod.19.22"> כב  וגם הכהנים הנגשים אל יהוה יתקדשו  פן יפרץ בהם יהוה </verse>
        <verse osisID="Exod.19.23"> כג  ויאמר משה אל יהוה לא יוכל העם לעלת אל הר סיני  כי אתה העדתה בנו לאמר הגבל את ההר וקדשתו </verse>
        <verse osisID="Exod.19.24"> כד  ויאמר אליו יהוה לך רד ועלית אתה ואהרן עמך והכהנים והעם אל יהרסו לעלת אל יהוה--פן יפרץ בם </verse>
        <verse osisID="Exod.19.25"> כה  וירד משה אל העם ויאמר אלהם  {ס} </verse>
      </chapter>
      <chapter osisID="Exod.20">
        <verse osisID="Exod.20.1"> א  וידבר אלהים את כל הדברים האלה לאמר  {ס} </verse>
        <verse osisID="Exod.20.2"> ב  אנכי יהוה אלהיך אשר הוצאתיך מארץ מצרים מבית עבדים  לא יהיה לך אלהים אחרים על פני </verse>
        <verse osisID="Exod.20.3"> ג  לא תעשה לך פסל וכל תמונה אשר בשמים ממעל ואשר בארץ מתחת--ואשר במים מתחת לארץ </verse>
        <verse osisID="Exod.20.4"> ד  לא תשתחוה להם ולא תעבדם  כי אנכי יהוה אלהיך אל קנא--פקד עון אבת על בנים על שלשים ועל רבעים לשנאי </verse>
        <verse osisID="Exod.20.5"> ה  ועשה חסד לאלפים--לאהבי ולשמרי מצותי  {ס} </verse>
        <verse osisID="Exod.20.6"> ו  לא תשא את שם יהוה אלהיך לשוא  כי לא ינקה יהוה את אשר ישא את שמו לשוא  {פ} </verse>
        <verse osisID="Exod.20.7"> ז  זכור את יום השבת לקדשו </verse>
        <verse osisID="Exod.20.8"> ח  ששת ימים תעבד ועשית כל מלאכתך </verse>
        <verse osisID="Exod.20.9"> ט  ויום השביעי--שבת ליהוה אלהיך  לא תעשה כל מלאכה אתה ובנך ובתך עבדך ואמתך ובהמתך וגרך אשר בשעריך </verse>
        <verse osisID="Exod.20.10"> י  כי ששת ימים עשה יהוה את השמים ואת הארץ את הים ואת כל אשר בם וינח ביום השביעי על כן ברך יהוה את יום השבת--ויקדשהו  {ס} </verse>
        <verse osisID="Exod.20.11"> יא  כבד את אביך ואת אמך--למען יארכון ימיך על האדמה אשר יהוה אלהיך נתן לך  {ס} </verse>
        <verse osisID="Exod.20.12"> יב  לא תרצח  {ס}  לא תנאף  {ס}  לא תגנב  {ס}  לא תענה ברעך עד שקר  {ס} </verse>
        <verse osisID="Exod.20.13"> יג  לא תחמד בית רעך  {ס}  לא תחמד אשת רעך ועבדו ואמתו ושורו וחמרו וכל אשר לרעך  {פ} </verse>
        <verse osisID="Exod.20.14"> יד  וכל העם ראים את הקולת ואת הלפידם ואת קול השפר ואת ההר עשן וירא העם וינעו ויעמדו מרחק </verse>
        <verse osisID="Exod.20.15"> טו  ויאמרו אל משה דבר אתה עמנו ונשמעה ואל ידבר עמנו אלהים פן נמות </verse>
        <verse osisID="Exod.20.16"> טז  ויאמר משה אל העם אל תיראו כי לבעבור נסות אתכם בא האלהים ובעבור תהיה יראתו על פניכם--לבלתי תחטאו </verse>
        <verse osisID="Exod.20.17"> יז  ויעמד העם מרחק ומשה נגש אל הערפל אשר שם האלהים  {ס} </verse>
        <verse osisID="Exod.20.18"> יח  ויאמר יהוה אל משה כה תאמר אל בני ישראל  אתם ראיתם--כי מן השמים דברתי עמכם </verse>
        <verse osisID="Exod.20.19"> יט  לא תעשון אתי  אלהי כסף ואלהי זהב לא תעשו לכם </verse>
        <verse osisID="Exod.20.20"> כ  מזבח אדמה תעשה לי וזבחת עליו את עלתיך ואת שלמיך את צאנך ואת בקרך בכל המקום אשר אזכיר את שמי אבוא אליך וברכתיך </verse>
        <verse osisID="Exod.20.21"> כא  ואם מזבח אבנים תעשה לי לא תבנה אתהן גזית  כי חרבך הנפת עליה ותחללה </verse>
        <verse osisID="Exod.20.22"> כב  ולא תעלה במעלת על מזבחי  אשר לא תגלה ערותך עליו  {פ} </verse>
      </chapter>
      <chapter osisID="Exod.21">
        <verse osisID="Exod.21.1"> א  ואלה המשפטים אשר תשים לפניהם </verse>
        <verse osisID="Exod.21.2"> ב  כי תקנה עבד עברי שש שנים יעבד ובשבעת--יצא לחפשי חנם </verse>
        <verse osisID="Exod.21.3"> ג  אם בגפו יבא בגפו יצא אם בעל אשה הוא ויצאה אשתו עמו </verse>
        <verse osisID="Exod.21.4"> ד  אם אדניו יתן לו אשה וילדה לו בנים או בנות--האשה וילדיה תהיה לאדניה והוא יצא בגפו </verse>
        <verse osisID="Exod.21.5"> ה  ואם אמר יאמר העבד אהבתי את אדני את אשתי ואת בני לא אצא חפשי </verse>
        <verse osisID="Exod.21.6"> ו  והגישו אדניו אל האלהים והגישו אל הדלת או אל המזוזה ורצע אדניו את אזנו במרצע ועבדו לעלם  {ס} </verse>
        <verse osisID="Exod.21.7"> ז  וכי ימכר איש את בתו לאמה--לא תצא כצאת העבדים </verse>
        <verse osisID="Exod.21.8"> ח  אם רעה בעיני אדניה אשר לא (לו) יעדה--והפדה  לעם נכרי לא ימשל למכרה בבגדו בה </verse>
        <verse osisID="Exod.21.9"> ט  ואם לבנו ייעדנה--כמשפט הבנות יעשה לה </verse>
        <verse osisID="Exod.21.10"> י  אם אחרת יקח לו--שארה כסותה וענתה לא יגרע </verse>
        <verse osisID="Exod.21.11"> יא  ואם שלש אלה--לא יעשה לה  ויצאה חנם אין כסף  {ס} </verse>
        <verse osisID="Exod.21.12"> יב  מכה איש ומת מות יומת </verse>
        <verse osisID="Exod.21.13"> יג  ואשר לא צדה והאלהים אנה לידו--ושמתי לך מקום אשר ינוס שמה  {ס} </verse>
        <verse osisID="Exod.21.14"> יד  וכי יזד איש על רעהו להרגו בערמה--מעם מזבחי תקחנו למות  {ס} </verse>
        <verse osisID="Exod.21.15"> טו  ומכה אביו ואמו מות יומת  {ס} </verse>
        <verse osisID="Exod.21.16"> טז  וגנב איש ומכרו ונמצא בידו מות יומת  {ס} </verse>
        <verse osisID="Exod.21.17"> יז  ומקלל אביו ואמו מות יומת  {ס} </verse>
        <verse osisID="Exod.21.18"> יח  וכי יריבן אנשים--והכה איש את רעהו באבן או באגרף ולא ימות ונפל למשכב </verse>
        <verse osisID="Exod.21.19"> יט  אם יקום והתהלך בחוץ על משענתו--ונקה המכה  רק שבתו יתן ורפא ירפא  {ס} </verse>
        <verse osisID="Exod.21.20"> כ  וכי יכה איש את עבדו או את אמתו בשבט ומת תחת ידו--נקם ינקם </verse>
        <verse osisID="Exod.21.21"> כא  אך אם יום או יומים יעמד--לא יקם כי כספו הוא  {ס} </verse>
        <verse osisID="Exod.21.22"> כב  וכי ינצו אנשים ונגפו אשה הרה ויצאו ילדיה ולא יהיה אסון--ענוש יענש כאשר ישית עליו בעל האשה ונתן בפללים </verse>
        <verse osisID="Exod.21.23"> כג  ואם אסון יהיה--ונתתה נפש תחת נפש </verse>
        <verse osisID="Exod.21.24"> כד  עין תחת עין שן תחת שן יד תחת יד רגל תחת רגל </verse>
        <verse osisID="Exod.21.25"> כה  כויה תחת כויה פצע תחת פצע חבורה תחת חבורה  {ס} </verse>
        <verse osisID="Exod.21.26"> כו  וכי יכה איש את עין עבדו או את עין אמתו--ושחתה  לחפשי ישלחנו תחת עינו </verse>
        <verse osisID="Exod.21.27"> כז  ואם שן עבדו או שן אמתו יפיל--לחפשי ישלחנו תחת שנו  {פ} </verse>
        <verse osisID="Exod.21.28"> כח  וכי יגח שור את איש או את אשה ומת--סקול יסקל השור ולא יאכל את בשרו ובעל השור נקי </verse>
        <verse osisID="Exod.21.29"> כט  ואם שור נגח הוא מתמל שלשם והועד בבעליו ולא ישמרנו והמית איש או אשה--השור יסקל וגם בעליו יומת </verse>
        <verse osisID="Exod.21.30"> ל  אם כפר יושת עליו--ונתן פדין נפשו ככל אשר יושת עליו </verse>
        <verse osisID="Exod.21.31"> לא  או בן יגח או בת יגח--כמשפט הזה יעשה לו </verse>
        <verse osisID="Exod.21.32"> לב  אם עבד יגח השור או אמה--כסף שלשים שקלים יתן לאדניו והשור יסקל  {ס} </verse>
        <verse osisID="Exod.21.33"> לג  וכי יפתח איש בור או כי יכרה איש בר--ולא יכסנו ונפל שמה שור או חמור </verse>
        <verse osisID="Exod.21.34"> לד  בעל הבור ישלם כסף ישיב לבעליו והמת יהיה לו  {ס} </verse>
        <verse osisID="Exod.21.35"> לה  וכי יגף שור איש את שור רעהו ומת--ומכרו את השור החי וחצו את כספו וגם את המת יחצון </verse>
        <verse osisID="Exod.21.36"> לו  או נודע כי שור נגח הוא מתמול שלשם ולא ישמרנו בעליו--שלם ישלם שור תחת השור והמת יהיה לו  {ס}  [ (Exodus 21:37)  לז  כי יגנב איש שור או שה וטבחו או מכרו--חמשה בקר ישלם תחת השור וארבע צאן תחת השה  ] </verse>
      </chapter>
      <chapter osisID="Exod.22">
        <verse osisID="Exod.22.1"> א  אם במחתרת ימצא הגנב והכה ומת--אין לו דמים </verse>
        <verse osisID="Exod.22.2"> ב  אם זרחה השמש עליו דמים לו  שלם ישלם--אם אין לו ונמכר בגנבתו </verse>
        <verse osisID="Exod.22.3"> ג  אם המצא תמצא בידו הגנבה משור עד חמור עד שה--חיים  שנים ישלם  {ס} </verse>
        <verse osisID="Exod.22.4"> ד  כי יבער איש שדה או כרם ושלח את בעירה ובער בשדה אחר--מיטב שדהו ומיטב כרמו ישלם  {ס} </verse>
        <verse osisID="Exod.22.5"> ה  כי תצא אש ומצאה קצים ונאכל גדיש או הקמה או השדה--שלם ישלם המבער את הבערה  {ס} </verse>
        <verse osisID="Exod.22.6"> ו  כי יתן איש אל רעהו כסף או כלים לשמר וגנב מבית האיש--אם ימצא הגנב ישלם שנים </verse>
        <verse osisID="Exod.22.7"> ז  אם לא ימצא הגנב ונקרב בעל הבית אל האלהים  אם לא שלח ידו במלאכת רעהו </verse>
        <verse osisID="Exod.22.8"> ח  על כל דבר פשע על שור על חמור על שה על שלמה על כל אבדה אשר יאמר כי הוא זה--עד האלהים יבא דבר שניהם  אשר ירשיען אלהים ישלם שנים לרעהו  {ס} </verse>
        <verse osisID="Exod.22.9"> ט  כי יתן איש אל רעהו חמור או שור או שה וכל בהמה--לשמר ומת או נשבר או נשבה אין ראה </verse>
        <verse osisID="Exod.22.10"> י  שבעת יהוה תהיה בין שניהם--אם לא שלח ידו במלאכת רעהו ולקח בעליו ולא ישלם </verse>
        <verse osisID="Exod.22.11"> יא  ואם גנב יגנב מעמו--ישלם לבעליו </verse>
        <verse osisID="Exod.22.12"> יב  אם טרף יטרף יבאהו עד  הטרפה לא ישלם  {פ} </verse>
        <verse osisID="Exod.22.13"> יג  וכי ישאל איש מעם רעהו ונשבר או מת בעליו אין עמו שלם ישלם </verse>
        <verse osisID="Exod.22.14"> יד  אם בעליו עמו לא ישלם  אם שכיר הוא בא בשכרו  {ס} </verse>
        <verse osisID="Exod.22.15"> טו  וכי יפתה איש בתולה אשר לא ארשה--ושכב עמה  מהר ימהרנה לו לאשה </verse>
        <verse osisID="Exod.22.16"> טז  אם מאן ימאן אביה לתתה לו--כסף ישקל כמהר הבתולת  {ס} </verse>
        <verse osisID="Exod.22.17"> יז  מכשפה לא תחיה </verse>
        <verse osisID="Exod.22.18"> יח  כל שכב עם בהמה מות יומת  {ס} </verse>
        <verse osisID="Exod.22.19"> יט  זבח לאלהים יחרם--בלתי ליהוה לבדו </verse>
        <verse osisID="Exod.22.20"> כ  וגר לא תונה ולא תלחצנו  כי גרים הייתם בארץ מצרים </verse>
        <verse osisID="Exod.22.21"> כא  כל אלמנה ויתום לא תענון </verse>
        <verse osisID="Exod.22.22"> כב  אם ענה תענה אתו--כי אם צעק יצעק אלי שמע אשמע צעקתו </verse>
        <verse osisID="Exod.22.23"> כג  וחרה אפי והרגתי אתכם בחרב והיו נשיכם אלמנות ובניכם יתמים  {פ} </verse>
        <verse osisID="Exod.22.24"> כד  אם כסף תלוה את עמי את העני עמך--לא תהיה לו כנשה לא תשימון עליו נשך </verse>
        <verse osisID="Exod.22.25"> כה  אם חבל תחבל שלמת רעך--עד בא השמש תשיבנו לו </verse>
        <verse osisID="Exod.22.26"> כו  כי הוא כסותה לבדה הוא שמלתו לערו במה ישכב--והיה כי יצעק אלי ושמעתי כי חנון אני  {ס} </verse>
        <verse osisID="Exod.22.27"> כז  אלהים לא תקלל ונשיא בעמך לא תאר </verse>
        <verse osisID="Exod.22.28"> כח  מלאתך ודמעך לא תאחר בכור בניך תתן לי </verse>
        <verse osisID="Exod.22.29"> כט  כן תעשה לשרך לצאנך  שבעת ימים יהיה עם אמו ביום השמיני תתנו לי </verse>
        <verse osisID="Exod.22.30"> ל  ואנשי קדש תהיון לי ובשר בשדה טרפה לא תאכלו לכלב תשלכון אתו  {ס} </verse>
      </chapter>
      <chapter osisID="Exod.23">
        <verse osisID="Exod.23.1"> א  לא תשא שמע שוא אל תשת ידך עם רשע להית עד חמס </verse>
        <verse osisID="Exod.23.2"> ב  לא תהיה אחרי רבים לרעת ולא תענה על רב לנטת אחרי רבים--להטת </verse>
        <verse osisID="Exod.23.3"> ג  ודל לא תהדר בריבו  {ס} </verse>
        <verse osisID="Exod.23.4"> ד  כי תפגע שור איבך או חמרו--תעה  השב תשיבנו לו  {ס} </verse>
        <verse osisID="Exod.23.5"> ה  כי תראה חמור שנאך רבץ תחת משאו וחדלת מעזב לו--עזב תעזב עמו  {ס} </verse>
        <verse osisID="Exod.23.6"> ו  לא תטה משפט אבינך בריבו </verse>
        <verse osisID="Exod.23.7"> ז  מדבר שקר תרחק ונקי וצדיק אל תהרג כי לא אצדיק רשע </verse>
        <verse osisID="Exod.23.8"> ח  ושחד לא תקח  כי השחד יעור פקחים ויסלף דברי צדיקים </verse>
        <verse osisID="Exod.23.9"> ט  וגר לא תלחץ ואתם ידעתם את נפש הגר--כי גרים הייתם בארץ מצרים </verse>
        <verse osisID="Exod.23.10"> י  ושש שנים תזרע את ארצך ואספת את תבואתה </verse>
        <verse osisID="Exod.23.11"> יא  והשביעת תשמטנה ונטשתה ואכלו אביני עמך ויתרם תאכל חית השדה כן תעשה לכרמך לזיתך </verse>
        <verse osisID="Exod.23.12"> יב  ששת ימים תעשה מעשיך וביום השביעי תשבת--למען ינוח שורך וחמרך וינפש בן אמתך והגר </verse>
        <verse osisID="Exod.23.13"> יג  ובכל אשר אמרתי אליכם תשמרו ושם אלהים אחרים לא תזכירו לא ישמע על פיך </verse>
        <verse osisID="Exod.23.14"> יד  שלש רגלים תחג לי בשנה </verse>
        <verse osisID="Exod.23.15"> טו  את חג המצות תשמר--שבעת ימים תאכל מצות כאשר צויתך למועד חדש האביב כי בו יצאת ממצרים ולא יראו פני ריקם </verse>
        <verse osisID="Exod.23.16"> טז  וחג הקציר בכורי מעשיך אשר תזרע בשדה וחג האסף בצאת השנה באספך את מעשיך מן השדה </verse>
        <verse osisID="Exod.23.17"> יז  שלש פעמים בשנה--יראה כל זכורך אל פני האדן יהוה </verse>
        <verse osisID="Exod.23.18"> יח  לא תזבח על חמץ דם זבחי ולא ילין חלב חגי עד בקר </verse>
        <verse osisID="Exod.23.19"> יט  ראשית בכורי אדמתך תביא בית יהוה אלהיך לא תבשל גדי בחלב אמו  {פ} </verse>
        <verse osisID="Exod.23.20"> כ  הנה אנכי שלח מלאך לפניך לשמרך בדרך ולהביאך אל המקום אשר הכנתי </verse>
        <verse osisID="Exod.23.21"> כא  השמר מפניו ושמע בקלו אל תמר בו  כי לא ישא לפשעכם כי שמי בקרבו </verse>
        <verse osisID="Exod.23.22"> כב  כי אם שמוע תשמע בקלו ועשית כל אשר אדבר--ואיבתי את איביך וצרתי את צרריך </verse>
        <verse osisID="Exod.23.23"> כג  כי ילך מלאכי לפניך והביאך אל האמרי והחתי והפרזי והכנעני החוי והיבוסי והכחדתיו </verse>
        <verse osisID="Exod.23.24"> כד  לא תשתחוה לאלהיהם ולא תעבדם ולא תעשה כמעשיהם  כי הרס תהרסם ושבר תשבר מצבתיהם </verse>
        <verse osisID="Exod.23.25"> כה  ועבדתם את יהוה אלהיכם וברך את לחמך ואת מימיך והסרתי מחלה מקרבך  {ס} </verse>
        <verse osisID="Exod.23.26"> כו  לא תהיה משכלה ועקרה בארצך את מספר ימיך אמלא </verse>
        <verse osisID="Exod.23.27"> כז  את אימתי אשלח לפניך והמתי את כל העם אשר תבא בהם ונתתי את כל איביך אליך ערף </verse>
        <verse osisID="Exod.23.28"> כח  ושלחתי את הצרעה לפניך וגרשה את החוי את הכנעני ואת החתי--מלפניך </verse>
        <verse osisID="Exod.23.29"> כט  לא אגרשנו מפניך בשנה אחת  פן תהיה הארץ שממה ורבה עליך חית השדה </verse>
        <verse osisID="Exod.23.30"> ל  מעט מעט אגרשנו מפניך עד אשר תפרה ונחלת את הארץ </verse>
        <verse osisID="Exod.23.31"> לא  ושתי את גבלך מים סוף ועד ים פלשתים וממדבר עד הנהר  כי אתן בידכם את ישבי הארץ וגרשתמו מפניך </verse>
        <verse osisID="Exod.23.32"> לב  לא תכרת להם ולאלהיהם ברית </verse>
        <verse osisID="Exod.23.33"> לג  לא ישבו בארצך פן יחטיאו אתך לי  כי תעבד את אלהיהם כי יהיה לך למוקש  {פ} </verse>
      </chapter>
      <chapter osisID="Exod.24">
        <verse osisID="Exod.24.1"> א  ואל משה אמר עלה אל יהוה אתה ואהרן נדב ואביהוא ושבעים מזקני ישראל והשתחויתם מרחק </verse>
        <verse osisID="Exod.24.2"> ב  ונגש משה לבדו אל יהוה והם לא יגשו והעם לא יעלו עמו </verse>
        <verse osisID="Exod.24.3"> ג  ויבא משה ויספר לעם את כל דברי יהוה ואת כל המשפטים ויען כל העם קול אחד ויאמרו כל הדברים אשר דבר יהוה נעשה </verse>
        <verse osisID="Exod.24.4"> ד  ויכתב משה את כל דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל </verse>
        <verse osisID="Exod.24.5"> ה  וישלח את נערי בני ישראל ויעלו עלת ויזבחו זבחים שלמים ליהוה--פרים </verse>
        <verse osisID="Exod.24.6"> ו  ויקח משה חצי הדם וישם באגנת וחצי הדם זרק על המזבח </verse>
        <verse osisID="Exod.24.7"> ז  ויקח ספר הברית ויקרא באזני העם ויאמרו כל אשר דבר יהוה נעשה ונשמע </verse>
        <verse osisID="Exod.24.8"> ח  ויקח משה את הדם ויזרק על העם ויאמר הנה דם הברית אשר כרת יהוה עמכם על כל הדברים האלה </verse>
        <verse osisID="Exod.24.9"> ט  ויעל משה ואהרן--נדב ואביהוא ושבעים מזקני ישראל </verse>
        <verse osisID="Exod.24.10"> י  ויראו את אלהי ישראל ותחת רגליו כמעשה לבנת הספיר וכעצם השמים לטהר </verse>
        <verse osisID="Exod.24.11"> יא  ואל אצילי בני ישראל לא שלח ידו ויחזו את האלהים ויאכלו וישתו  {ס} </verse>
        <verse osisID="Exod.24.12"> יב  ויאמר יהוה אל משה עלה אלי ההרה--והיה שם ואתנה לך את לחת האבן והתורה והמצוה אשר כתבתי להורתם </verse>
        <verse osisID="Exod.24.13"> יג  ויקם משה ויהושע משרתו ויעל משה אל הר האלהים </verse>
        <verse osisID="Exod.24.14"> יד  ואל הזקנים אמר שבו לנו בזה עד אשר נשוב אליכם והנה אהרן וחור עמכם מי בעל דברים יגש אלהם </verse>
        <verse osisID="Exod.24.15"> טו  ויעל משה אל ההר ויכס הענן את ההר </verse>
        <verse osisID="Exod.24.16"> טז  וישכן כבוד יהוה על הר סיני ויכסהו הענן ששת ימים ויקרא אל משה ביום השביעי מתוך הענן </verse>
        <verse osisID="Exod.24.17"> יז  ומראה כבוד יהוה כאש אכלת בראש ההר לעיני בני ישראל </verse>
        <verse osisID="Exod.24.18"> יח  ויבא משה בתוך הענן ויעל אל ההר ויהי משה בהר ארבעים יום וארבעים לילה  {פ} </verse>
      </chapter>
      <chapter osisID="Exod.25">
        <verse osisID="Exod.25.1"> א  וידבר יהוה אל משה לאמר </verse>
        <verse osisID="Exod.25.2"> ב  דבר אל בני ישראל ויקחו לי תרומה  מאת כל איש אשר ידבנו לבו תקחו את תרומתי </verse>
        <verse osisID="Exod.25.3"> ג  וזאת התרומה אשר תקחו מאתם  זהב וכסף ונחשת </verse>
        <verse osisID="Exod.25.4"> ד  ותכלת וארגמן ותולעת שני ושש ועזים </verse>
        <verse osisID="Exod.25.5"> ה  וערת אילם מאדמים וערת תחשים ועצי שטים </verse>
        <verse osisID="Exod.25.6"> ו  שמן למאר בשמים לשמן המשחה ולקטרת הסמים </verse>
        <verse osisID="Exod.25.7"> ז  אבני שהם ואבני מלאים לאפד ולחשן </verse>
        <verse osisID="Exod.25.8"> ח  ועשו לי מקדש ושכנתי בתוכם </verse>
        <verse osisID="Exod.25.9"> ט  ככל אשר אני מראה אותך את תבנית המשכן ואת תבנית כל כליו וכן תעשו  {ס} </verse>
        <verse osisID="Exod.25.10"> י  ועשו ארון עצי שטים  אמתים וחצי ארכו ואמה וחצי רחבו ואמה וחצי קמתו </verse>
        <verse osisID="Exod.25.11"> יא  וצפית אתו זהב טהור מבית ומחוץ תצפנו ועשית עליו זר זהב סביב </verse>
        <verse osisID="Exod.25.12"> יב  ויצקת לו ארבע טבעת זהב ונתתה על ארבע פעמתיו ושתי טבעת על צלעו האחת ושתי טבעת על צלעו השנית </verse>
        <verse osisID="Exod.25.13"> יג  ועשית בדי עצי שטים וצפית אתם זהב </verse>
        <verse osisID="Exod.25.14"> יד  והבאת את הבדים בטבעת על צלעת הארן לשאת את הארן בהם </verse>
        <verse osisID="Exod.25.15"> טו  בטבעת הארן יהיו הבדים  לא יסרו ממנו </verse>
        <verse osisID="Exod.25.16"> טז  ונתת אל הארן--את העדת אשר אתן אליך </verse>
        <verse osisID="Exod.25.17"> יז  ועשית כפרת זהב טהור  אמתים וחצי ארכה ואמה וחצי רחבה </verse>
        <verse osisID="Exod.25.18"> יח  ועשית שנים כרבים זהב מקשה תעשה אתם משני קצות הכפרת </verse>
        <verse osisID="Exod.25.19"> יט  ועשה כרוב אחד מקצה מזה וכרוב אחד מקצה מזה מן הכפרת תעשו את הכרבים על שני קצותיו </verse>
        <verse osisID="Exod.25.20"> כ  והיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת--יהיו פני הכרבים </verse>
        <verse osisID="Exod.25.21"> כא  ונתת את הכפרת על הארן מלמעלה ואל הארן--תתן את העדת אשר אתן אליך </verse>
        <verse osisID="Exod.25.22"> כב  ונועדתי לך שם ודברתי אתך מעל הכפרת מבין שני הכרבים אשר על ארון העדת--את כל אשר אצוה אותך אל בני ישראל  {פ} </verse>
        <verse osisID="Exod.25.23"> כג  ועשית שלחן עצי שטים  אמתים ארכו ואמה רחבו ואמה וחצי קמתו </verse>
        <verse osisID="Exod.25.24"> כד  וצפית אתו זהב טהור ועשית לו זר זהב סביב </verse>
        <verse osisID="Exod.25.25"> כה  ועשית לו מסגרת טפח סביב ועשית זר זהב למסגרתו סביב </verse>
        <verse osisID="Exod.25.26"> כו  ועשית לו ארבע טבעת זהב ונתת את הטבעת על ארבע הפאת אשר לארבע רגליו </verse>
        <verse osisID="Exod.25.27"> כז  לעמת המסגרת תהיין הטבעת--לבתים לבדים לשאת את השלחן </verse>
        <verse osisID="Exod.25.28"> כח  ועשית את הבדים עצי שטים וצפית אתם זהב ונשא בם את השלחן </verse>
        <verse osisID="Exod.25.29"> כט  ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם </verse>
        <verse osisID="Exod.25.30"> ל  ונתת על השלחן לחם פנים לפני תמיד  {פ} </verse>
        <verse osisID="Exod.25.31"> לא  ועשית מנרת זהב טהור מקשה תעשה המנורה ירכה וקנה גביעיה כפתריה ופרחיה ממנה יהיו </verse>
        <verse osisID="Exod.25.32"> לב  וששה קנים יצאים מצדיה  שלשה קני מנרה מצדה האחד ושלשה קני מנרה מצדה השני </verse>
        <verse osisID="Exod.25.33"> לג  שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן המנרה </verse>
        <verse osisID="Exod.25.34"> לד  ובמנרה ארבעה גבעים  משקדים--כפתריה ופרחיה </verse>
        <verse osisID="Exod.25.35"> לה  וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה--לששת הקנים היצאים מן המנרה </verse>
        <verse osisID="Exod.25.36"> לו  כפתריהם וקנתם ממנה יהיו כלה מקשה אחת זהב טהור </verse>
        <verse osisID="Exod.25.37"> לז  ועשית את נרתיה שבעה והעלה את נרתיה והאיר על עבר פניה </verse>
        <verse osisID="Exod.25.38"> לח  ומלקחיה ומחתתיה זהב טהור </verse>
        <verse osisID="Exod.25.39"> לט  ככר זהב טהור יעשה אתה--את כל הכלים האלה </verse>
        <verse osisID="Exod.25.40"> מ  וראה ועשה  בתבניתם--אשר אתה מראה בהר  {ס} </verse>
      </chapter>
      <chapter osisID="Exod.26">
        <verse osisID="Exod.26.1"> א  ואת המשכן תעשה עשר יריעת  שש משזר ותכלת וארגמן ותלעת שני--כרבים מעשה חשב תעשה אתם </verse>
        <verse osisID="Exod.26.2"> ב  ארך היריעה האחת שמנה ועשרים באמה ורחב ארבע באמה היריעה האחת מדה אחת לכל היריעת </verse>
        <verse osisID="Exod.26.3"> ג  חמש היריעת תהיין חברת אשה אל אחתה וחמש יריעת חברת אשה אל אחתה </verse>
        <verse osisID="Exod.26.4"> ד  ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית </verse>
        <verse osisID="Exod.26.5"> ה  חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית  מקבילת הללאת אשה אל אחתה </verse>
        <verse osisID="Exod.26.6"> ו  ועשית חמשים קרסי זהב וחברת את היריעת אשה אל אחתה בקרסים והיה המשכן אחד </verse>
        <verse osisID="Exod.26.7"> ז  ועשית יריעת עזים לאהל על המשכן עשתי עשרה יריעת תעשה אתם </verse>
        <verse osisID="Exod.26.8"> ח  ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת </verse>
        <verse osisID="Exod.26.9"> ט  וחברת את חמש היריעת לבד ואת שש היריעת לבד וכפלת את היריעה הששית אל מול פני האהל </verse>
        <verse osisID="Exod.26.10"> י  ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית </verse>
        <verse osisID="Exod.26.11"> יא  ועשית קרסי נחשת חמשים והבאת את הקרסים בללאת וחברת את האהל והיה אחד </verse>
        <verse osisID="Exod.26.12"> יב  וסרח העדף ביריעת האהל--חצי היריעה העדפת תסרח על אחרי המשכן </verse>
        <verse osisID="Exod.26.13"> יג  והאמה מזה והאמה מזה בעדף בארך יריעת האהל  יהיה סרוח על צדי המשכן מזה ומזה--לכסתו </verse>
        <verse osisID="Exod.26.14"> יד  ועשית מכסה לאהל ערת אילם מאדמים ומכסה ערת תחשים מלמעלה  {פ} </verse>
        <verse osisID="Exod.26.15"> טו  ועשית את הקרשים למשכן עצי שטים עמדים </verse>
        <verse osisID="Exod.26.16"> טז  עשר אמות ארך הקרש ואמה וחצי האמה רחב הקרש האחד </verse>
        <verse osisID="Exod.26.17"> יז  שתי ידות לקרש האחד--משלבת אשה אל אחתה כן תעשה לכל קרשי המשכן </verse>
        <verse osisID="Exod.26.18"> יח  ועשית את הקרשים למשכן עשרים קרש לפאת נגבה תימנה </verse>
        <verse osisID="Exod.26.19"> יט  וארבעים אדני כסף תעשה תחת עשרים הקרש  שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו </verse>
        <verse osisID="Exod.26.20"> כ  ולצלע המשכן השנית לפאת צפון עשרים קרש </verse>
        <verse osisID="Exod.26.21"> כא  וארבעים אדניהם כסף  שני אדנים תחת הקרש האחד ושני אדנים תחת הקרש האחד </verse>
        <verse osisID="Exod.26.22"> כב  ולירכתי המשכן ימה תעשה ששה קרשים </verse>
        <verse osisID="Exod.26.23"> כג  ושני קרשים תעשה למקצעת המשכן--בירכתים </verse>
        <verse osisID="Exod.26.24"> כד  ויהיו תאמם מלמטה ויחדו יהיו תמים על ראשו אל הטבעת האחת כן יהיה לשניהם לשני המקצעת יהיו </verse>
        <verse osisID="Exod.26.25"> כה  והיו שמנה קרשים ואדניהם כסף ששה עשר אדנים  שני אדנים תחת הקרש האחד ושני אדנים תחת הקרש האחד </verse>
        <verse osisID="Exod.26.26"> כו  ועשית בריחם עצי שטים חמשה לקרשי צלע המשכן האחד </verse>
        <verse osisID="Exod.26.27"> כז  וחמשה בריחם לקרשי צלע המשכן השנית וחמשה בריחם לקרשי צלע המשכן לירכתים ימה </verse>
        <verse osisID="Exod.26.28"> כח  והבריח התיכן בתוך הקרשים מברח מן הקצה אל הקצה </verse>
        <verse osisID="Exod.26.29"> כט  ואת הקרשים תצפה זהב ואת טבעתיהם תעשה זהב--בתים לבריחם וצפית את הבריחם זהב </verse>
        <verse osisID="Exod.26.30"> ל  והקמת את המשכן  כמשפטו--אשר הראית בהר  {ס} </verse>
        <verse osisID="Exod.26.31"> לא  ועשית פרכת תכלת וארגמן ותולעת שני--ושש משזר מעשה חשב יעשה אתה כרבים </verse>
        <verse osisID="Exod.26.32"> לב  ונתתה אתה על ארבעה עמודי שטים מצפים זהב וויהם זהב--על ארבעה אדני כסף </verse>
        <verse osisID="Exod.26.33"> לג  ונתתה את הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים </verse>
        <verse osisID="Exod.26.34"> לד  ונתת את הכפרת על ארון העדת--בקדש הקדשים </verse>
        <verse osisID="Exod.26.35"> לה  ושמת את השלחן מחוץ לפרכת ואת המנרה נכח השלחן על צלע המשכן תימנה והשלחן--תתן על צלע צפון </verse>
        <verse osisID="Exod.26.36"> לו  ועשית מסך לפתח האהל תכלת וארגמן ותולעת שני ושש משזר מעשה רקם </verse>
        <verse osisID="Exod.26.37"> לז  ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת  {ס} </verse>
      </chapter>
      <chapter osisID="Exod.27">
        <verse osisID="Exod.27.1"> א  ועשית את המזבח עצי שטים  חמש אמות ארך וחמש אמות רחב רבוע יהיה המזבח ושלש אמות קמתו </verse>
        <verse osisID="Exod.27.2"> ב  ועשית קרנתיו על ארבע פנתיו--ממנו תהיין קרנתיו וצפית אתו נחשת </verse>
        <verse osisID="Exod.27.3"> ג  ועשית סירתיו לדשנו ויעיו ומזרקתיו ומזלגתיו ומחתתיו לכל כליו תעשה נחשת </verse>
        <verse osisID="Exod.27.4"> ד  ועשית לו מכבר מעשה רשת נחשת ועשית על הרשת ארבע טבעת נחשת על ארבע קצותיו </verse>
        <verse osisID="Exod.27.5"> ה  ונתתה אתה תחת כרכב המזבח--מלמטה והיתה הרשת עד חצי המזבח </verse>
        <verse osisID="Exod.27.6"> ו  ועשית בדים למזבח בדי עצי שטים וצפית אתם נחשת </verse>
        <verse osisID="Exod.27.7"> ז  והובא את בדיו בטבעת והיו הבדים על שתי צלעת המזבח--בשאת אתו </verse>
        <verse osisID="Exod.27.8"> ח  נבוב לחת תעשה אתו  כאשר הראה אתך בהר כן יעשו  {ס} </verse>
        <verse osisID="Exod.27.9"> ט  ועשית את חצר המשכן--לפאת נגב תימנה קלעים לחצר שש משזר מאה באמה ארך לפאה האחת </verse>
        <verse osisID="Exod.27.10"> י  ועמדיו עשרים ואדניהם עשרים נחשת ווי העמדים וחשקיהם כסף </verse>
        <verse osisID="Exod.27.11"> יא  וכן לפאת צפון בארך קלעים מאה ארך ועמדו עשרים ואדניהם עשרים נחשת ווי העמדים וחשקיהם כסף </verse>
        <verse osisID="Exod.27.12"> יב  ורחב החצר לפאת ים קלעים חמשים אמה עמדיהם עשרה ואדניהם עשרה </verse>
        <verse osisID="Exod.27.13"> יג  ורחב החצר לפאת קדמה מזרחה--חמשים אמה </verse>
        <verse osisID="Exod.27.14"> יד  וחמש עשרה אמה קלעים לכתף עמדיהם שלשה ואדניהם שלשה </verse>
        <verse osisID="Exod.27.15"> טו  ולכתף השנית--חמש עשרה קלעים עמדיהם שלשה ואדניהם שלשה </verse>
        <verse osisID="Exod.27.16"> טז  ולשער החצר מסך עשרים אמה תכלת וארגמן ותולעת שני ושש משזר--מעשה רקם עמדיהם ארבעה ואדניהם ארבעה </verse>
        <verse osisID="Exod.27.17"> יז  כל עמודי החצר סביב מחשקים כסף וויהם כסף ואדניהם נחשת </verse>
        <verse osisID="Exod.27.18"> יח  ארך החצר מאה באמה ורחב חמשים בחמשים וקמה חמש אמות--שש משזר ואדניהם נחשת </verse>
        <verse osisID="Exod.27.19"> יט  לכל כלי המשכן בכל עבדתו וכל יתדתיו וכל יתדת החצר נחשת  {ס} </verse>
        <verse osisID="Exod.27.20"> כ  ואתה תצוה את בני ישראל ויקחו אליך שמן זית זך כתית--למאור  להעלת נר תמיד </verse>
        <verse osisID="Exod.27.21"> כא  באהל מועד מחוץ לפרכת אשר על העדת יערך אתו אהרן ובניו מערב עד בקר--לפני יהוה  חקת עולם לדרתם מאת בני ישראל  {ס} </verse>
      </chapter>
      <chapter osisID="Exod.28">
        <verse osisID="Exod.28.1"> א  ואתה הקרב אליך את אהרן אחיך ואת בניו אתו מתוך בני ישראל--לכהנו לי  אהרן--נדב ואביהוא אלעזר ואיתמר בני אהרן </verse>
        <verse osisID="Exod.28.2"> ב  ועשית בגדי קדש לאהרן אחיך לכבוד ולתפארת </verse>
        <verse osisID="Exod.28.3"> ג  ואתה תדבר אל כל חכמי לב אשר מלאתיו רוח חכמה ועשו את בגדי אהרן לקדשו--לכהנו לי </verse>
        <verse osisID="Exod.28.4"> ד  ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי קדש לאהרן אחיך ולבניו--לכהנו לי </verse>
        <verse osisID="Exod.28.5"> ה  והם יקחו את הזהב ואת התכלת ואת הארגמן ואת תולעת השני ואת השש  {פ} </verse>
        <verse osisID="Exod.28.6"> ו  ועשו את האפד  זהב תכלת וארגמן תולעת שני ושש משזר--מעשה חשב </verse>
        <verse osisID="Exod.28.7"> ז  שתי כתפת חברת יהיה לו אל שני קצותיו--וחבר </verse>
        <verse osisID="Exod.28.8"> ח  וחשב אפדתו אשר עליו כמעשהו ממנו יהיה  זהב תכלת וארגמן ותולעת שני--ושש משזר </verse>
        <verse osisID="Exod.28.9"> ט  ולקחת את שתי אבני שהם ופתחת עליהם שמות בני ישראל </verse>
        <verse osisID="Exod.28.10"> י  ששה משמתם על האבן האחת ואת שמות הששה הנותרים על האבן השנית--כתולדתם </verse>
        <verse osisID="Exod.28.11"> יא  מעשה חרש אבן--פתוחי חתם תפתח את שתי האבנים על שמת בני ישראל מסבת משבצות זהב תעשה אתם </verse>
        <verse osisID="Exod.28.12"> יב  ושמת את שתי האבנים על כתפת האפד אבני זכרן לבני ישראל ונשא אהרן את שמותם לפני יהוה על שתי כתפיו--לזכרן  {ס} </verse>
        <verse osisID="Exod.28.13"> יג  ועשית משבצת זהב </verse>
        <verse osisID="Exod.28.14"> יד  ושתי שרשרת זהב טהור מגבלת תעשה אתם מעשה עבת ונתתה את שרשרת העבתת על המשבצת  {ס} </verse>
        <verse osisID="Exod.28.15"> טו  ועשית חשן משפט מעשה חשב--כמעשה אפד תעשנו זהב תכלת וארגמן ותולעת שני ושש משזר--תעשה אתו </verse>
        <verse osisID="Exod.28.16"> טז  רבוע יהיה כפול זרת ארכו וזרת רחבו </verse>
        <verse osisID="Exod.28.17"> יז  ומלאת בו מלאת אבן ארבעה טורים אבן  טור אדם פטדה וברקת--הטור האחד </verse>
        <verse osisID="Exod.28.18"> יח  והטור השני--נפך ספיר ויהלם </verse>
        <verse osisID="Exod.28.19"> יט  והטור השלישי--לשם שבו ואחלמה </verse>
        <verse osisID="Exod.28.20"> כ  והטור הרביעי--תרשיש ושהם וישפה משבצים זהב יהיו במלואתם </verse>
        <verse osisID="Exod.28.21"> כא  והאבנים תהיין על שמת בני ישראל שתים עשרה--על שמתם פתוחי חותם איש על שמו תהיין לשני עשר שבט </verse>
        <verse osisID="Exod.28.22"> כב  ועשית על החשן שרשת גבלת מעשה עבת זהב טהור </verse>
        <verse osisID="Exod.28.23"> כג  ועשית על החשן שתי טבעות זהב ונתת את שתי הטבעות על שני קצות החשן </verse>
        <verse osisID="Exod.28.24"> כד  ונתתה את שתי עבתת הזהב על שתי הטבעת--אל קצות החשן </verse>
        <verse osisID="Exod.28.25"> כה  ואת שתי קצות שתי העבתת תתן על שתי המשבצות ונתתה על כתפות האפד אל מול פניו </verse>
        <verse osisID="Exod.28.26"> כו  ועשית שתי טבעות זהב ושמת אתם על שני קצות החשן--על שפתו אשר אל עבר האפד ביתה </verse>
        <verse osisID="Exod.28.27"> כז  ועשית שתי טבעות זהב ונתתה אתם על שתי כתפות האפוד מלמטה ממול פניו לעמת מחברתו--ממעל לחשב האפוד </verse>
        <verse osisID="Exod.28.28"> כח  וירכסו את החשן מטבעתו אל טבעת האפוד בפתיל תכלת להיות על חשב האפוד ולא יזח החשן מעל האפוד </verse>
        <verse osisID="Exod.28.29"> כט  ונשא אהרן את שמות בני ישראל בחשן המשפט על לבו--בבאו אל הקדש  לזכרן לפני יהוה תמיד </verse>
        <verse osisID="Exod.28.30"> ל  ונתת אל חשן המשפט את האורים ואת התמים והיו על לב אהרן בבאו לפני יהוה ונשא אהרן את משפט בני ישראל על לבו לפני יהוה--תמיד  {ס} </verse>
        <verse osisID="Exod.28.31"> לא  ועשית את מעיל האפוד כליל תכלת </verse>
        <verse osisID="Exod.28.32"> לב  והיה פי ראשו בתוכו שפה יהיה לפיו סביב מעשה ארג כפי תחרא יהיה לו--לא יקרע </verse>
        <verse osisID="Exod.28.33"> לג  ועשית על שוליו רמני תכלת וארגמן ותולעת שני--על שוליו סביב ופעמני זהב בתוכם סביב </verse>
        <verse osisID="Exod.28.34"> לד  פעמן זהב ורמון פעמן זהב ורמון על שולי המעיל סביב </verse>
        <verse osisID="Exod.28.35"> לה  והיה על אהרן לשרת ונשמע קולו בבאו אל הקדש לפני יהוה ובצאתו--ולא ימות  {ס} </verse>
        <verse osisID="Exod.28.36"> לו  ועשית ציץ זהב טהור ופתחת עליו פתוחי חתם קדש ליהוה </verse>
        <verse osisID="Exod.28.37"> לז  ושמת אתו על פתיל תכלת והיה על המצנפת אל מול פני המצנפת יהיה </verse>
        <verse osisID="Exod.28.38"> לח  והיה על מצח אהרן ונשא אהרן את עון הקדשים אשר יקדישו בני ישראל לכל מתנת קדשיהם והיה על מצחו תמיד לרצון להם לפני יהוה </verse>
        <verse osisID="Exod.28.39"> לט  ושבצת הכתנת שש ועשית מצנפת שש ואבנט תעשה מעשה רקם </verse>
        <verse osisID="Exod.28.40"> מ  ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת </verse>
        <verse osisID="Exod.28.41"> מא  והלבשת אתם את אהרן אחיך ואת בניו אתו ומשחת אתם ומלאת את ידם וקדשת אתם--וכהנו לי </verse>
        <verse osisID="Exod.28.42"> מב  ועשה להם מכנסי בד לכסות בשר ערוה ממתנים ועד ירכים יהיו </verse>
        <verse osisID="Exod.28.43"> מג  והיו על אהרן ועל בניו בבאם אל אהל מועד או בגשתם אל המזבח לשרת בקדש ולא ישאו עון ומתו  חקת עולם לו ולזרעו אחריו  {ס} </verse>
      </chapter>
      <chapter osisID="Exod.29">
        <verse osisID="Exod.29.1"> א  וזה הדבר אשר תעשה להם לקדש אתם--לכהן לי  לקח פר אחד בן בקר ואילם שנים--תמימם </verse>
        <verse osisID="Exod.29.2"> ב  ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם </verse>
        <verse osisID="Exod.29.3"> ג  ונתת אותם על סל אחד והקרבת אתם בסל ואת הפר--ואת שני האילם </verse>
        <verse osisID="Exod.29.4"> ד  ואת אהרן ואת בניו תקריב אל פתח אהל מועד ורחצת אתם במים </verse>
        <verse osisID="Exod.29.5"> ה  ולקחת את הבגדים והלבשת את אהרן את הכתנת ואת מעיל האפד ואת האפד ואת החשן ואפדת לו בחשב האפד </verse>
        <verse osisID="Exod.29.6"> ו  ושמת המצנפת על ראשו ונתת את נזר הקדש על המצנפת </verse>
        <verse osisID="Exod.29.7"> ז  ולקחת את שמן המשחה ויצקת על ראשו ומשחת אתו </verse>
        <verse osisID="Exod.29.8"> ח  ואת בניו תקריב והלבשתם כתנת </verse>
        <verse osisID="Exod.29.9"> ט  וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד אהרן ויד בניו </verse>
        <verse osisID="Exod.29.10"> י  והקרבת את הפר לפני אהל מועד וסמך אהרן ובניו את ידיהם על ראש הפר </verse>
        <verse osisID="Exod.29.11"> יא  ושחטת את הפר לפני יהוה פתח אהל מועד </verse>
        <verse osisID="Exod.29.12"> יב  ולקחת מדם הפר ונתתה על קרנת המזבח באצבעך ואת כל הדם תשפך אל יסוד המזבח </verse>
        <verse osisID="Exod.29.13"> יג  ולקחת את כל החלב המכסה את הקרב ואת היתרת על הכבד ואת שתי הכלית ואת החלב אשר עליהן והקטרת המזבחה </verse>
        <verse osisID="Exod.29.14"> יד  ואת בשר הפר ואת ערו ואת פרשו תשרף באש מחוץ למחנה  חטאת הוא </verse>
        <verse osisID="Exod.29.15"> טו  ואת האיל האחד תקח וסמכו אהרן ובניו את ידיהם--על ראש האיל </verse>
        <verse osisID="Exod.29.16"> טז  ושחטת את האיל ולקחת את דמו וזרקת על המזבח סביב </verse>
        <verse osisID="Exod.29.17"> יז  ואת האיל--תנתח לנתחיו ורחצת קרבו וכרעיו ונתת על נתחיו ועל ראשו </verse>
        <verse osisID="Exod.29.18"> יח  והקטרת את כל האיל המזבחה עלה הוא ליהוה ריח ניחוח אשה ליהוה הוא </verse>
        <verse osisID="Exod.29.19"> יט  ולקחת את האיל השני וסמך אהרן ובניו את ידיהם על ראש האיל </verse>
        <verse osisID="Exod.29.20"> כ  ושחטת את האיל ולקחת מדמו ונתתה על תנוך אזן אהרן ועל תנוך אזן בניו הימנית ועל בהן ידם הימנית ועל בהן רגלם הימנית וזרקת את הדם על המזבח סביב </verse>
        <verse osisID="Exod.29.21"> כא  ולקחת מן הדם אשר על המזבח ומשמן המשחה והזית על אהרן ועל בגדיו ועל בניו ועל בגדי בניו אתו וקדש הוא ובגדיו ובניו ובגדי בניו אתו </verse>
        <verse osisID="Exod.29.22"> כב  ולקחת מן האיל החלב והאליה ואת החלב המכסה את הקרב ואת יתרת הכבד ואת שתי הכלית ואת החלב אשר עליהן ואת שוק הימין  כי איל מלאים הוא </verse>
        <verse osisID="Exod.29.23"> כג  וככר לחם אחת וחלת לחם שמן אחת--ורקיק אחד  מסל המצות אשר לפני יהוה </verse>
        <verse osisID="Exod.29.24"> כד  ושמת הכל--על כפי אהרן ועל כפי בניו והנפת אתם תנופה לפני יהוה </verse>
        <verse osisID="Exod.29.25"> כה  ולקחת אתם מידם והקטרת המזבחה על העלה לריח ניחוח לפני יהוה אשה הוא ליהוה </verse>
        <verse osisID="Exod.29.26"> כו  ולקחת את החזה מאיל המלאים אשר לאהרן והנפת אתו תנופה לפני יהוה והיה לך למנה </verse>
        <verse osisID="Exod.29.27"> כז  וקדשת את חזה התנופה ואת שוק התרומה אשר הונף ואשר הורם  מאיל המלאים--מאשר לאהרן ומאשר לבניו </verse>
        <verse osisID="Exod.29.28"> כח  והיה לאהרן ולבניו לחק עולם מאת בני ישראל כי תרומה הוא ותרומה יהיה מאת בני ישראל מזבחי שלמיהם--תרומתם ליהוה </verse>
        <verse osisID="Exod.29.29"> כט  ובגדי הקדש אשר לאהרן יהיו לבניו אחריו למשחה בהם ולמלא בם את ידם </verse>
        <verse osisID="Exod.29.30"> ל  שבעת ימים ילבשם הכהן תחתיו--מבניו  אשר יבא אל אהל מועד לשרת בקדש </verse>
        <verse osisID="Exod.29.31"> לא  ואת איל המלאים תקח ובשלת את בשרו במקם קדש </verse>
        <verse osisID="Exod.29.32"> לב  ואכל אהרן ובניו את בשר האיל ואת הלחם אשר בסל פתח אהל מועד </verse>
        <verse osisID="Exod.29.33"> לג  ואכלו אתם אשר כפר בהם למלא את ידם לקדש אתם וזר לא יאכל כי קדש הם </verse>
        <verse osisID="Exod.29.34"> לד  ואם יותר מבשר המלאים ומן הלחם--עד הבקר  ושרפת את הנותר באש לא יאכל כי קדש הוא </verse>
        <verse osisID="Exod.29.35"> לה  ועשית לאהרן ולבניו ככה ככל אשר צויתי אתכה שבעת ימים תמלא ידם </verse>
        <verse osisID="Exod.29.36"> לו  ופר חטאת תעשה ליום על הכפרים וחטאת על המזבח בכפרך עליו ומשחת אתו לקדשו </verse>
        <verse osisID="Exod.29.37"> לז  שבעת ימים תכפר על המזבח וקדשת אתו והיה המזבח קדש קדשים כל הנגע במזבח יקדש  {ס} </verse>
        <verse osisID="Exod.29.38"> לח  וזה אשר תעשה על המזבח  כבשים בני שנה שנים ליום תמיד </verse>
        <verse osisID="Exod.29.39"> לט  את הכבש האחד תעשה בבקר ואת הכבש השני תעשה בין הערבים </verse>
        <verse osisID="Exod.29.40"> מ  ועשרן סלת בלול בשמן כתית רבע ההין ונסך רביעת ההין יין--לכבש האחד </verse>
        <verse osisID="Exod.29.41"> מא  ואת הכבש השני תעשה בין הערבים  כמנחת הבקר וכנסכה תעשה לה לריח ניחח אשה ליהוה </verse>
        <verse osisID="Exod.29.42"> מב  עלת תמיד לדרתיכם פתח אהל מועד לפני יהוה אשר אועד לכם שמה לדבר אליך שם </verse>
        <verse osisID="Exod.29.43"> מג  ונעדתי שמה לבני ישראל ונקדש בכבדי </verse>
        <verse osisID="Exod.29.44"> מד  וקדשתי את אהל מועד ואת המזבח ואת אהרן ואת בניו אקדש לכהן לי </verse>
        <verse osisID="Exod.29.45"> מה  ושכנתי בתוך בני ישראל והייתי להם לאלהים </verse>
        <verse osisID="Exod.29.46"> מו  וידעו כי אני יהוה אלהיהם אשר הוצאתי אתם מארץ מצרים לשכני בתוכם  אני יהוה אלהיהם  {פ} </verse>
      </chapter>
      <chapter osisID="Exod.30">
        <verse osisID="Exod.30.1"> א  ועשית מזבח מקטר קטרת עצי שטים תעשה אתו </verse>
        <verse osisID="Exod.30.2"> ב  אמה ארכו ואמה רחבו רבוע יהיה ואמתים קמתו ממנו קרנתיו </verse>
        <verse osisID="Exod.30.3"> ג  וצפית אתו זהב טהור את גגו ואת קירתיו סביב--ואת קרנתיו ועשית לו זר זהב סביב </verse>
        <verse osisID="Exod.30.4"> ד  ושתי טבעת זהב תעשה לו מתחת לזרו על שתי צלעתיו--תעשה על שני צדיו והיה לבתים לבדים לשאת אתו בהמה </verse>
        <verse osisID="Exod.30.5"> ה  ועשית את הבדים עצי שטים וצפית אתם זהב </verse>
        <verse osisID="Exod.30.6"> ו  ונתתה אתו לפני הפרכת אשר על ארן העדת--לפני הכפרת אשר על העדת אשר אועד לך שמה </verse>
        <verse osisID="Exod.30.7"> ז  והקטיר עליו אהרן קטרת סמים בבקר בבקר בהיטיבו את הנרת--יקטירנה </verse>
        <verse osisID="Exod.30.8"> ח  ובהעלת אהרן את הנרת בין הערבים יקטירנה--קטרת תמיד לפני יהוה לדרתיכם </verse>
        <verse osisID="Exod.30.9"> ט  לא תעלו עליו קטרת זרה ועלה ומנחה ונסך לא תסכו עליו </verse>
        <verse osisID="Exod.30.10"> י  וכפר אהרן על קרנתיו אחת בשנה  מדם חטאת הכפרים אחת בשנה יכפר עליו לדרתיכם--קדש קדשים הוא ליהוה  {פ} </verse>
        <verse osisID="Exod.30.11"> יא  וידבר יהוה אל משה לאמר </verse>
        <verse osisID="Exod.30.12"> יב  כי תשא את ראש בני ישראל לפקדיהם ונתנו איש כפר נפשו ליהוה בפקד אתם ולא יהיה בהם נגף בפקד אתם </verse>
        <verse osisID="Exod.30.13"> יג  זה יתנו כל העבר על הפקדים--מחצית השקל בשקל הקדש  עשרים גרה השקל--מחצית השקל תרומה ליהוה </verse>
        <verse osisID="Exod.30.14"> יד  כל העבר על הפקדים מבן עשרים שנה ומעלה--יתן תרומת יהוה </verse>
        <verse osisID="Exod.30.15"> טו  העשיר לא ירבה והדל לא ימעיט ממחצית השקל--לתת את תרומת יהוה לכפר על נפשתיכם </verse>
        <verse osisID="Exod.30.16"> טז  ולקחת את כסף הכפרים מאת בני ישראל ונתת אתו על עבדת אהל מועד והיה לבני ישראל לזכרון לפני יהוה לכפר על נפשתיכם  {פ} </verse>
        <verse osisID="Exod.30.17"> יז  וידבר יהוה אל משה לאמר </verse>
        <verse osisID="Exod.30.18"> יח  ועשית כיור נחשת וכנו נחשת--לרחצה ונתת אתו בין אהל מועד ובין המזבח ונתת שמה מים </verse>
        <verse osisID="Exod.30.19"> יט  ורחצו אהרן ובניו ממנו את ידיהם ואת רגליהם </verse>
        <verse osisID="Exod.30.20"> כ  בבאם אל אהל מועד ירחצו מים--ולא ימתו או בגשתם אל המזבח לשרת להקטיר אשה ליהוה </verse>
        <verse osisID="Exod.30.21"> כא  ורחצו ידיהם ורגליהם ולא ימתו והיתה להם חק עולם לו ולזרעו לדרתם  {פ} </verse>
        <verse osisID="Exod.30.22"> כב  וידבר יהוה אל משה לאמר </verse>
        <verse osisID="Exod.30.23"> כג  ואתה קח לך בשמים ראש מר דרור חמש מאות וקנמן בשם מחציתו חמשים ומאתים וקנה בשם חמשים ומאתים </verse>
        <verse osisID="Exod.30.24"> כד  וקדה חמש מאות בשקל הקדש ושמן זית הין </verse>
        <verse osisID="Exod.30.25"> כה  ועשית אתו שמן משחת קדש--רקח מרקחת מעשה רקח שמן משחת קדש יהיה </verse>
        <verse osisID="Exod.30.26"> כו  ומשחת בו את אהל מועד ואת ארון העדת </verse>
        <verse osisID="Exod.30.27"> כז  ואת השלחן ואת כל כליו ואת המנרה ואת כליה ואת מזבח הקטרת </verse>
        <verse osisID="Exod.30.28"> כח  ואת מזבח העלה ואת כל כליו ואת הכיר ואת כנו </verse>
        <verse osisID="Exod.30.29"> כט  וקדשת אתם והיו קדש קדשים כל הנגע בהם יקדש </verse>
        <verse osisID="Exod.30.30"> ל  ואת אהרן ואת בניו תמשח וקדשת אתם לכהן לי </verse>
        <verse osisID="Exod.30.31"> לא  ואל בני ישראל תדבר לאמר  שמן משחת קדש יהיה זה לי--לדרתיכם </verse>
        <verse osisID="Exod.30.32"> לב  על בשר אדם לא ייסך ובמתכנתו לא תעשו כמהו קדש הוא קדש יהיה לכם </verse>
        <verse osisID="Exod.30.33"> לג  איש אשר ירקח כמהו ואשר יתן ממנו על זר--ונכרת מעמיו  {ס} </verse>
        <verse osisID="Exod.30.34"> לד  ויאמר יהוה אל משה קח לך סמים נטף ושחלת וחלבנה סמים ולבנה זכה  בד בבד יהיה </verse>
        <verse osisID="Exod.30.35"> לה  ועשית אתה קטרת רקח מעשה רוקח ממלח טהור קדש </verse>
        <verse osisID="Exod.30.36"> לו  ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם </verse>
        <verse osisID="Exod.30.37"> לז  והקטרת אשר תעשה--במתכנתה לא תעשו לכם קדש תהיה לך ליהוה </verse>
        <verse osisID="Exod.30.38"> לח  איש אשר יעשה כמוה להריח בה--ונכרת מעמיו  {ס} </verse>
      </chapter>
      <chapter osisID="Exod.31">
        <verse osisID="Exod.31.1"> א  וידבר יהוה אל משה לאמר </verse>
        <verse osisID="Exod.31.2"> ב  ראה קראתי בשם בצלאל בן אורי בן חור למטה יהודה </verse>
        <verse osisID="Exod.31.3"> ג  ואמלא אתו רוח אלהים בחכמה ובתבונה ובדעת ובכל מלאכה </verse>
        <verse osisID="Exod.31.4"> ד  לחשב מחשבת לעשות בזהב ובכסף ובנחשת </verse>
        <verse osisID="Exod.31.5"> ה  ובחרשת אבן למלאת ובחרשת עץ לעשות בכל מלאכה </verse>
        <verse osisID="Exod.31.6"> ו  ואני הנה נתתי אתו את אהליאב בן אחיסמך למטה דן ובלב כל חכם לב נתתי חכמה ועשו את כל אשר צויתך </verse>
        <verse osisID="Exod.31.7"> ז  את אהל מועד ואת הארן לעדת ואת הכפרת אשר עליו ואת כל כלי האהל </verse>
        <verse osisID="Exod.31.8"> ח  ואת השלחן ואת כליו ואת המנרה הטהרה ואת כל כליה ואת מזבח הקטרת </verse>
        <verse osisID="Exod.31.9"> ט  ואת מזבח העלה ואת כל כליו ואת הכיור ואת כנו </verse>
        <verse osisID="Exod.31.10"> י  ואת בגדי השרד ואת בגדי הקדש לאהרן הכהן ואת בגדי בניו לכהן </verse>
        <verse osisID="Exod.31.11"> יא  ואת שמן המשחה ואת קטרת הסמים לקדש  ככל אשר צויתך יעשו  {פ} </verse>
        <verse osisID="Exod.31.12"> יב  ויאמר יהוה אל משה לאמר </verse>
        <verse osisID="Exod.31.13"> יג  ואתה דבר אל בני ישראל לאמר אך את שבתתי תשמרו  כי אות הוא ביני וביניכם לדרתיכם--לדעת כי אני יהוה מקדשכם </verse>
        <verse osisID="Exod.31.14"> יד  ושמרתם את השבת כי קדש הוא לכם מחלליה מות יומת--כי כל העשה בה מלאכה ונכרתה הנפש ההוא מקרב עמיה </verse>
        <verse osisID="Exod.31.15"> טו  ששת ימים יעשה מלאכה וביום השביעי שבת שבתון קדש ליהוה כל העשה מלאכה ביום השבת מות יומת </verse>
        <verse osisID="Exod.31.16"> טז  ושמרו בני ישראל את השבת לעשות את השבת לדרתם ברית עולם </verse>
        <verse osisID="Exod.31.17"> יז  ביני ובין בני ישראל--אות הוא לעלם  כי ששת ימים עשה יהוה את השמים ואת הארץ וביום השביעי שבת וינפש  {ס} </verse>
        <verse osisID="Exod.31.18"> יח  ויתן אל משה ככלתו לדבר אתו בהר סיני שני לחת העדת--לחת אבן כתבים באצבע אלהים </verse>
      </chapter>
      <chapter osisID="Exod.32">
        <verse osisID="Exod.32.1"> א  וירא העם כי בשש משה לרדת מן ההר ויקהל העם על אהרן ויאמרו אליו קום עשה לנו אלהים אשר ילכו לפנינו--כי זה משה האיש אשר העלנו מארץ מצרים לא ידענו מה היה לו </verse>
        <verse osisID="Exod.32.2"> ב  ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי </verse>
        <verse osisID="Exod.32.3"> ג  ויתפרקו כל העם את נזמי הזהב אשר באזניהם ויביאו אל אהרן </verse>
        <verse osisID="Exod.32.4"> ד  ויקח מידם ויצר אתו בחרט ויעשהו עגל מסכה ויאמרו--אלה אלהיך ישראל אשר העלוך מארץ מצרים </verse>
        <verse osisID="Exod.32.5"> ה  וירא אהרן ויבן מזבח לפניו ויקרא אהרן ויאמר חג ליהוה מחר </verse>
        <verse osisID="Exod.32.6"> ו  וישכימו ממחרת ויעלו עלת ויגשו שלמים וישב העם לאכל ושתו ויקמו לצחק  {פ} </verse>
        <verse osisID="Exod.32.7"> ז  וידבר יהוה אל משה  לך רד--כי שחת עמך אשר העלית מארץ מצרים </verse>
        <verse osisID="Exod.32.8"> ח  סרו מהר מן הדרך אשר צויתם--עשו להם עגל מסכה וישתחוו לו ויזבחו לו ויאמרו אלה אלהיך ישראל אשר העלוך מארץ מצרים </verse>
        <verse osisID="Exod.32.9"> ט  ויאמר יהוה אל משה  ראיתי את העם הזה והנה עם קשה ערף הוא </verse>
        <verse osisID="Exod.32.10"> י  ועתה הניחה לי ויחר אפי בהם ואכלם ואעשה אותך לגוי גדול </verse>
        <verse osisID="Exod.32.11"> יא  ויחל משה את פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה </verse>
        <verse osisID="Exod.32.12"> יב  למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על הרעה לעמך </verse>
        <verse osisID="Exod.32.13"> יג  זכר לאברהם ליצחק ולישראל עבדיך אשר נשבעת להם בך ותדבר אלהם ארבה את זרעכם ככוכבי השמים וכל הארץ הזאת אשר אמרתי אתן לזרעכם ונחלו לעלם </verse>
        <verse osisID="Exod.32.14"> יד  וינחם יהוה על הרעה אשר דבר לעשות לעמו  {פ} </verse>
        <verse osisID="Exod.32.15"> טו  ויפן וירד משה מן ההר ושני לחת העדת בידו  לחת כתבים משני עבריהם--מזה ומזה הם כתבים </verse>
        <verse osisID="Exod.32.16"> טז  והלחת--מעשה אלהים המה והמכתב מכתב אלהים הוא--חרות על הלחת </verse>
        <verse osisID="Exod.32.17"> יז  וישמע יהושע את קול העם ברעה ויאמר אל משה קול מלחמה במחנה </verse>
        <verse osisID="Exod.32.18"> יח  ויאמר אין קול ענות גבורה ואין קול ענות חלושה קול ענות אנכי שמע </verse>
        <verse osisID="Exod.32.19"> יט  ויהי כאשר קרב אל המחנה וירא את העגל ומחלת ויחר אף משה וישלך מידו את הלחת וישבר אתם תחת ההר </verse>
        <verse osisID="Exod.32.20"> כ  ויקח את העגל אשר עשו וישרף באש ויטחן עד אשר דק ויזר על פני המים וישק את בני ישראל </verse>
        <verse osisID="Exod.32.21"> כא  ויאמר משה אל אהרן מה עשה לך העם הזה  כי הבאת עליו חטאה גדלה </verse>
        <verse osisID="Exod.32.22"> כב  ויאמר אהרן אל יחר אף אדני אתה ידעת את העם כי ברע הוא </verse>
        <verse osisID="Exod.32.23"> כג  ויאמרו לי--עשה לנו אלהים אשר ילכו לפנינו  כי זה משה האיש אשר העלנו מארץ מצרים--לא ידענו מה היה לו </verse>
        <verse osisID="Exod.32.24"> כד  ואמר להם למי זהב התפרקו ויתנו לי ואשלכהו באש ויצא העגל הזה </verse>
        <verse osisID="Exod.32.25"> כה  וירא משה את העם כי פרע הוא  כי פרעה אהרן לשמצה בקמיהם </verse>
        <verse osisID="Exod.32.26"> כו  ויעמד משה בשער המחנה ויאמר מי ליהוה אלי ויאספו אליו כל בני לוי </verse>
        <verse osisID="Exod.32.27"> כז  ויאמר להם כה אמר יהוה אלהי ישראל שימו איש חרבו על ירכו עברו ושובו משער לשער במחנה והרגו איש את אחיו ואיש את רעהו ואיש את קרבו </verse>
        <verse osisID="Exod.32.28"> כח  ויעשו בני לוי כדבר משה ויפל מן העם ביום ההוא כשלשת אלפי איש </verse>
        <verse osisID="Exod.32.29"> כט  ויאמר משה מלאו ידכם היום ליהוה כי איש בבנו ובאחיו--ולתת עליכם היום ברכה </verse>
        <verse osisID="Exod.32.30"> ל  ויהי ממחרת ויאמר משה אל העם אתם חטאתם חטאה גדלה ועתה אעלה אל יהוה אולי אכפרה בעד חטאתכם </verse>
        <verse osisID="Exod.32.31"> לא  וישב משה אל יהוה ויאמר  אנא חטא העם הזה חטאה גדלה ויעשו להם אלהי זהב </verse>
        <verse osisID="Exod.32.32"> לב  ועתה אם תשא חטאתם ואם אין--מחני נא מספרך אשר כתבת </verse>
        <verse osisID="Exod.32.33"> לג  ויאמר יהוה אל משה  מי אשר חטא לי אמחנו מספרי </verse>
        <verse osisID="Exod.32.34"> לד  ועתה לך נחה את העם אל אשר דברתי לך--הנה מלאכי ילך לפניך וביום פקדי ופקדתי עלהם חטאתם </verse>
        <verse osisID="Exod.32.35"> לה  ויגף יהוה את העם על אשר עשו את העגל אשר עשה אהרן  {ס} </verse>
      </chapter>
      <chapter osisID="Exod.33">
        <verse osisID="Exod.33.1"> א  וידבר יהוה אל משה לך עלה מזה--אתה והעם אשר העלית מארץ מצרים  אל הארץ אשר נשבעתי לאברהם ליצחק וליעקב לאמר לזרעך אתננה </verse>
        <verse osisID="Exod.33.2"> ב  ושלחתי לפניך מלאך וגרשתי את הכנעני האמרי והחתי והפרזי החוי והיבוסי </verse>
        <verse osisID="Exod.33.3"> ג  אל ארץ זבת חלב ודבש  כי לא אעלה בקרבך כי עם קשה ערף אתה--פן אכלך בדרך </verse>
        <verse osisID="Exod.33.4"> ד  וישמע העם את הדבר הרע הזה--ויתאבלו ולא שתו איש עדיו עליו </verse>
        <verse osisID="Exod.33.5"> ה  ויאמר יהוה אל משה אמר אל בני ישראל אתם עם קשה ערף--רגע אחד אעלה בקרבך וכליתיך ועתה הורד עדיך מעליך ואדעה מה אעשה לך </verse>
        <verse osisID="Exod.33.6"> ו  ויתנצלו בני ישראל את עדים מהר חורב </verse>
        <verse osisID="Exod.33.7"> ז  ומשה יקח את האהל ונטה לו מחוץ למחנה הרחק מן המחנה וקרא לו אהל מועד והיה כל מבקש יהוה יצא אל אהל מועד אשר מחוץ למחנה </verse>
        <verse osisID="Exod.33.8"> ח  והיה כצאת משה אל האהל יקומו כל העם ונצבו איש פתח אהלו והביטו אחרי משה עד באו האהלה </verse>
        <verse osisID="Exod.33.9"> ט  והיה כבא משה האהלה ירד עמוד הענן ועמד פתח האהל ודבר עם משה </verse>
        <verse osisID="Exod.33.10"> י  וראה כל העם את עמוד הענן עמד פתח האהל וקם כל העם והשתחוו איש פתח אהלו </verse>
        <verse osisID="Exod.33.11"> יא  ודבר יהוה אל משה פנים אל פנים כאשר ידבר איש אל רעהו ושב אל המחנה ומשרתו יהושע בן נון נער לא ימיש מתוך האהל  {פ} </verse>
        <verse osisID="Exod.33.12"> יב  ויאמר משה אל יהוה ראה אתה אמר אלי העל את העם הזה ואתה לא הודעתני את אשר תשלח עמי ואתה אמרת ידעתיך בשם וגם מצאת חן בעיני </verse>
        <verse osisID="Exod.33.13"> יג  ועתה אם נא מצאתי חן בעיניך הודעני נא את דרכך ואדעך למען אמצא חן בעיניך וראה כי עמך הגוי הזה </verse>
        <verse osisID="Exod.33.14"> יד  ויאמר  פני ילכו והנחתי לך </verse>
        <verse osisID="Exod.33.15"> טו  ויאמר אליו  אם אין פניך הלכים אל תעלנו מזה </verse>
        <verse osisID="Exod.33.16"> טז  ובמה יודע אפוא כי מצאתי חן בעיניך אני ועמך--הלוא בלכתך עמנו ונפלינו אני ועמך מכל העם אשר על פני האדמה  {פ} </verse>
        <verse osisID="Exod.33.17"> יז  ויאמר יהוה אל משה גם את הדבר הזה אשר דברת אעשה  כי מצאת חן בעיני ואדעך בשם </verse>
        <verse osisID="Exod.33.18"> יח  ויאמר  הראני נא את כבדך </verse>
        <verse osisID="Exod.33.19"> יט  ויאמר אני אעביר כל טובי על פניך וקראתי בשם יהוה לפניך וחנתי את אשר אחן ורחמתי את אשר ארחם </verse>
        <verse osisID="Exod.33.20"> כ  ויאמר לא תוכל לראת את פני  כי לא יראני האדם וחי </verse>
        <verse osisID="Exod.33.21"> כא  ויאמר יהוה הנה מקום אתי ונצבת על הצור </verse>
        <verse osisID="Exod.33.22"> כב  והיה בעבר כבדי ושמתיך בנקרת הצור ושכתי כפי עליך עד עברי </verse>
        <verse osisID="Exod.33.23"> כג  והסרתי את כפי וראית את אחרי ופני לא יראו  {פ} </verse>
      </chapter>
      <chapter osisID="Exod.34">
        <verse osisID="Exod.34.1"> א  ויאמר יהוה אל משה פסל לך שני לחת אבנים כראשנים וכתבתי על הלחת את הדברים אשר היו על הלחת הראשנים אשר שברת </verse>
        <verse osisID="Exod.34.2"> ב  והיה נכון לבקר ועלית בבקר אל הר סיני ונצבת לי שם על ראש ההר </verse>
        <verse osisID="Exod.34.3"> ג  ואיש לא יעלה עמך וגם איש אל ירא בכל ההר גם הצאן והבקר אל ירעו אל מול ההר ההוא </verse>
        <verse osisID="Exod.34.4"> ד  ויפסל שני לחת אבנים כראשנים וישכם משה בבקר ויעל אל הר סיני כאשר צוה יהוה אתו ויקח בידו שני לחת אבנים </verse>
        <verse osisID="Exod.34.5"> ה  וירד יהוה בענן ויתיצב עמו שם ויקרא בשם יהוה </verse>
        <verse osisID="Exod.34.6"> ו  ויעבר יהוה על פניו ויקרא יהוה יהוה אל רחום וחנון--ארך אפים ורב חסד ואמת </verse>
        <verse osisID="Exod.34.7"> ז  big נ /big צר חסד לאלפים נשא עון ופשע וחטאה ונקה לא ינקה--פקד עון אבות על בנים ועל בני בנים על שלשים ועל רבעים </verse>
        <verse osisID="Exod.34.8"> ח  וימהר משה ויקד ארצה וישתחו </verse>
        <verse osisID="Exod.34.9"> ט  ויאמר אם נא מצאתי חן בעיניך אדני ילך נא אדני בקרבנו  כי עם קשה ערף הוא וסלחת לעוננו ולחטאתנו ונחלתנו </verse>
        <verse osisID="Exod.34.10"> י  ויאמר הנה אנכי כרת ברית נגד כל עמך אעשה נפלאת אשר לא נבראו בכל הארץ ובכל הגוים וראה כל העם אשר אתה בקרבו את מעשה יהוה כי נורא הוא אשר אני עשה עמך </verse>
        <verse osisID="Exod.34.11"> יא  שמר לך--את אשר אנכי מצוך היום הנני גרש מפניך את האמרי והכנעני והחתי והפרזי והחוי והיבוסי </verse>
        <verse osisID="Exod.34.12"> יב  השמר לך פן תכרת ברית ליושב הארץ אשר אתה בא עליה  פן יהיה למוקש בקרבך </verse>
        <verse osisID="Exod.34.13"> יג  כי את מזבחתם תתצון ואת מצבתם תשברון ואת אשריו תכרתון </verse>
        <verse osisID="Exod.34.14"> יד  כי לא תשתחוה לאל אח big ר /big   כי יהוה קנא שמו אל קנא הוא </verse>
        <verse osisID="Exod.34.15"> טו  פן תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו </verse>
        <verse osisID="Exod.34.16"> טז  ולקחת מבנתיו לבניך וזנו בנתיו אחרי אלהיהן והזנו את בניך אחרי אלהיהן </verse>
        <verse osisID="Exod.34.17"> יז  אלהי מסכה לא תעשה לך </verse>
        <verse osisID="Exod.34.18"> יח  את חג המצות תשמר--שבעת ימים תאכל מצות אשר צויתך למועד חדש האביב  כי בחדש האביב יצאת ממצרים </verse>
        <verse osisID="Exod.34.19"> יט  כל פטר רחם לי וכל מקנך תזכר פטר שור ושה </verse>
        <verse osisID="Exod.34.20"> כ  ופטר חמור תפדה בשה ואם לא תפדה וערפתו כל בכור בניך תפדה ולא יראו פני ריקם </verse>
        <verse osisID="Exod.34.21"> כא  ששת ימים תעבד וביום השביעי תשבת בחריש ובקציר תשבת </verse>
        <verse osisID="Exod.34.22"> כב  וחג שבעת תעשה לך בכורי קציר חטים וחג האסיף--תקופת השנה </verse>
        <verse osisID="Exod.34.23"> כג  שלש פעמים בשנה--יראה כל זכורך את פני האדן יהוה אלהי ישראל </verse>
        <verse osisID="Exod.34.24"> כד  כי אוריש גוים מפניך והרחבתי את גבלך ולא יחמד איש את ארצך בעלתך לראות את פני יהוה אלהיך שלש פעמים בשנה </verse>
        <verse osisID="Exod.34.25"> כה  לא תשחט על חמץ דם זבחי ולא ילין לבקר זבח חג הפסח </verse>
        <verse osisID="Exod.34.26"> כו  ראשית בכורי אדמתך תביא בית יהוה אלהיך לא תבשל גדי בחלב אמו  {פ} </verse>
        <verse osisID="Exod.34.27"> כז  ויאמר יהוה אל משה כתב לך את הדברים האלה  כי על פי הדברים האלה כרתי אתך ברית--ואת ישראל </verse>
        <verse osisID="Exod.34.28"> כח  ויהי שם עם יהוה ארבעים יום וארבעים לילה--לחם לא אכל ומים לא שתה ויכתב על הלחת את דברי הברית--עשרת הדברים </verse>
        <verse osisID="Exod.34.29"> כט  ויהי ברדת משה מהר סיני ושני לחת העדת ביד משה ברדתו מן ההר ומשה לא ידע כי קרן עור פניו--בדברו אתו </verse>
        <verse osisID="Exod.34.30"> ל  וירא אהרן וכל בני ישראל את משה והנה קרן עור פניו וייראו מגשת אליו </verse>
        <verse osisID="Exod.34.31"> לא  ויקרא אלהם משה וישבו אליו אהרן וכל הנשאים בעדה וידבר משה אלהם </verse>
        <verse osisID="Exod.34.32"> לב  ואחרי כן נגשו כל בני ישראל ויצום--את כל אשר דבר יהוה אתו בהר סיני </verse>
        <verse osisID="Exod.34.33"> לג  ויכל משה מדבר אתם ויתן על פניו מסוה </verse>
        <verse osisID="Exod.34.34"> לד  ובבא משה לפני יהוה לדבר אתו יסיר את המסוה עד צאתו ויצא ודבר אל בני ישראל את אשר יצוה </verse>
        <verse osisID="Exod.34.35"> לה  וראו בני ישראל את פני משה כי קרן עור פני משה והשיב משה את המסוה על פניו עד באו לדבר אתו  {ס} </verse>
      </chapter>
      <chapter osisID="Exod.35">
        <verse osisID="Exod.35.1"> א  ויקהל משה את כל עדת בני ישראל--ויאמר אלהם  אלה הדברים אשר צוה יהוה לעשת אתם </verse>
        <verse osisID="Exod.35.2"> ב  ששת ימים תעשה מלאכה וביום השביעי יהיה לכם קדש שבת שבתון ליהוה כל העשה בו מלאכה יומת </verse>
        <verse osisID="Exod.35.3"> ג  לא תבערו אש בכל משבתיכם ביום השבת  {פ} </verse>
        <verse osisID="Exod.35.4"> ד  ויאמר משה אל כל עדת בני ישראל לאמר  זה הדבר אשר צוה יהוה לאמר </verse>
        <verse osisID="Exod.35.5"> ה  קחו מאתכם תרומה ליהוה כל נדיב לבו יביאה את תרומת יהוה  זהב וכסף ונחשת </verse>
        <verse osisID="Exod.35.6"> ו  ותכלת וארגמן ותולעת שני ושש ועזים </verse>
        <verse osisID="Exod.35.7"> ז  וערת אילם מאדמים וערת תחשים ועצי שטים </verse>
        <verse osisID="Exod.35.8"> ח  ושמן למאור ובשמים לשמן המשחה ולקטרת הסמים </verse>
        <verse osisID="Exod.35.9"> ט  ואבני שהם--ואבני מלאים  לאפוד ולחשן </verse>
        <verse osisID="Exod.35.10"> י  וכל חכם לב בכם יבאו ויעשו את כל אשר צוה יהוה </verse>
        <verse osisID="Exod.35.11"> יא  את המשכן--את אהלו ואת מכסהו את קרסיו ואת קרשיו את בריחו את עמדיו ואת אדניו </verse>
        <verse osisID="Exod.35.12"> יב  את הארן ואת בדיו את הכפרת ואת פרכת המסך </verse>
        <verse osisID="Exod.35.13"> יג  את השלחן ואת בדיו ואת כל כליו ואת לחם הפנים </verse>
        <verse osisID="Exod.35.14"> יד  ואת מנרת המאור ואת כליה ואת נרתיה ואת שמן המאור </verse>
        <verse osisID="Exod.35.15"> טו  ואת מזבח הקטרת ואת בדיו ואת שמן המשחה ואת קטרת הסמים ואת מסך הפתח לפתח המשכן </verse>
        <verse osisID="Exod.35.16"> טז  את מזבח העלה ואת מכבר הנחשת אשר לו את בדיו ואת כל כליו את הכיר ואת כנו </verse>
        <verse osisID="Exod.35.17"> יז  את קלעי החצר את עמדיו ואת אדניה ואת מסך שער החצר </verse>
        <verse osisID="Exod.35.18"> יח  את יתדת המשכן ואת יתדת החצר ואת מיתריהם </verse>
        <verse osisID="Exod.35.19"> יט  את בגדי השרד לשרת בקדש  את בגדי הקדש לאהרן הכהן ואת בגדי בניו לכהן </verse>
        <verse osisID="Exod.35.20"> כ  ויצאו כל עדת בני ישראל מלפני משה </verse>
        <verse osisID="Exod.35.21"> כא  ויבאו כל איש אשר נשאו לבו וכל אשר נדבה רוחו אתו הביאו את תרומת יהוה למלאכת אהל מועד ולכל עבדתו ולבגדי הקדש </verse>
        <verse osisID="Exod.35.22"> כב  ויבאו האנשים על הנשים כל נדיב לב הביאו חח ונזם וטבעת וכומז כל כלי זהב וכל איש אשר הניף תנופת זהב ליהוה </verse>
        <verse osisID="Exod.35.23"> כג  וכל איש אשר נמצא אתו תכלת וארגמן ותולעת שני--ושש ועזים וערת אילם מאדמים וערת תחשים הביאו </verse>
        <verse osisID="Exod.35.24"> כד  כל מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל מלאכת העבדה--הביאו </verse>
        <verse osisID="Exod.35.25"> כה  וכל אשה חכמת לב בידיה טוו ויביאו מטוה את התכלת ואת הארגמן את תולעת השני ואת השש </verse>
        <verse osisID="Exod.35.26"> כו  וכל הנשים--אשר נשא לבן אתנה בחכמה  טוו את העזים </verse>
        <verse osisID="Exod.35.27"> כז  והנשאם הביאו--את אבני השהם ואת אבני המלאים  לאפוד ולחשן </verse>
        <verse osisID="Exod.35.28"> כח  ואת הבשם ואת השמן  למאור--ולשמן המשחה ולקטרת הסמים </verse>
        <verse osisID="Exod.35.29"> כט  כל איש ואשה אשר נדב לבם אתם להביא לכל המלאכה אשר צוה יהוה לעשות ביד משה--הביאו בני ישראל נדבה ליהוה  {פ} </verse>
        <verse osisID="Exod.35.30"> ל  ויאמר משה אל בני ישראל ראו קרא יהוה בשם בצלאל בן אורי בן חור למטה יהודה </verse>
        <verse osisID="Exod.35.31"> לא  וימלא אתו רוח אלהים בחכמה בתבונה ובדעת ובכל מלאכה </verse>
        <verse osisID="Exod.35.32"> לב  ולחשב מחשבת--לעשת בזהב ובכסף ובנחשת </verse>
        <verse osisID="Exod.35.33"> לג  ובחרשת אבן למלאת ובחרשת עץ לעשות בכל מלאכת מחשבת </verse>
        <verse osisID="Exod.35.34"> לד  ולהורת נתן בלבו  הוא ואהליאב בן אחיסמך למטה דן </verse>
        <verse osisID="Exod.35.35"> לה  מלא אתם חכמת לב לעשות כל מלאכת חרש וחשב ורקם בתכלת ובארגמן בתולעת השני ובשש וארג עשי כל מלאכה וחשבי מחשבת </verse>
      </chapter>
      <chapter osisID="Exod.36">
        <verse osisID="Exod.36.1"> א  ועשה בצלאל ואהליאב וכל איש חכם לב אשר נתן יהוה חכמה ותבונה בהמה לדעת לעשת את כל מלאכת עבדת הקדש--לכל אשר צוה יהוה </verse>
        <verse osisID="Exod.36.2"> ב  ויקרא משה אל בצלאל ואל אהליאב ואל כל איש חכם לב אשר נתן יהוה חכמה בלבו--כל אשר נשאו לבו לקרבה אל המלאכה לעשת אתה </verse>
        <verse osisID="Exod.36.3"> ג  ויקחו מלפני משה את כל התרומה אשר הביאו בני ישראל למלאכת עבדת הקדש--לעשת אתה והם הביאו אליו עוד נדבה--בבקר בבקר </verse>
        <verse osisID="Exod.36.4"> ד  ויבאו כל החכמים העשים את כל מלאכת הקדש--איש איש ממלאכתו אשר המה עשים </verse>
        <verse osisID="Exod.36.5"> ה  ויאמרו אל משה לאמר מרבים העם להביא מדי העבדה למלאכה אשר צוה יהוה לעשת אתה </verse>
        <verse osisID="Exod.36.6"> ו  ויצו משה ויעבירו קול במחנה לאמר איש ואשה אל יעשו עוד מלאכה לתרומת הקדש ויכלא העם מהביא </verse>
        <verse osisID="Exod.36.7"> ז  והמלאכה היתה דים לכל המלאכה--לעשות אתה והותר  {ס} </verse>
        <verse osisID="Exod.36.8"> ח  ויעשו כל חכם לב בעשי המלאכה את המשכן--עשר יריעת  שש משזר ותכלת וארגמן ותולעת שני--כרבים מעשה חשב עשה אתם </verse>
        <verse osisID="Exod.36.9"> ט  ארך היריעה האחת שמנה ועשרים באמה ורחב ארבע באמה היריעה האחת  מדה אחת לכל היריעת </verse>
        <verse osisID="Exod.36.10"> י  ויחבר את חמש היריעת אחת אל אחת וחמש יריעת חבר אחת אל אחת </verse>
        <verse osisID="Exod.36.11"> יא  ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית </verse>
        <verse osisID="Exod.36.12"> יב  חמשים ללאת עשה ביריעה האחת וחמשים ללאת עשה בקצה היריעה אשר במחברת השנית  מקבילת הללאת--אחת אל אחת </verse>
        <verse osisID="Exod.36.13"> יג  ויעש חמשים קרסי זהב ויחבר את היריעת אחת אל אחת בקרסים ויהי המשכן אחד  {פ} </verse>
        <verse osisID="Exod.36.14"> יד  ויעש יריעת עזים לאהל על המשכן  עשתי עשרה יריעת עשה אתם </verse>
        <verse osisID="Exod.36.15"> טו  ארך היריעה האחת שלשים באמה וארבע אמות רחב היריעה האחת  מדה אחת לעשתי עשרה יריעת </verse>
        <verse osisID="Exod.36.16"> טז  ויחבר את חמש היריעת לבד ואת שש היריעת לבד </verse>
        <verse osisID="Exod.36.17"> יז  ויעש ללאת חמשים על שפת היריעה הקיצנה במחברת וחמשים ללאת עשה על שפת היריעה החברת השנית </verse>
        <verse osisID="Exod.36.18"> יח  ויעש קרסי נחשת חמשים לחבר את האהל להית אחד </verse>
        <verse osisID="Exod.36.19"> יט  ויעש מכסה לאהל ערת אילם מאדמים ומכסה ערת תחשים מלמעלה  {ס} </verse>
        <verse osisID="Exod.36.20"> כ  ויעש את הקרשים למשכן עצי שטים עמדים </verse>
        <verse osisID="Exod.36.21"> כא  עשר אמת ארך הקרש ואמה וחצי האמה רחב הקרש האחד </verse>
        <verse osisID="Exod.36.22"> כב  שתי ידת לקרש האחד משלבת אחת אל אחת כן עשה לכל קרשי המשכן </verse>
        <verse osisID="Exod.36.23"> כג  ויעש את הקרשים למשכן  עשרים קרשים לפאת נגב תימנה </verse>
        <verse osisID="Exod.36.24"> כד  וארבעים אדני כסף--עשה תחת עשרים הקרשים  שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו </verse>
        <verse osisID="Exod.36.25"> כה  ולצלע המשכן השנית לפאת צפון עשה עשרים קרשים </verse>
        <verse osisID="Exod.36.26"> כו  וארבעים אדניהם כסף--שני אדנים תחת הקרש האחד ושני אדנים תחת הקרש האחד </verse>
        <verse osisID="Exod.36.27"> כז  ולירכתי המשכן ימה עשה ששה קרשים </verse>
        <verse osisID="Exod.36.28"> כח  ושני קרשים עשה למקצעת המשכן--בירכתים </verse>
        <verse osisID="Exod.36.29"> כט  והיו תואמם מלמטה ויחדו יהיו תמים אל ראשו אל הטבעת האחת כן עשה לשניהם לשני המקצעת </verse>
        <verse osisID="Exod.36.30"> ל  והיו שמנה קרשים ואדניהם כסף ששה עשר אדנים--שני אדנים שני אדנים תחת הקרש האחד </verse>
        <verse osisID="Exod.36.31"> לא  ויעש בריחי עצי שטים--חמשה לקרשי צלע המשכן האחת </verse>
        <verse osisID="Exod.36.32"> לב  וחמשה בריחם לקרשי צלע המשכן השנית וחמשה בריחם לקרשי המשכן לירכתים ימה </verse>
        <verse osisID="Exod.36.33"> לג  ויעש את הבריח התיכן לברח בתוך הקרשים מן הקצה אל הקצה </verse>
        <verse osisID="Exod.36.34"> לד  ואת הקרשים צפה זהב ואת טבעתם עשה זהב--בתים לבריחם ויצף את הבריחם זהב </verse>
        <verse osisID="Exod.36.35"> לה  ויעש את הפרכת תכלת וארגמן ותולעת שני ושש משזר מעשה חשב עשה אתה כרבים </verse>
        <verse osisID="Exod.36.36"> לו  ויעש לה ארבעה עמודי שטים ויצפם זהב וויהם זהב ויצק להם ארבעה אדני כסף </verse>
        <verse osisID="Exod.36.37"> לז  ויעש מסך לפתח האהל תכלת וארגמן ותולעת שני ושש משזר מעשה רקם </verse>
        <verse osisID="Exod.36.38"> לח  ואת עמודיו חמשה ואת וויהם וצפה ראשיהם וחשקיהם זהב ואדניהם חמשה נחשת  {פ} </verse>
      </chapter>
      <chapter osisID="Exod.37">
        <verse osisID="Exod.37.1"> א  ויעש בצלאל את הארן עצי שטים  אמתים וחצי ארכו ואמה וחצי רחבו ואמה וחצי קמתו </verse>
        <verse osisID="Exod.37.2"> ב  ויצפהו זהב טהור מבית ומחוץ ויעש לו זר זהב סביב </verse>
        <verse osisID="Exod.37.3"> ג  ויצק לו ארבע טבעת זהב על ארבע פעמתיו ושתי טבעת על צלעו האחת ושתי טבעת על צלעו השנית </verse>
        <verse osisID="Exod.37.4"> ד  ויעש בדי עצי שטים ויצף אתם זהב </verse>
        <verse osisID="Exod.37.5"> ה  ויבא את הבדים בטבעת על צלעת הארן לשאת את הארן </verse>
        <verse osisID="Exod.37.6"> ו  ויעש כפרת זהב טהור  אמתים וחצי ארכה ואמה וחצי רחבה </verse>
        <verse osisID="Exod.37.7"> ז  ויעש שני כרבים זהב מקשה עשה אתם משני קצות הכפרת </verse>
        <verse osisID="Exod.37.8"> ח  כרוב אחד מקצה מזה וכרוב אחד מקצה מזה מן הכפרת עשה את הכרבים משני קצוותו (קצותיו) </verse>
        <verse osisID="Exod.37.9"> ט  ויהיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת--היו פני הכרבים  {פ} </verse>
        <verse osisID="Exod.37.10"> י  ויעש את השלחן עצי שטים  אמתים ארכו ואמה רחבו ואמה וחצי קמתו </verse>
        <verse osisID="Exod.37.11"> יא  ויצף אתו זהב טהור ויעש לו זר זהב סביב </verse>
        <verse osisID="Exod.37.12"> יב  ויעש לו מסגרת טפח סביב ויעש זר זהב למסגרתו סביב </verse>
        <verse osisID="Exod.37.13"> יג  ויצק לו ארבע טבעת זהב ויתן את הטבעת על ארבע הפאת אשר לארבע רגליו </verse>
        <verse osisID="Exod.37.14"> יד  לעמת המסגרת היו הטבעת בתים לבדים לשאת את השלחן </verse>
        <verse osisID="Exod.37.15"> טו  ויעש את הבדים עצי שטים ויצף אתם זהב לשאת את השלחן </verse>
        <verse osisID="Exod.37.16"> טז  ויעש את הכלים אשר על השלחן את קערתיו ואת כפתיו ואת מנקיתיו ואת הקשות אשר יסך בהן--זהב טהור  {פ} </verse>
        <verse osisID="Exod.37.17"> יז  ויעש את המנרה זהב טהור מקשה עשה את המנרה ירכה וקנה--גביעיה כפתריה ופרחיה ממנה היו </verse>
        <verse osisID="Exod.37.18"> יח  וששה קנים יצאים מצדיה  שלשה קני מנרה מצדה האחד ושלשה קני מנרה מצדה השני </verse>
        <verse osisID="Exod.37.19"> יט  שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן המנרה </verse>
        <verse osisID="Exod.37.20"> כ  ובמנרה ארבעה גבעים  משקדים--כפתריה ופרחיה </verse>
        <verse osisID="Exod.37.21"> כא  וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה--לששת הקנים היצאים ממנה </verse>
        <verse osisID="Exod.37.22"> כב  כפתריהם וקנתם ממנה היו כלה מקשה אחת זהב טהור </verse>
        <verse osisID="Exod.37.23"> כג  ויעש את נרתיה שבעה ומלקחיה ומחתתיה זהב טהור </verse>
        <verse osisID="Exod.37.24"> כד  ככר זהב טהור עשה אתה ואת כל כליה  {פ} </verse>
        <verse osisID="Exod.37.25"> כה  ויעש את מזבח הקטרת עצי שטים  אמה ארכו ואמה רחבו רבוע ואמתים קמתו--ממנו היו קרנתיו </verse>
        <verse osisID="Exod.37.26"> כו  ויצף אתו זהב טהור את גגו ואת קירתיו סביב--ואת קרנתיו ויעש לו זר זהב סביב </verse>
        <verse osisID="Exod.37.27"> כז  ושתי טבעת זהב עשה לו מתחת לזרו על שתי צלעתיו על שני צדיו--לבתים לבדים לשאת אתו בהם </verse>
        <verse osisID="Exod.37.28"> כח  ויעש את הבדים עצי שטים ויצף אתם זהב </verse>
        <verse osisID="Exod.37.29"> כט  ויעש את שמן המשחה קדש ואת קטרת הסמים טהור--מעשה רקח  {ס} </verse>
      </chapter>
      <chapter osisID="Exod.38">
        <verse osisID="Exod.38.1"> א  ויעש את מזבח העלה עצי שטים  חמש אמות ארכו וחמש אמות רחבו רבוע ושלש אמות קמתו </verse>
        <verse osisID="Exod.38.2"> ב  ויעש קרנתיו על ארבע פנתיו--ממנו היו קרנתיו ויצף אתו נחשת </verse>
        <verse osisID="Exod.38.3"> ג  ויעש את כל כלי המזבח את הסירת ואת היעים ואת המזרקת את המזלגת ואת המחתת כל כליו עשה נחשת </verse>
        <verse osisID="Exod.38.4"> ד  ויעש למזבח מכבר מעשה רשת נחשת תחת כרכבו מלמטה עד חציו </verse>
        <verse osisID="Exod.38.5"> ה  ויצק ארבע טבעת בארבע הקצות--למכבר הנחשת  בתים לבדים </verse>
        <verse osisID="Exod.38.6"> ו  ויעש את הבדים עצי שטים ויצף אתם נחשת </verse>
        <verse osisID="Exod.38.7"> ז  ויבא את הבדים בטבעת על צלעת המזבח לשאת אתו בהם נבוב לחת עשה אתו  {ס} </verse>
        <verse osisID="Exod.38.8"> ח  ויעש את הכיור נחשת ואת כנו נחשת--במראת הצבאת אשר צבאו פתח אהל מועד  {ס} </verse>
        <verse osisID="Exod.38.9"> ט  ויעש את החצר  לפאת נגב תימנה קלעי החצר שש משזר מאה באמה </verse>
        <verse osisID="Exod.38.10"> י  עמודיהם עשרים ואדניהם עשרים נחשת ווי העמודים וחשקיהם כסף </verse>
        <verse osisID="Exod.38.11"> יא  ולפאת צפון מאה באמה--עמודיהם עשרים ואדניהם עשרים נחשת ווי העמודים וחשקיהם כסף </verse>
        <verse osisID="Exod.38.12"> יב  ולפאת ים קלעים חמשים באמה--עמודיהם עשרה ואדניהם עשרה ווי העמדים וחשוקיהם כסף </verse>
        <verse osisID="Exod.38.13"> יג  ולפאת קדמה מזרחה חמשים אמה </verse>
        <verse osisID="Exod.38.14"> יד  קלעים חמש עשרה אמה אל הכתף עמודיהם שלשה ואדניהם שלשה </verse>
        <verse osisID="Exod.38.15"> טו  ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה </verse>
        <verse osisID="Exod.38.16"> טז  כל קלעי החצר סביב שש משזר </verse>
        <verse osisID="Exod.38.17"> יז  והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר </verse>
        <verse osisID="Exod.38.18"> יח  ומסך שער החצר מעשה רקם--תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר </verse>
        <verse osisID="Exod.38.19"> יט  ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף </verse>
        <verse osisID="Exod.38.20"> כ  וכל היתדת למשכן ולחצר סביב--נחשת  {ס} </verse>
        <verse osisID="Exod.38.21"> כא  אלה פקודי המשכן משכן העדת אשר פקד על פי משה  עבדת הלוים ביד איתמר בן אהרן הכהן </verse>
        <verse osisID="Exod.38.22"> כב  ובצלאל בן אורי בן חור למטה יהודה עשה את כל אשר צוה יהוה את משה </verse>
        <verse osisID="Exod.38.23"> כג  ואתו אהליאב בן אחיסמך למטה דן--חרש וחשב ורקם בתכלת ובארגמן ובתולעת השני ובשש  {ס} </verse>
        <verse osisID="Exod.38.24"> כד  כל הזהב העשוי למלאכה בכל מלאכת הקדש--ויהי זהב התנופה תשע ועשרים ככר ושבע מאות ושלשים שקל בשקל הקדש </verse>
        <verse osisID="Exod.38.25"> כה  וכסף פקודי העדה מאת ככר ואלף ושבע מאות וחמשה ושבעים שקל--בשקל הקדש </verse>
        <verse osisID="Exod.38.26"> כו  בקע לגלגלת מחצית השקל בשקל הקדש--לכל העבר על הפקדים מבן עשרים שנה ומעלה לשש מאות אלף ושלשת אלפים וחמש מאות וחמשים </verse>
        <verse osisID="Exod.38.27"> כז  ויהי מאת ככר הכסף לצקת את אדני הקדש ואת אדני הפרכת  מאת אדנים למאת הככר ככר לאדן </verse>
        <verse osisID="Exod.38.28"> כח  ואת האלף ושבע המאות וחמשה ושבעים עשה ווים לעמודים וצפה ראשיהם וחשק אתם </verse>
        <verse osisID="Exod.38.29"> כט  ונחשת התנופה שבעים ככר ואלפים וארבע מאות שקל </verse>
        <verse osisID="Exod.38.30"> ל  ויעש בה את אדני פתח אהל מועד ואת מזבח הנחשת ואת מכבר הנחשת אשר לו ואת כל כלי המזבח </verse>
        <verse osisID="Exod.38.31"> לא  ואת אדני החצר סביב ואת אדני שער החצר ואת כל יתדת המשכן ואת כל יתדת החצר סביב </verse>
      </chapter>
      <chapter osisID="Exod.39">
        <verse osisID="Exod.39.1"> א  ומן התכלת והארגמן ותולעת השני עשו בגדי שרד לשרת בקדש ויעשו את בגדי הקדש אשר לאהרן כאשר צוה יהוה את משה  {פ} </verse>
        <verse osisID="Exod.39.2"> ב  ויעש את האפד  זהב תכלת וארגמן ותולעת שני--ושש משזר </verse>
        <verse osisID="Exod.39.3"> ג  וירקעו את פחי הזהב וקצץ פתילם לעשות בתוך התכלת ובתוך הארגמן ובתוך תולעת השני ובתוך השש--מעשה חשב </verse>
        <verse osisID="Exod.39.4"> ד  כתפת עשו לו חברת--על שני קצוותו (קצותיו) חבר </verse>
        <verse osisID="Exod.39.5"> ה  וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר--כאשר צוה יהוה את משה  {ס} </verse>
        <verse osisID="Exod.39.6"> ו  ויעשו את אבני השהם מסבת משבצת זהב מפתחת פתוחי חותם על שמות בני ישראל </verse>
        <verse osisID="Exod.39.7"> ז  וישם אתם על כתפת האפד--אבני זכרון לבני ישראל  כאשר צוה יהוה את משה  {פ} </verse>
        <verse osisID="Exod.39.8"> ח  ויעש את החשן מעשה חשב כמעשה אפד  זהב תכלת וארגמן ותולעת שני--ושש משזר </verse>
        <verse osisID="Exod.39.9"> ט  רבוע היה כפול עשו את החשן--זרת ארכו וזרת רחבו כפול </verse>
        <verse osisID="Exod.39.10"> י  וימלאו בו--ארבעה טורי אבן  טור אדם פטדה וברקת--הטור האחד </verse>
        <verse osisID="Exod.39.11"> יא  והטור השני--נפך ספיר ויהלם </verse>
        <verse osisID="Exod.39.12"> יב  והטור השלישי--לשם שבו ואחלמה </verse>
        <verse osisID="Exod.39.13"> יג  והטור הרביעי--תרשיש שהם וישפה  מוסבת משבצת זהב במלאתם </verse>
        <verse osisID="Exod.39.14"> יד  והאבנים על שמת בני ישראל הנה שתים עשרה--על שמתם  פתוחי חתם איש על שמו לשנים עשר שבט </verse>
        <verse osisID="Exod.39.15"> טו  ויעשו על החשן שרשרת גבלת מעשה עבת זהב טהור </verse>
        <verse osisID="Exod.39.16"> טז  ויעשו שתי משבצת זהב ושתי טבעת זהב ויתנו את שתי הטבעת על שני קצות החשן </verse>
        <verse osisID="Exod.39.17"> יז  ויתנו שתי העבתת הזהב על שתי הטבעת--על קצות החשן </verse>
        <verse osisID="Exod.39.18"> יח  ואת שתי קצות שתי העבתת נתנו על שתי המשבצת ויתנם על כתפת האפד אל מול פניו </verse>
        <verse osisID="Exod.39.19"> יט  ויעשו שתי טבעת זהב וישימו על שני קצות החשן  על שפתו--אשר אל עבר האפד ביתה </verse>
        <verse osisID="Exod.39.20"> כ  ויעשו שתי טבעת זהב ויתנם על שתי כתפת האפד מלמטה ממול פניו לעמת מחברתו--ממעל לחשב האפד </verse>
        <verse osisID="Exod.39.21"> כא  וירכסו את החשן מטבעתיו אל טבעת האפד בפתיל תכלת להית על חשב האפד ולא יזח החשן מעל האפד--כאשר צוה יהוה את משה  {פ} </verse>
        <verse osisID="Exod.39.22"> כב  ויעש את מעיל האפד מעשה ארג כליל תכלת </verse>
        <verse osisID="Exod.39.23"> כג  ופי המעיל בתוכו כפי תחרא שפה לפיו סביב לא יקרע </verse>
        <verse osisID="Exod.39.24"> כד  ויעשו על שולי המעיל רמוני תכלת וארגמן ותולעת שני--משזר </verse>
        <verse osisID="Exod.39.25"> כה  ויעשו פעמני זהב טהור ויתנו את הפעמנים בתוך הרמנים על שולי המעיל סביב--בתוך הרמנים </verse>
        <verse osisID="Exod.39.26"> כו  פעמן ורמן פעמן ורמן על שולי המעיל סביב לשרת כאשר צוה יהוה את משה  {ס} </verse>
        <verse osisID="Exod.39.27"> כז  ויעשו את הכתנת שש מעשה ארג לאהרן ולבניו </verse>
        <verse osisID="Exod.39.28"> כח  ואת המצנפת שש ואת פארי המגבעת שש ואת מכנסי הבד שש משזר </verse>
        <verse osisID="Exod.39.29"> כט  ואת האבנט שש משזר ותכלת וארגמן ותולעת שני--מעשה רקם  כאשר צוה יהוה את משה  {ס} </verse>
        <verse osisID="Exod.39.30"> ל  ויעשו את ציץ נזר הקדש זהב טהור ויכתבו עליו מכתב פתוחי חותם--קדש ליהוה </verse>
        <verse osisID="Exod.39.31"> לא  ויתנו עליו פתיל תכלת לתת על המצנפת מלמעלה כאשר צוה יהוה את משה  {ס} </verse>
        <verse osisID="Exod.39.32"> לב  ותכל--כל עבדת משכן אהל מועד ויעשו בני ישראל--ככל אשר צוה יהוה את משה כן עשו  {פ} </verse>
        <verse osisID="Exod.39.33"> לג  ויביאו את המשכן אל משה את האהל ואת כל כליו קרסיו קרשיו בריחו ועמדיו ואדניו </verse>
        <verse osisID="Exod.39.34"> לד  ואת מכסה עורת האילם המאדמים ואת מכסה ערת התחשים ואת פרכת המסך </verse>
        <verse osisID="Exod.39.35"> לה  את ארון העדת ואת בדיו ואת הכפרת </verse>
        <verse osisID="Exod.39.36"> לו  את השלחן את כל כליו ואת לחם הפנים </verse>
        <verse osisID="Exod.39.37"> לז  את המנרה הטהרה את נרתיה נרת המערכה--ואת כל כליה ואת שמן המאור </verse>
        <verse osisID="Exod.39.38"> לח  ואת מזבח הזהב ואת שמן המשחה ואת קטרת הסמים ואת מסך פתח האהל </verse>
        <verse osisID="Exod.39.39"> לט  את מזבח הנחשת ואת מכבר הנחשת אשר לו את בדיו ואת כל כליו את הכיר ואת כנו </verse>
        <verse osisID="Exod.39.40"> מ  את קלעי החצר את עמדיה ואת אדניה ואת המסך לשער החצר את מיתריו ויתדתיה ואת כל כלי עבדת המשכן--לאהל מועד </verse>
        <verse osisID="Exod.39.41"> מא  את בגדי השרד לשרת בקדש את בגדי הקדש לאהרן הכהן ואת בגדי בניו לכהן </verse>
        <verse osisID="Exod.39.42"> מב  ככל אשר צוה יהוה את משה  כן עשו בני ישראל את כל העבדה </verse>
        <verse osisID="Exod.39.43"> מג  וירא משה את כל המלאכה והנה עשו אתה--כאשר צוה יהוה כן עשו ויברך אתם משה  {פ} </verse>
      </chapter>
      <chapter osisID="Exod.40">
        <verse osisID="Exod.40.1"> א  וידבר יהוה אל משה לאמר </verse>
        <verse osisID="Exod.40.2"> ב  ביום החדש הראשון באחד לחדש תקים את משכן אהל מועד </verse>
        <verse osisID="Exod.40.3"> ג  ושמת שם את ארון העדות וסכת על הארן את הפרכת </verse>
        <verse osisID="Exod.40.4"> ד  והבאת את השלחן וערכת את ערכו והבאת את המנרה והעלית את נרתיה </verse>
        <verse osisID="Exod.40.5"> ה  ונתתה את מזבח הזהב לקטרת לפני ארון העדת ושמת את מסך הפתח למשכן </verse>
        <verse osisID="Exod.40.6"> ו  ונתתה את מזבח העלה לפני פתח משכן אהל מועד </verse>
        <verse osisID="Exod.40.7"> ז  ונתת את הכיר בין אהל מועד ובין המזבח ונתת שם מים </verse>
        <verse osisID="Exod.40.8"> ח  ושמת את החצר סביב ונתת את מסך שער החצר </verse>
        <verse osisID="Exod.40.9"> ט  ולקחת את שמן המשחה ומשחת את המשכן ואת כל אשר בו וקדשת אתו ואת כל כליו והיה קדש </verse>
        <verse osisID="Exod.40.10"> י  ומשחת את מזבח העלה ואת כל כליו וקדשת את המזבח והיה המזבח קדש קדשים </verse>
        <verse osisID="Exod.40.11"> יא  ומשחת את הכיר ואת כנו וקדשת אתו </verse>
        <verse osisID="Exod.40.12"> יב  והקרבת את אהרן ואת בניו אל פתח אהל מועד ורחצת אתם במים </verse>
        <verse osisID="Exod.40.13"> יג  והלבשת את אהרן את בגדי הקדש ומשחת אתו וקדשת אתו וכהן לי </verse>
        <verse osisID="Exod.40.14"> יד  ואת בניו תקריב והלבשת אתם כתנת </verse>
        <verse osisID="Exod.40.15"> טו  ומשחת אתם כאשר משחת את אביהם וכהנו לי והיתה להית להם משחתם לכהנת עולם--לדרתם </verse>
        <verse osisID="Exod.40.16"> טז  ויעש משה  ככל אשר צוה יהוה אתו--כן עשה  {ס} </verse>
        <verse osisID="Exod.40.17"> יז  ויהי בחדש הראשון בשנה השנית--באחד לחדש  הוקם המשכן </verse>
        <verse osisID="Exod.40.18"> יח  ויקם משה את המשכן ויתן את אדניו וישם את קרשיו ויתן את בריחיו ויקם את עמודיו </verse>
        <verse osisID="Exod.40.19"> יט  ויפרש את האהל על המשכן וישם את מכסה האהל עליו מלמעלה--כאשר צוה יהוה את משה  {ס} </verse>
        <verse osisID="Exod.40.20"> כ  ויקח ויתן את העדת אל הארן וישם את הבדים על הארן ויתן את הכפרת על הארן מלמעלה </verse>
        <verse osisID="Exod.40.21"> כא  ויבא את הארן אל המשכן וישם את פרכת המסך ויסך על ארון העדות--כאשר צוה יהוה את משה  {ס} </verse>
        <verse osisID="Exod.40.22"> כב  ויתן את השלחן באהל מועד על ירך המשכן צפנה מחוץ לפרכת </verse>
        <verse osisID="Exod.40.23"> כג  ויערך עליו ערך לחם לפני יהוה--כאשר צוה יהוה את משה  {ס} </verse>
        <verse osisID="Exod.40.24"> כד  וישם את המנרה באהל מועד נכח השלחן על ירך המשכן נגבה </verse>
        <verse osisID="Exod.40.25"> כה  ויעל הנרת לפני יהוה--כאשר צוה יהוה את משה  {ס} </verse>
        <verse osisID="Exod.40.26"> כו  וישם את מזבח הזהב באהל מועד לפני הפרכת </verse>
        <verse osisID="Exod.40.27"> כז  ויקטר עליו קטרת סמים--כאשר צוה יהוה את משה  {ס} </verse>
        <verse osisID="Exod.40.28"> כח  וישם את מסך הפתח למשכן </verse>
        <verse osisID="Exod.40.29"> כט  ואת מזבח העלה שם פתח משכן אהל מועד ויעל עליו את העלה ואת המנחה--כאשר צוה יהוה את משה  {ס} </verse>
        <verse osisID="Exod.40.30"> ל  וישם את הכיר בין אהל מועד ובין המזבח ויתן שמה מים לרחצה </verse>
        <verse osisID="Exod.40.31"> לא  ורחצו ממנו משה ואהרן ובניו את ידיהם ואת רגליהם </verse>
        <verse osisID="Exod.40.32"> לב  בבאם אל אהל מועד ובקרבתם אל המזבח--ירחצו  כאשר צוה יהוה את משה  {ס} </verse>
        <verse osisID="Exod.40.33"> לג  ויקם את החצר סביב למשכן ולמזבח ויתן את מסך שער החצר ויכל משה את המלאכה  {פ} </verse>
        <verse osisID="Exod.40.34"> לד  ויכס הענן את אהל מועד וכבוד יהוה מלא את המשכן </verse>
        <verse osisID="Exod.40.35"> לה  ולא יכל משה לבוא אל אהל מועד--כי שכן עליו הענן וכבוד יהוה מלא את המשכן </verse>
        <verse osisID="Exod.40.36"> לו  ובהעלות הענן מעל המשכן יסעו בני ישראל בכל מסעיהם </verse>
        <verse osisID="Exod.40.37"> לז  ואם לא יעלה הענן--ולא יסעו עד יום העלתו </verse>
        <verse osisID="Exod.40.38"> לח  כי ענן יהוה על המשכן יומם ואש תהיה לילה בו--לעיני כל בית ישראל בכל מסעיהם  {ש} </verse>
      </chapter>
    </div>
    <div type="book" osisID="Lev">
      <chapter osisID="Lev.1">
        <title> מג  וירא משה את כל המלאכה והנה עשו אתה--כאשר צוה יהוה כן עשו ויברך אתם משה  {פ} </title>
        <verse osisID="Lev.1.1"> א  ויקר  א  אל משה וידבר יהוה אליו מאהל מועד לאמר </verse>
        <verse osisID="Lev.1.2"> ב  דבר אל בני ישראל ואמרת אלהם אדם כי יקריב מכם קרבן ליהוה--מן הבהמה מן הבקר ומן הצאן תקריבו את קרבנכם </verse>
        <verse osisID="Lev.1.3"> ג  אם עלה קרבנו מן הבקר זכר תמים יקריבנו אל פתח אהל מועד יקריב אתו לרצנו לפני יהוה </verse>
        <verse osisID="Lev.1.4"> ד  וסמך ידו על ראש העלה ונרצה לו לכפר עליו </verse>
        <verse osisID="Lev.1.5"> ה  ושחט את בן הבקר לפני יהוה והקריבו בני אהרן הכהנים את הדם וזרקו את הדם על המזבח סביב אשר פתח אהל מועד </verse>
        <verse osisID="Lev.1.6"> ו  והפשיט את העלה ונתח אתה לנתחיה </verse>
        <verse osisID="Lev.1.7"> ז  ונתנו בני אהרן הכהן אש--על המזבח וערכו עצים על האש </verse>
        <verse osisID="Lev.1.8"> ח  וערכו בני אהרן הכהנים את הנתחים את הראש ואת הפדר--על העצים אשר על האש אשר על המזבח </verse>
        <verse osisID="Lev.1.9"> ט  וקרבו וכרעיו ירחץ במים והקטיר הכהן את הכל המזבחה עלה אשה ריח ניחוח ליהוה  {ס} </verse>
        <verse osisID="Lev.1.10"> י  ואם מן הצאן קרבנו מן הכשבים או מן העזים לעלה--זכר תמים יקריבנו </verse>
        <verse osisID="Lev.1.11"> יא  ושחט אתו על ירך המזבח צפנה--לפני יהוה וזרקו בני אהרן הכהנים את דמו על המזבח--סביב </verse>
        <verse osisID="Lev.1.12"> יב  ונתח אתו לנתחיו ואת ראשו ואת פדרו וערך הכהן אתם על העצים אשר על האש אשר על המזבח </verse>
        <verse osisID="Lev.1.13"> יג  והקרב והכרעים ירחץ במים והקריב הכהן את הכל והקטיר המזבחה--עלה הוא אשה ריח ניחח ליהוה  {פ} </verse>
        <verse osisID="Lev.1.14"> יד  ואם מן העוף עלה קרבנו ליהוה  והקריב מן התרים או מן בני היונה--את קרבנו </verse>
        <verse osisID="Lev.1.15"> טו  והקריבו הכהן אל המזבח ומלק את ראשו והקטיר המזבחה ונמצה דמו על קיר המזבח </verse>
        <verse osisID="Lev.1.16"> טז  והסיר את מראתו בנצתה והשליך אתה אצל המזבח קדמה--אל מקום הדשן </verse>
        <verse osisID="Lev.1.17"> יז  ושסע אתו בכנפיו לא יבדיל והקטיר אתו הכהן המזבחה על העצים אשר על האש  עלה הוא אשה ריח ניחח--ליהוה  {ס} </verse>
      </chapter>
      <chapter osisID="Lev.2">
        <verse osisID="Lev.2.1"> א  ונפש כי תקריב קרבן מנחה ליהוה--סלת יהיה קרבנו ויצק עליה שמן ונתן עליה לבנה </verse>
        <verse osisID="Lev.2.2"> ב  והביאה אל בני אהרן הכהנים וקמץ משם מלא קמצו מסלתה ומשמנה על כל לבנתה והקטיר הכהן את אזכרתה המזבחה--אשה ריח ניחח ליהוה </verse>
        <verse osisID="Lev.2.3"> ג  והנותרת מן המנחה--לאהרן ולבניו  קדש קדשים מאשי יהוה  {ס} </verse>
        <verse osisID="Lev.2.4"> ד  וכי תקרב קרבן מנחה מאפה תנור--סלת חלות מצת בלולת בשמן ורקיקי מצות משחים בשמן  {ס} </verse>
        <verse osisID="Lev.2.5"> ה  ואם מנחה על המחבת קרבנך--סלת בלולה בשמן מצה תהיה </verse>
        <verse osisID="Lev.2.6"> ו  פתות אתה פתים ויצקת עליה שמן מנחה הוא  {ס} </verse>
        <verse osisID="Lev.2.7"> ז  ואם מנחת מרחשת קרבנך--סלת בשמן תעשה </verse>
        <verse osisID="Lev.2.8"> ח  והבאת את המנחה אשר יעשה מאלה--ליהוה והקריבה אל הכהן והגישה אל המזבח </verse>
        <verse osisID="Lev.2.9"> ט  והרים הכהן מן המנחה את אזכרתה והקטיר המזבחה--אשה ריח ניחח ליהוה </verse>
        <verse osisID="Lev.2.10"> י  והנותרת מן המנחה--לאהרן ולבניו  קדש קדשים מאשי יהוה </verse>
        <verse osisID="Lev.2.11"> יא  כל המנחה אשר תקריבו ליהוה--לא תעשה חמץ  כי כל שאר וכל דבש לא תקטירו ממנו אשה ליהוה </verse>
        <verse osisID="Lev.2.12"> יב  קרבן ראשית תקריבו אתם ליהוה ואל המזבח לא יעלו לריח ניחח </verse>
        <verse osisID="Lev.2.13"> יג  וכל קרבן מנחתך במלח תמלח ולא תשבית מלח ברית אלהיך מעל מנחתך על כל קרבנך תקריב מלח  {ס} </verse>
        <verse osisID="Lev.2.14"> יד  ואם תקריב מנחת בכורים ליהוה--אביב קלוי באש גרש כרמל תקריב את מנחת בכוריך </verse>
        <verse osisID="Lev.2.15"> טו  ונתת עליה שמן ושמת עליה לבנה מנחה הוא </verse>
        <verse osisID="Lev.2.16"> טז  והקטיר הכהן את אזכרתה מגרשה ומשמנה על כל לבנתה--אשה ליהוה  {פ} </verse>
      </chapter>
      <chapter osisID="Lev.3">
        <verse osisID="Lev.3.1"> א  ואם זבח שלמים קרבנו--אם מן הבקר הוא מקריב אם זכר אם נקבה תמים יקריבנו לפני יהוה </verse>
        <verse osisID="Lev.3.2"> ב  וסמך ידו על ראש קרבנו ושחטו פתח אהל מועד וזרקו בני אהרן הכהנים את הדם על המזבח--סביב </verse>
        <verse osisID="Lev.3.3"> ג  והקריב מזבח השלמים אשה ליהוה--את החלב המכסה את הקרב ואת כל החלב אשר על הקרב </verse>
        <verse osisID="Lev.3.4"> ד  ואת שתי הכלית ואת החלב אשר עלהן אשר על הכסלים ואת היתרת על הכבד על הכליות יסירנה </verse>
        <verse osisID="Lev.3.5"> ה  והקטירו אתו בני אהרן המזבחה על העלה אשר על העצים אשר על האש--אשה ריח ניחח ליהוה  {פ} </verse>
        <verse osisID="Lev.3.6"> ו  ואם מן הצאן קרבנו לזבח שלמים ליהוה--זכר או נקבה תמים יקריבנו </verse>
        <verse osisID="Lev.3.7"> ז  אם כשב הוא מקריב את קרבנו--והקריב אתו לפני יהוה </verse>
        <verse osisID="Lev.3.8"> ח  וסמך את ידו על ראש קרבנו ושחט אתו לפני אהל מועד וזרקו בני אהרן את דמו על המזבח--סביב </verse>
        <verse osisID="Lev.3.9"> ט  והקריב מזבח השלמים אשה ליהוה--חלבו האליה תמימה לעמת העצה יסירנה ואת החלב המכסה את הקרב ואת כל החלב אשר על הקרב </verse>
        <verse osisID="Lev.3.10"> י  ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה </verse>
        <verse osisID="Lev.3.11"> יא  והקטירו הכהן המזבחה--לחם אשה ליהוה  {פ} </verse>
        <verse osisID="Lev.3.12"> יב  ואם עז קרבנו--והקריבו לפני יהוה </verse>
        <verse osisID="Lev.3.13"> יג  וסמך את ידו על ראשו ושחט אתו לפני אהל מועד וזרקו בני אהרן את דמו על המזבח--סביב </verse>
        <verse osisID="Lev.3.14"> יד  והקריב ממנו קרבנו אשה ליהוה--את החלב המכסה את הקרב ואת כל החלב אשר על הקרב </verse>
        <verse osisID="Lev.3.15"> טו  ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה </verse>
        <verse osisID="Lev.3.16"> טז  והקטירם הכהן המזבחה--לחם אשה לריח ניחח כל חלב ליהוה </verse>
        <verse osisID="Lev.3.17"> יז  חקת עולם לדרתיכם בכל מושבתיכם--כל חלב וכל דם לא תאכלו  {פ} </verse>
      </chapter>
      <chapter osisID="Lev.4">
        <verse osisID="Lev.4.1"> א  וידבר יהוה אל משה לאמר </verse>
        <verse osisID="Lev.4.2"> ב  דבר אל בני ישראל לאמר--נפש כי תחטא בשגגה מכל מצות יהוה אשר לא תעשינה ועשה מאחת מהנה </verse>
        <verse osisID="Lev.4.3"> ג  אם הכהן המשיח יחטא לאשמת העם  והקריב על חטאתו אשר חטא פר בן בקר תמים ליהוה--לחטאת </verse>
        <verse osisID="Lev.4.4"> ד  והביא את הפר אל פתח אהל מועד--לפני יהוה וסמך את ידו על ראש הפר ושחט את הפר לפני יהוה </verse>
        <verse osisID="Lev.4.5"> ה  ולקח הכהן המשיח מדם הפר והביא אתו אל אהל מועד </verse>
        <verse osisID="Lev.4.6"> ו  וטבל הכהן את אצבעו בדם והזה מן הדם שבע פעמים לפני יהוה את פני פרכת הקדש </verse>
        <verse osisID="Lev.4.7"> ז  ונתן הכהן מן הדם על קרנות מזבח קטרת הסמים לפני יהוה אשר באהל מועד ואת כל דם הפר ישפך אל יסוד מזבח העלה אשר פתח אהל מועד </verse>
        <verse osisID="Lev.4.8"> ח  ואת כל חלב פר החטאת ירים ממנו--את החלב המכסה על הקרב ואת כל החלב אשר על הקרב </verse>
        <verse osisID="Lev.4.9"> ט  ואת שתי הכלית ואת החלב אשר עליהן אשר על הכסלים ואת היתרת על הכבד על הכליות יסירנה </verse>
        <verse osisID="Lev.4.10"> י  כאשר יורם משור זבח השלמים והקטירם הכהן על מזבח העלה </verse>
        <verse osisID="Lev.4.11"> יא  ואת עור הפר ואת כל בשרו על ראשו ועל כרעיו וקרבו ופרשו </verse>
        <verse osisID="Lev.4.12"> יב  והוציא את כל הפר אל מחוץ למחנה אל מקום טהור אל שפך הדשן ושרף אתו על עצים באש על שפך הדשן ישרף  {פ} </verse>
        <verse osisID="Lev.4.13"> יג  ואם כל עדת ישראל ישגו ונעלם דבר מעיני הקהל ועשו אחת מכל מצות יהוה אשר לא תעשינה--ואשמו </verse>
        <verse osisID="Lev.4.14"> יד  ונודעה החטאת אשר חטאו עליה--והקריבו הקהל פר בן בקר לחטאת והביאו אתו לפני אהל מועד </verse>
        <verse osisID="Lev.4.15"> טו  וסמכו זקני העדה את ידיהם על ראש הפר--לפני יהוה ושחט את הפר לפני יהוה </verse>
        <verse osisID="Lev.4.16"> טז  והביא הכהן המשיח מדם הפר אל אהל מועד </verse>
        <verse osisID="Lev.4.17"> יז  וטבל הכהן אצבעו מן הדם והזה שבע פעמים לפני יהוה את פני הפרכת </verse>
        <verse osisID="Lev.4.18"> יח  ומן הדם יתן על קרנת המזבח אשר לפני יהוה אשר באהל מועד ואת כל הדם ישפך אל יסוד מזבח העלה אשר פתח אהל מועד </verse>
        <verse osisID="Lev.4.19"> יט  ואת כל חלבו ירים ממנו והקטיר המזבחה </verse>
        <verse osisID="Lev.4.20"> כ  ועשה לפר--כאשר עשה לפר החטאת כן יעשה לו וכפר עלהם הכהן ונסלח להם </verse>
        <verse osisID="Lev.4.21"> כא  והוציא את הפר אל מחוץ למחנה ושרף אתו כאשר שרף את הפר הראשון  חטאת הקהל הוא  {פ} </verse>
        <verse osisID="Lev.4.22"> כב  אשר נשיא יחטא ועשה אחת מכל מצות יהוה אלהיו אשר לא תעשינה בשגגה--ואשם </verse>
        <verse osisID="Lev.4.23"> כג  או הודע אליו חטאתו אשר חטא בה--והביא את קרבנו שעיר עזים זכר תמים </verse>
        <verse osisID="Lev.4.24"> כד  וסמך ידו על ראש השעיר ושחט אתו במקום אשר ישחט את העלה לפני יהוה חטאת הוא </verse>
        <verse osisID="Lev.4.25"> כה  ולקח הכהן מדם החטאת באצבעו ונתן על קרנת מזבח העלה ואת דמו ישפך אל יסוד מזבח העלה </verse>
        <verse osisID="Lev.4.26"> כו  ואת כל חלבו יקטיר המזבחה כחלב זבח השלמים וכפר עליו הכהן מחטאתו ונסלח לו  {פ} </verse>
        <verse osisID="Lev.4.27"> כז  ואם נפש אחת תחטא בשגגה מעם הארץ  בעשתה אחת ממצות יהוה אשר לא תעשינה--ואשם </verse>
        <verse osisID="Lev.4.28"> כח  או הודע אליו חטאתו אשר חטא--והביא קרבנו שעירת עזים תמימה נקבה על חטאתו אשר חטא </verse>
        <verse osisID="Lev.4.29"> כט  וסמך את ידו על ראש החטאת ושחט את החטאת במקום העלה </verse>
        <verse osisID="Lev.4.30"> ל  ולקח הכהן מדמה באצבעו ונתן על קרנת מזבח העלה ואת כל דמה ישפך אל יסוד המזבח </verse>
        <verse osisID="Lev.4.31"> לא  ואת כל חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו  {פ} </verse>
        <verse osisID="Lev.4.32"> לב  ואם כבש יביא קרבנו לחטאת--נקבה תמימה יביאנה </verse>
        <verse osisID="Lev.4.33"> לג  וסמך את ידו על ראש החטאת ושחט אתה לחטאת במקום אשר ישחט את העלה </verse>
        <verse osisID="Lev.4.34"> לד  ולקח הכהן מדם החטאת באצבעו ונתן על קרנת מזבח העלה ואת כל דמה ישפך אל יסוד המזבח </verse>
        <verse osisID="Lev.4.35"> לה  ואת כל חלבה יסיר כאשר יוסר חלב הכשב מזבח השלמים והקטיר הכהן אתם המזבחה על אשי יהוה וכפר עליו הכהן על חטאתו אשר חטא ונסלח לו  {פ} </verse>
      </chapter>
      <chapter osisID="Lev.5">
        <verse osisID="Lev.5.1"> א  ונפש כי תחטא ושמעה קול אלה והוא עד או ראה או ידע אם לוא יגיד ונשא עונו </verse>
        <verse osisID="Lev.5.2"> ב  או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם </verse>
        <verse osisID="Lev.5.3"> ג  או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם </verse>
        <verse osisID="Lev.5.4"> ד  או נפש כי תשבע לבטא בשפתים להרע או להיטיב לכל אשר יבטא האדם בשבעה--ונעלם ממנו והוא ידע ואשם לאחת מאלה </verse>
        <verse osisID="Lev.5.5"> ה  והיה כי יאשם לאחת מאלה  והתודה--אשר חטא עליה </verse>
        <verse osisID="Lev.5.6"> ו  והביא את אשמו ליהוה על חטאתו אשר חטא נקבה מן הצאן כשבה או שעירת עזים--לחטאת וכפר עליו הכהן מחטאתו </verse>
        <verse osisID="Lev.5.7"> ז  ואם לא תגיע ידו די שה--והביא את אשמו אשר חטא שתי תרים או שני בני יונה ליהוה  אחד לחטאת ואחד לעלה </verse>
        <verse osisID="Lev.5.8"> ח  והביא אתם אל הכהן והקריב את אשר לחטאת ראשונה ומלק את ראשו ממול ערפו ולא יבדיל </verse>
        <verse osisID="Lev.5.9"> ט  והזה מדם החטאת על קיר המזבח והנשאר בדם ימצה אל יסוד המזבח חטאת הוא </verse>
        <verse osisID="Lev.5.10"> י  ואת השני יעשה עלה כמשפט וכפר עליו הכהן מחטאתו אשר חטא ונסלח לו  {ס} </verse>
        <verse osisID="Lev.5.11"> יא  ואם לא תשיג ידו לשתי תרים או לשני בני יונה--והביא את קרבנו אשר חטא עשירת האפה סלת לחטאת לא ישים עליה שמן ולא יתן עליה לבנה--כי חטאת הוא </verse>
        <verse osisID="Lev.5.12"> יב  והביאה אל הכהן וקמץ הכהן ממנה מלוא קמצו את אזכרתה והקטיר המזבחה על אשי יהוה חטאת הוא </verse>
        <verse osisID="Lev.5.13"> יג  וכפר עליו הכהן על חטאתו אשר חטא מאחת מאלה--ונסלח לו והיתה לכהן כמנחה  {ס} </verse>
        <verse osisID="Lev.5.14"> יד  וידבר יהוה אל משה לאמר </verse>
        <verse osisID="Lev.5.15"> טו  נפש כי תמעל מעל וחטאה בשגגה מקדשי יהוה  והביא את אשמו ליהוה איל תמים מן הצאן בערכך כסף שקלים בשקל הקדש--לאשם </verse>
        <verse osisID="Lev.5.16"> טז  ואת אשר חטא מן הקדש ישלם ואת חמישתו יוסף עליו ונתן אתו לכהן והכהן יכפר עליו באיל האשם--ונסלח לו  {פ} </verse>
        <verse osisID="Lev.5.17"> יז  ואם נפש כי תחטא ועשתה אחת מכל מצות יהוה אשר לא תעשינה ולא ידע ואשם ונשא עונו </verse>
        <verse osisID="Lev.5.18"> יח  והביא איל תמים מן הצאן בערכך לאשם--אל הכהן וכפר עליו הכהן על שגגתו אשר שגג והוא לא ידע--ונסלח לו </verse>
        <verse osisID="Lev.5.19"> יט  אשם הוא  אשם אשם ליהוה  {פ}  [ (Leviticus 5:20)  כ  וידבר יהוה אל משה לאמר ] [ (Leviticus 5:21)  כא  נפש כי תחטא ומעלה מעל ביהוה וכחש בעמיתו בפקדון או בתשומת יד או בגזל או עשק את עמיתו ] [ (Leviticus 5:22)  כב  או מצא אבדה וכחש בה ונשבע על שקר על אחת מכל אשר יעשה האדם--לחטא בהנה ] [ (Leviticus 5:23)  כג  והיה כי יחטא ואשם--והשיב את הגזלה אשר גזל או את העשק אשר עשק או את הפקדון אשר הפקד אתו או את האבדה אשר מצא ] [ (Leviticus 5:24)  כד  או מכל אשר ישבע עליו לשקר--ושלם אתו בראשו וחמשתיו יסף עליו  לאשר הוא לו יתננו ביום אשמתו ] [ (Leviticus 5:25)  כה  ואת אשמו יביא ליהוה איל תמים מן הצאן בערכך לאשם אל הכהן ] [ (Leviticus 5:26)  כו  וכפר עליו הכהן לפני יהוה ונסלח לו על אחת מכל אשר יעשה לאשמה בה  {פ}  ] </verse>
      </chapter>
      <chapter osisID="Lev.6">
        <verse osisID="Lev.6.1"> א  וידבר יהוה אל משה לאמר </verse>
        <verse osisID="Lev.6.2"> ב  צו את אהרן ואת בניו לאמר זאת תורת העלה  הוא העלה על  מ  וקדה על המזבח כל הלילה עד הבקר ואש המזבח תוקד בו </verse>
        <verse osisID="Lev.6.3"> ג  ולבש הכהן מדו בד ומכנסי בד ילבש על בשרו והרים את הדשן אשר תאכל האש את העלה על המזבח ושמו אצל המזבח </verse>
        <verse osisID="Lev.6.4"> ד  ופשט את בגדיו ולבש בגדים אחרים והוציא את הדשן אל מחוץ למחנה אל מקום טהור </verse>
        <verse osisID="Lev.6.5"> ה  והאש על המזבח תוקד בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים </verse>
        <verse osisID="Lev.6.6"> ו  אש תמיד תוקד על המזבח--לא תכבה  {ס} </verse>
        <verse osisID="Lev.6.7"> ז  וזאת תורת המנחה  הקרב אתה בני אהרן לפני יהוה אל פני המזבח </verse>
        <verse osisID="Lev.6.8"> ח  והרים ממנו בקמצו מסלת המנחה ומשמנה ואת כל הלבנה אשר על המנחה והקטיר המזבח ריח ניחח אזכרתה--ליהוה </verse>
        <verse osisID="Lev.6.9"> ט  והנותרת ממנה יאכלו אהרן ובניו מצות תאכל במקום קדש בחצר אהל מועד יאכלוה </verse>
        <verse osisID="Lev.6.10"> י  לא תאפה חמץ חלקם נתתי אתה מאשי קדש קדשים הוא כחטאת וכאשם </verse>
        <verse osisID="Lev.6.11"> יא  כל זכר בבני אהרן יאכלנה--חק עולם לדרתיכם מאשי יהוה כל אשר יגע בהם יקדש  {פ} </verse>
        <verse osisID="Lev.6.12"> יב  וידבר יהוה אל משה לאמר </verse>
        <verse osisID="Lev.6.13"> יג  זה קרבן אהרן ובניו אשר יקריבו ליהוה ביום המשח אתו--עשירת האפה סלת מנחה תמיד  מחציתה בבקר ומחציתה בערב </verse>
        <verse osisID="Lev.6.14"> יד  על מחבת בשמן תעשה--מרבכת תביאנה תפיני מנחת פתים תקריב ריח ניחח ליהוה </verse>
        <verse osisID="Lev.6.15"> טו  והכהן המשיח תחתיו מבניו יעשה אתה חק עולם ליהוה כליל תקטר </verse>
        <verse osisID="Lev.6.16"> טז  וכל מנחת כהן כליל תהיה לא תאכל  {פ} </verse>
        <verse osisID="Lev.6.17"> יז  וידבר יהוה אל משה לאמר </verse>
        <verse osisID="Lev.6.18"> יח  דבר אל אהרן ואל בניו לאמר זאת תורת החטאת  במקום אשר תשחט העלה תשחט החטאת לפני יהוה--קדש קדשים הוא </verse>
        <verse osisID="Lev.6.19"> יט  הכהן המחטא אתה יאכלנה במקום קדש תאכל בחצר אהל מועד </verse>
        <verse osisID="Lev.6.20"> כ  כל אשר יגע בבשרה יקדש ואשר יזה מדמה על הבגד--אשר יזה עליה תכבס במקום קדש </verse>
        <verse osisID="Lev.6.21"> כא  וכלי חרש אשר תבשל בו ישבר ואם בכלי נחשת בשלה ומרק ושטף במים </verse>
        <verse osisID="Lev.6.22"> כב  כל זכר בכהנים יאכל אתה קדש קדשים הוא </verse>
        <verse osisID="Lev.6.23"> כג  וכל חטאת אשר יובא מדמה אל אהל מועד לכפר בקדש--לא תאכל באש תשרף  {פ} </verse>
      </chapter>
      <chapter osisID="Lev.7">
        <verse osisID="Lev.7.1"> א  וזאת תורת האשם  קדש קדשים הוא </verse>
        <verse osisID="Lev.7.2"> ב  במקום אשר ישחטו את העלה ישחטו את האשם ואת דמו יזרק על המזבח סביב </verse>
        <verse osisID="Lev.7.3"> ג  ואת כל חלבו יקריב ממנו--את האליה ואת החלב המכסה את הקרב </verse>
        <verse osisID="Lev.7.4"> ד  ואת שתי הכלית ואת החלב אשר עליהן אשר על הכסלים ואת היתרת על הכבד על הכלית יסירנה </verse>
        <verse osisID="Lev.7.5"> ה  והקטיר אתם הכהן המזבחה אשה ליהוה אשם הוא </verse>
        <verse osisID="Lev.7.6"> ו  כל זכר בכהנים יאכלנו במקום קדוש יאכל קדש קדשים הוא </verse>
        <verse osisID="Lev.7.7"> ז  כחטאת כאשם--תורה אחת להם הכהן אשר יכפר בו לו יהיה </verse>
        <verse osisID="Lev.7.8"> ח  והכהן--המקריב את עלת איש  עור העלה אשר הקריב לכהן לו יהיה </verse>
        <verse osisID="Lev.7.9"> ט  וכל מנחה אשר תאפה בתנור וכל נעשה במרחשת ועל מחבת--לכהן המקריב אתה לו תהיה </verse>
        <verse osisID="Lev.7.10"> י  וכל מנחה בלולה בשמן וחרבה--לכל בני אהרן תהיה איש כאחיו  {פ} </verse>
        <verse osisID="Lev.7.11"> יא  וזאת תורת זבח השלמים אשר יקריב ליהוה </verse>
        <verse osisID="Lev.7.12"> יב  אם על תודה יקריבנו--והקריב על זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן </verse>
        <verse osisID="Lev.7.13"> יג  על חלת לחם חמץ יקריב קרבנו על זבח תודת שלמיו </verse>
        <verse osisID="Lev.7.14"> יד  והקריב ממנו אחד מכל קרבן תרומה ליהוה לכהן הזרק את דם השלמים--לו יהיה </verse>
        <verse osisID="Lev.7.15"> טו  ובשר זבח תודת שלמיו--ביום קרבנו יאכל  לא יניח ממנו עד בקר </verse>
        <verse osisID="Lev.7.16"> טז  ואם נדר או נדבה זבח קרבנו--ביום הקריבו את זבחו יאכל וממחרת והנותר ממנו יאכל </verse>
        <verse osisID="Lev.7.17"> יז  והנותר מבשר הזבח--ביום השלישי באש ישרף </verse>
        <verse osisID="Lev.7.18"> יח  ואם האכל יאכל מבשר זבח שלמיו ביום השלישי לא ירצה--המקריב אתו לא יחשב לו פגול יהיה והנפש האכלת ממנו עונה תשא </verse>
        <verse osisID="Lev.7.19"> יט  והבשר אשר יגע בכל טמא לא יאכל--באש ישרף והבשר--כל טהור יאכל בשר </verse>
        <verse osisID="Lev.7.20"> כ  והנפש אשר תאכל בשר מזבח השלמים אשר ליהוה וטמאתו עליו--ונכרתה הנפש ההוא מעמיה </verse>
        <verse osisID="Lev.7.21"> כא  ונפש כי תגע בכל טמא בטמאת אדם או בבהמה טמאה או בכל שקץ טמא ואכל מבשר זבח השלמים אשר ליהוה--ונכרתה הנפש ההוא מעמיה  {פ} </verse>
        <verse osisID="Lev.7.22"> כב  וידבר יהוה אל משה לאמר </verse>
        <verse osisID="Lev.7.23"> כג  דבר אל בני ישראל לאמר  כל חלב שור וכשב ועז--לא תאכלו </verse>
        <verse osisID="Lev.7.24"> כד  וחלב נבלה וחלב טרפה יעשה לכל מלאכה ואכל לא תאכלהו </verse>
        <verse osisID="Lev.7.25"> כה  כי כל אכל חלב מן הבהמה אשר יקריב ממנה אשה ליהוה--ונכרתה הנפש האכלת מעמיה </verse>
        <verse osisID="Lev.7.26"> כו  וכל דם לא תאכלו בכל מושבתיכם לעוף ולבהמה </verse>
        <verse osisID="Lev.7.27"> כז  כל נפש אשר תאכל כל דם--ונכרתה הנפש ההוא מעמיה </verse>
        <verse osisID="Lev.7.28"> כח  וידבר יהוה אל משה לאמר </verse>
        <verse osisID="Lev.7.29"> כט  דבר אל בני ישראל לאמר  המקריב את זבח שלמיו ליהוה--יביא את קרבנו ליהוה מזבח שלמיו </verse>
        <verse osisID="Lev.7.30"> ל  ידיו תביאינה את אשי יהוה את החלב על החזה יביאנו--את החזה להניף אתו תנופה לפני יהוה </verse>
        <verse osisID="Lev.7.31"> לא  והקטיר הכהן את החלב המזבחה והיה החזה לאהרן ולבניו </verse>
        <verse osisID="Lev.7.32"> לב  ואת שוק הימין תתנו תרומה לכהן מזבחי שלמיכם </verse>
        <verse osisID="Lev.7.33"> לג  המקריב את דם השלמים ואת החלב--מבני אהרן  לו תהיה שוק הימין למנה </verse>
        <verse osisID="Lev.7.34"> לד  כי את חזה התנופה ואת שוק התרומה לקחתי מאת בני ישראל מזבחי שלמיהם ואתן אתם לאהרן הכהן ולבניו לחק עולם מאת בני ישראל </verse>
        <verse osisID="Lev.7.35"> לה  זאת משחת אהרן ומשחת בניו מאשי יהוה ביום הקריב אתם לכהן ליהוה </verse>
        <verse osisID="Lev.7.36"> לו  אשר צוה יהוה לתת להם ביום משחו אתם מאת בני ישראל--חקת עולם לדרתם </verse>
        <verse osisID="Lev.7.37"> לז  זאת התורה לעלה למנחה ולחטאת ולאשם ולמלואים--ולזבח השלמים </verse>
        <verse osisID="Lev.7.38"> לח  אשר צוה יהוה את משה בהר סיני  ביום צותו את בני ישראל להקריב את קרבניהם ליהוה--במדבר סיני  {פ} </verse>
      </chapter>
      <chapter osisID="Lev.8">
        <verse osisID="Lev.8.1"> א  וידבר יהוה אל משה לאמר </verse>
        <verse osisID="Lev.8.2"> ב  קח את אהרן ואת בניו אתו ואת הבגדים ואת שמן המשחה ואת פר החטאת ואת שני האילים ואת סל המצות </verse>
        <verse osisID="Lev.8.3"> ג  ואת כל העדה הקהל אל פתח אהל מועד </verse>
        <verse osisID="Lev.8.4"> ד  ויעש משה כאשר צוה יהוה אתו ותקהל העדה אל פתח אהל מועד </verse>
        <verse osisID="Lev.8.5"> ה  ויאמר משה אל העדה  זה הדבר אשר צוה יהוה לעשות </verse>
        <verse osisID="Lev.8.6"> ו  ויקרב משה את אהרן ואת בניו וירחץ אתם במים </verse>
        <verse osisID="Lev.8.7"> ז  ויתן עליו את הכתנת ויחגר אתו באבנט וילבש אתו את המעיל ויתן עליו את האפד ויחגר אתו בחשב האפד ויאפד לו בו </verse>
        <verse osisID="Lev.8.8"> ח  וישם עליו את החשן ויתן אל החשן את האורים ואת התמים </verse>
        <verse osisID="Lev.8.9"> ט  וישם את המצנפת על ראשו וישם על המצנפת אל מול פניו את ציץ הזהב נזר הקדש כאשר צוה יהוה את משה </verse>
        <verse osisID="Lev.8.10"> י  ויקח משה את שמן המשחה וימשח את המשכן ואת כל אשר בו ויקדש אתם </verse>
        <verse osisID="Lev.8.11"> יא  ויז ממנו על המזבח שבע פעמים וימשח את המזבח ואת כל כליו ואת הכיר ואת כנו--לקדשם </verse>
        <verse osisID="Lev.8.12"> יב  ויצק משמן המשחה על ראש אהרן וימשח אתו לקדשו </verse>
        <verse osisID="Lev.8.13"> יג  ויקרב משה את בני אהרן וילבשם כתנת ויחגר אתם אבנט ויחבש להם מגבעות--כאשר צוה יהוה את משה </verse>
        <verse osisID="Lev.8.14"> יד  ויגש את פר החטאת ויסמך אהרן ובניו את ידיהם על ראש פר החטאת </verse>
        <verse osisID="Lev.8.15"> טו  וישחט ויקח משה את הדם ויתן על קרנות המזבח סביב באצבעו ויחטא את המזבח ואת הדם יצק אל יסוד המזבח ויקדשהו לכפר עליו </verse>
        <verse osisID="Lev.8.16"> טז  ויקח את כל החלב אשר על הקרב ואת יתרת הכבד ואת שתי הכלית ואת חלבהן ויקטר משה המזבחה </verse>
        <verse osisID="Lev.8.17"> יז  ואת הפר ואת ערו ואת בשרו ואת פרשו--שרף באש מחוץ למחנה  כאשר צוה יהוה את משה </verse>
        <verse osisID="Lev.8.18"> יח  ויקרב את איל העלה ויסמכו אהרן ובניו את ידיהם--על ראש האיל </verse>
        <verse osisID="Lev.8.19"> יט  וישחט ויזרק משה את הדם על המזבח סביב </verse>
        <verse osisID="Lev.8.20"> כ  ואת האיל--נתח לנתחיו ויקטר משה את הראש ואת הנתחים ואת הפדר </verse>
        <verse osisID="Lev.8.21"> כא  ואת הקרב ואת הכרעים רחץ במים ויקטר משה את כל האיל המזבחה עלה הוא לריח ניחח אשה הוא ליהוה כאשר צוה יהוה את משה </verse>
        <verse osisID="Lev.8.22"> כב  ויקרב את האיל השני איל המלאים ויסמכו אהרן ובניו את ידיהם--על ראש האיל </verse>
        <verse osisID="Lev.8.23"> כג  וישחט--ויקח משה מדמו ויתן על תנוך אזן אהרן הימנית ועל בהן ידו הימנית ועל בהן רגלו הימנית </verse>
        <verse osisID="Lev.8.24"> כד  ויקרב את בני אהרן ויתן משה מן הדם על תנוך אזנם הימנית ועל בהן ידם הימנית ועל בהן רגלם הימנית ויזרק משה את הדם על המזבח סביב </verse>
        <verse osisID="Lev.8.25"> כה  ויקח את החלב ואת האליה ואת כל החלב אשר על הקרב ואת יתרת הכבד ואת שתי הכלית ואת חלבהן ואת שוק הימין </verse>
        <verse osisID="Lev.8.26"> כו  ומסל המצות אשר לפני יהוה לקח חלת מצה אחת וחלת לחם שמן אחת--ורקיק אחד וישם על החלבים ועל שוק הימין </verse>
        <verse osisID="Lev.8.27"> כז  ויתן את הכל--על כפי אהרן ועל כפי בניו וינף אתם תנופה לפני יהוה </verse>
        <verse osisID="Lev.8.28"> כח  ויקח משה אתם מעל כפיהם ויקטר המזבחה על העלה מלאים הם לריח ניחח אשה הוא ליהוה </verse>
        <verse osisID="Lev.8.29"> כט  ויקח משה את החזה ויניפהו תנופה לפני יהוה  מאיל המלאים למשה היה למנה כאשר צוה יהוה את משה </verse>
        <verse osisID="Lev.8.30"> ל  ויקח משה משמן המשחה ומן הדם אשר על המזבח ויז על אהרן על בגדיו ועל בניו ועל בגדי בניו אתו ויקדש את אהרן את בגדיו ואת בניו ואת בגדי בניו אתו </verse>
        <verse osisID="Lev.8.31"> לא  ויאמר משה אל אהרן ואל בניו בשלו את הבשר פתח אהל מועד ושם תאכלו אתו ואת הלחם אשר בסל המלאים  כאשר צויתי לאמר אהרן ובניו יאכלהו </verse>
        <verse osisID="Lev.8.32"> לב  והנותר בבשר ובלחם--באש תשרפו </verse>
        <verse osisID="Lev.8.33"> לג  ומפתח אהל מועד לא תצאו שבעת ימים--עד יום מלאת ימי מלאיכם  כי שבעת ימים ימלא את ידכם </verse>
        <verse osisID="Lev.8.34"> לד  כאשר עשה ביום הזה--צוה יהוה לעשת לכפר עליכם </verse>
        <verse osisID="Lev.8.35"> לה  ופתח אהל מועד תשבו יומם ולילה שבעת ימים ושמרתם את משמרת יהוה ולא תמותו  כי כן צויתי </verse>
        <verse osisID="Lev.8.36"> לו  ויעש אהרן ובניו--את כל הדברים אשר צוה יהוה ביד משה  {ס} </verse>
      </chapter>
      <chapter osisID="Lev.9">
        <verse osisID="Lev.9.1"> א  ויהי ביום השמיני קרא משה לאהרן ולבניו--ולזקני ישראל </verse>
        <verse osisID="Lev.9.2"> ב  ויאמר אל אהרן קח לך עגל בן בקר לחטאת ואיל לעלה--תמימם והקרב לפני יהוה </verse>
        <verse osisID="Lev.9.3"> ג  ואל בני ישראל תדבר לאמר  קחו שעיר עזים לחטאת ועגל וכבש בני שנה תמימם לעלה </verse>
        <verse osisID="Lev.9.4"> ד  ושור ואיל לשלמים לזבח לפני יהוה ומנחה בלולה בשמן  כי היום יהוה נראה אליכם </verse>
        <verse osisID="Lev.9.5"> ה  ויקחו את אשר צוה משה אל פני אהל מועד ויקרבו כל העדה ויעמדו לפני יהוה </verse>
        <verse osisID="Lev.9.6"> ו  ויאמר משה זה הדבר אשר צוה יהוה תעשו--וירא אליכם כבוד יהוה </verse>
        <verse osisID="Lev.9.7"> ז  ויאמר משה אל אהרן קרב אל המזבח ועשה את חטאתך ואת עלתך וכפר בעדך ובעד העם ועשה את קרבן העם וכפר בעדם כאשר צוה יהוה </verse>
        <verse osisID="Lev.9.8"> ח  ויקרב אהרן אל המזבח וישחט את עגל החטאת אשר לו </verse>
        <verse osisID="Lev.9.9"> ט  ויקרבו בני אהרן את הדם אליו ויטבל אצבעו בדם ויתן על קרנות המזבח ואת הדם יצק אל יסוד המזבח </verse>
        <verse osisID="Lev.9.10"> י  ואת החלב ואת הכלית ואת היתרת מן הכבד מן החטאת--הקטיר המזבחה  כאשר צוה יהוה את משה </verse>
        <verse osisID="Lev.9.11"> יא  ואת הבשר ואת העור שרף באש מחוץ למחנה </verse>
        <verse osisID="Lev.9.12"> יב  וישחט את העלה וימצאו בני אהרן אליו את הדם ויזרקהו על המזבח סביב </verse>
        <verse osisID="Lev.9.13"> יג  ואת העלה המציאו אליו לנתחיה--ואת הראש ויקטר על המזבח </verse>
        <verse osisID="Lev.9.14"> יד  וירחץ את הקרב ואת הכרעים ויקטר על העלה המזבחה </verse>
        <verse osisID="Lev.9.15"> טו  ויקרב את קרבן העם ויקח את שעיר החטאת אשר לעם וישחטהו ויחטאהו כראשון </verse>
        <verse osisID="Lev.9.16"> טז  ויקרב את העלה ויעשה כמשפט </verse>
        <verse osisID="Lev.9.17"> יז  ויקרב את המנחה וימלא כפו ממנה ויקטר על המזבח--מלבד עלת הבקר </verse>
        <verse osisID="Lev.9.18"> יח  וישחט את השור ואת האיל זבח השלמים אשר לעם וימצאו בני אהרן את הדם אליו ויזרקהו על המזבח סביב </verse>
        <verse osisID="Lev.9.19"> יט  ואת החלבים מן השור ומן האיל--האליה והמכסה והכלית ויתרת הכבד </verse>
        <verse osisID="Lev.9.20"> כ  וישימו את החלבים על החזות ויקטר החלבים המזבחה </verse>
        <verse osisID="Lev.9.21"> כא  ואת החזות ואת שוק הימין הניף אהרן תנופה לפני יהוה--כאשר צוה משה </verse>
        <verse osisID="Lev.9.22"> כב  וישא אהרן את ידו אל העם ויברכם וירד מעשת החטאת והעלה--והשלמים </verse>
        <verse osisID="Lev.9.23"> כג  ויבא משה ואהרן אל אהל מועד ויצאו ויברכו את העם וירא כבוד יהוה אל כל העם </verse>
        <verse osisID="Lev.9.24"> כד  ותצא אש מלפני יהוה ותאכל על המזבח את העלה ואת החלבים וירא כל העם וירנו ויפלו על פניהם </verse>
      </chapter>
      <chapter osisID="Lev.10">
        <verse osisID="Lev.10.1"> א  ויקחו בני אהרן נדב ואביהוא איש מחתתו ויתנו בהן אש וישימו עליה קטרת ויקריבו לפני יהוה אש זרה--אשר לא צוה אתם </verse>
        <verse osisID="Lev.10.2"> ב  ותצא אש מלפני יהוה ותאכל אותם וימתו לפני יהוה </verse>
        <verse osisID="Lev.10.3"> ג  ויאמר משה אל אהרן הוא אשר דבר יהוה לאמר בקרבי אקדש ועל פני כל העם אכבד וידם אהרן </verse>
        <verse osisID="Lev.10.4"> ד  ויקרא משה אל מישאל ואל אלצפן בני עזיאל דד אהרן ויאמר אלהם קרבו שאו את אחיכם מאת פני הקדש אל מחוץ למחנה </verse>
        <verse osisID="Lev.10.5"> ה  ויקרבו וישאם בכתנתם אל מחוץ למחנה--כאשר דבר משה </verse>
        <verse osisID="Lev.10.6"> ו  ויאמר משה אל אהרן ולאלעזר ולאיתמר בניו ראשיכם אל תפרעו ובגדיכם לא תפרמו ולא תמתו ועל כל העדה יקצף ואחיכם כל בית ישראל--יבכו את השרפה אשר שרף יהוה </verse>
        <verse osisID="Lev.10.7"> ז  ומפתח אהל מועד לא תצאו פן תמתו--כי שמן משחת יהוה עליכם ויעשו כדבר משה  {פ} </verse>
        <verse osisID="Lev.10.8"> ח  וידבר יהוה אל אהרן לאמר </verse>
        <verse osisID="Lev.10.9"> ט  יין ושכר אל תשת אתה ובניך אתך בבאכם אל אהל מועד--ולא תמתו  חקת עולם לדרתיכם </verse>
        <verse osisID="Lev.10.10"> י  ולהבדיל בין הקדש ובין החל ובין הטמא ובין הטהור </verse>
        <verse osisID="Lev.10.11"> יא  ולהורת את בני ישראל--את כל החקים אשר דבר יהוה אליהם ביד משה  {פ} </verse>
        <verse osisID="Lev.10.12"> יב  וידבר משה אל אהרן ואל אלעזר ואל איתמר בניו הנותרים קחו את המנחה הנותרת מאשי יהוה ואכלוה מצות אצל המזבח  כי קדש קדשים הוא </verse>
        <verse osisID="Lev.10.13"> יג  ואכלתם אתה במקום קדוש כי חקך וחק בניך הוא מאשי יהוה  כי כן צויתי </verse>
        <verse osisID="Lev.10.14"> יד  ואת חזה התנופה ואת שוק התרומה תאכלו במקום טהור--אתה ובניך ובנתיך אתך  כי חקך וחק בניך נתנו מזבחי שלמי בני ישראל </verse>
        <verse osisID="Lev.10.15"> טו  שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק עולם כאשר צוה יהוה </verse>
        <verse osisID="Lev.10.16"> טז  ואת שעיר החטאת דרש דרש משה--והנה שרף ויקצף על אלעזר ועל איתמר בני אהרן הנותרם לאמר </verse>
        <verse osisID="Lev.10.17"> יז  מדוע לא אכלתם את החטאת במקום הקדש--כי קדש קדשים הוא ואתה נתן לכם לשאת את עון העדה לכפר עליהם לפני יהוה </verse>
        <verse osisID="Lev.10.18"> יח  הן לא הובא את דמה אל הקדש פנימה אכול תאכלו אתה בקדש כאשר צויתי </verse>
        <verse osisID="Lev.10.19"> יט  וידבר אהרן אל משה הן היום הקריבו את חטאתם ואת עלתם לפני יהוה ותקראנה אתי כאלה ואכלתי חטאת היום הייטב בעיני יהוה </verse>
        <verse osisID="Lev.10.20"> כ  וישמע משה וייטב בעיניו  {פ} </verse>
      </chapter>
      <chapter osisID="Lev.11">
        <verse osisID="Lev.11.1"> א  וידבר יהוה אל משה ואל אהרן לאמר אלהם </verse>
        <verse osisID="Lev.11.2"> ב  דברו אל בני ישראל לאמר  זאת החיה אשר תאכלו מכל הבהמה אשר על הארץ </verse>
        <verse osisID="Lev.11.3"> ג  כל מפרסת פרסה ושסעת שסע פרסת מעלת גרה בבהמה--אתה תאכלו </verse>
        <verse osisID="Lev.11.4"> ד  אך את זה לא תאכלו ממעלי הגרה וממפרסי הפרסה  את הגמל כי מעלה גרה הוא ופרסה איננו מפריס--טמא הוא לכם </verse>
        <verse osisID="Lev.11.5"> ה  ואת השפן כי מעלה גרה הוא ופרסה לא יפריס טמא הוא לכם </verse>
        <verse osisID="Lev.11.6"> ו  ואת הארנבת כי מעלת גרה הוא ופרסה לא הפריסה טמאה הוא לכם </verse>
        <verse osisID="Lev.11.7"> ז  ואת החזיר כי מפריס פרסה הוא ושסע שסע פרסה והוא גרה לא יגר טמא הוא לכם </verse>
        <verse osisID="Lev.11.8"> ח  מבשרם לא תאכלו ובנבלתם לא תגעו טמאים הם לכם </verse>
        <verse osisID="Lev.11.9"> ט  את זה תאכלו מכל אשר במים  כל אשר לו סנפיר וקשקשת במים בימים ובנחלים--אתם תאכלו </verse>
        <verse osisID="Lev.11.10"> י  וכל אשר אין לו סנפיר וקשקשת בימים ובנחלים מכל שרץ המים ומכל נפש החיה אשר במים--שקץ הם לכם </verse>
        <verse osisID="Lev.11.11"> יא  ושקץ יהיו לכם מבשרם לא תאכלו ואת נבלתם תשקצו </verse>
        <verse osisID="Lev.11.12"> יב  כל אשר אין לו סנפיר וקשקשת במים--שקץ הוא לכם </verse>
        <verse osisID="Lev.11.13"> יג  ואת אלה תשקצו מן העוף לא יאכלו שקץ הם  את הנשר ואת הפרס ואת העזניה </verse>
        <verse osisID="Lev.11.14"> יד  ואת הדאה--ואת האיה למינה </verse>
        <verse osisID="Lev.11.15"> טו  את כל ערב למינו </verse>
        <verse osisID="Lev.11.16"> טז  ואת בת היענה ואת התחמס ואת השחף ואת הנץ למינהו </verse>
        <verse osisID="Lev.11.17"> יז  ואת הכוס ואת השלך ואת הינשוף </verse>
        <verse osisID="Lev.11.18"> יח  ואת התנשמת ואת הקאת ואת הרחם </verse>
        <verse osisID="Lev.11.19"> יט  ואת החסידה האנפה למינה ואת הדוכיפת ואת העטלף </verse>
        <verse osisID="Lev.11.20"> כ  כל שרץ העוף ההלך על ארבע--שקץ הוא לכם </verse>
        <verse osisID="Lev.11.21"> כא  אך את זה תאכלו מכל שרץ העוף ההלך על ארבע  אשר לא (לו) כרעים ממעל לרגליו לנתר בהן על הארץ </verse>
        <verse osisID="Lev.11.22"> כב  את אלה מהם תאכלו--את הארבה למינו ואת הסלעם למינהו ואת החרגל למינהו ואת החגב למינהו </verse>
        <verse osisID="Lev.11.23"> כג  וכל שרץ העוף אשר לו ארבע רגלים--שקץ הוא לכם </verse>
        <verse osisID="Lev.11.24"> כד  ולאלה תטמאו כל הנגע בנבלתם יטמא עד הערב </verse>
        <verse osisID="Lev.11.25"> כה  וכל הנשא מנבלתם--יכבס בגדיו וטמא עד הערב </verse>
        <verse osisID="Lev.11.26"> כו  לכל הבהמה אשר הוא מפרסת פרסה ושסע איננה שסעת וגרה איננה מעלה--טמאים הם לכם כל הנגע בהם יטמא </verse>
        <verse osisID="Lev.11.27"> כז  וכל הולך על כפיו בכל החיה ההלכת על ארבע--טמאים הם לכם כל הנגע בנבלתם יטמא עד הערב </verse>
        <verse osisID="Lev.11.28"> כח  והנשא את נבלתם--יכבס בגדיו וטמא עד הערב טמאים המה לכם  {ס} </verse>
        <verse osisID="Lev.11.29"> כט  וזה לכם הטמא בשרץ השרץ על הארץ  החלד והעכבר והצב למינהו </verse>
        <verse osisID="Lev.11.30"> ל  והאנקה והכח והלטאה והחמט והתנשמת </verse>
        <verse osisID="Lev.11.31"> לא  אלה הטמאים לכם בכל השרץ כל הנגע בהם במתם יטמא עד הערב </verse>
        <verse osisID="Lev.11.32"> לב  וכל אשר יפל עליו מהם במתם יטמא מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר </verse>
        <verse osisID="Lev.11.33"> לג  וכל כלי חרש--אשר יפל מהם אל תוכו  כל אשר בתוכו יטמא ואתו תשברו </verse>
        <verse osisID="Lev.11.34"> לד  מכל האכל אשר יאכל אשר יבוא עליו מים--יטמא וכל משקה אשר ישתה בכל כלי יטמא </verse>
        <verse osisID="Lev.11.35"> לה  וכל אשר יפל מנבלתם עליו יטמא--תנור וכירים יתץ טמאים הם וטמאים יהיו לכם </verse>
        <verse osisID="Lev.11.36"> לו  אך מעין ובור מקוה מים יהיה טהור ונגע בנבלתם יטמא </verse>
        <verse osisID="Lev.11.37"> לז  וכי יפל מנבלתם על כל זרע זרוע אשר יזרע--טהור הוא </verse>
        <verse osisID="Lev.11.38"> לח  וכי יתן מים על זרע ונפל מנבלתם עליו--טמא הוא לכם  {ס} </verse>
        <verse osisID="Lev.11.39"> לט  וכי ימות מן הבהמה אשר היא לכם לאכלה--הנגע בנבלתה יטמא עד הערב </verse>
        <verse osisID="Lev.11.40"> מ  והאכל מנבלתה--יכבס בגדיו וטמא עד הערב והנשא את נבלתה--יכבס בגדיו וטמא עד הערב </verse>
        <verse osisID="Lev.11.41"> מא  וכל השרץ השרץ על הארץ--שקץ הוא לא יאכל </verse>
        <verse osisID="Lev.11.42"> מב  כל הולך על גח big ו /big ן וכל הולך על ארבע עד כל מרבה רגלים לכל השרץ השרץ על הארץ--לא תאכלום כי שקץ הם </verse>
        <verse osisID="Lev.11.43"> מג  אל תשקצו את נפשתיכם בכל השרץ השרץ ולא תטמאו בהם ונטמתם בם </verse>
        <verse osisID="Lev.11.44"> מד  כי אני יהוה אלהיכם והתקדשתם והייתם קדשים כי קדוש אני ולא תטמאו את נפשתיכם בכל השרץ הרמש על הארץ </verse>
        <verse osisID="Lev.11.45"> מה  כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני </verse>
        <verse osisID="Lev.11.46"> מו  זאת תורת הבהמה והעוף וכל נפש החיה הרמשת במים ולכל נפש השרצת על הארץ </verse>
        <verse osisID="Lev.11.47"> מז  להבדיל בין הטמא ובין הטהר ובין החיה הנאכלת ובין החיה אשר לא תאכל  {פ} </verse>
      </chapter>
      <chapter osisID="Lev.12">
        <verse osisID="Lev.12.1"> א  וידבר יהוה אל משה לאמר </verse>
        <verse osisID="Lev.12.2"> ב  דבר אל בני ישראל לאמר אשה כי תזריע וילדה זכר--וטמאה שבעת ימים כימי נדת דותה תטמא </verse>
        <verse osisID="Lev.12.3"> ג  וביום השמיני ימול בשר ערלתו </verse>
        <verse osisID="Lev.12.4"> ד  ושלשים יום ושלשת ימים תשב בדמי טהרה בכל קדש לא תגע ואל המקדש לא תבא עד מלאת ימי טהרה </verse>
        <verse osisID="Lev.12.5"> ה  ואם נקבה תלד וטמאה שבעים כנדתה וששים יום וששת ימים תשב על דמי טהרה </verse>
        <verse osisID="Lev.12.6"> ו  ובמלאת ימי טהרה לבן או לבת תביא כבש בן שנתו לעלה ובן יונה או תר לחטאת--אל פתח אהל מועד אל הכהן </verse>
        <verse osisID="Lev.12.7"> ז  והקריבו לפני יהוה וכפר עליה וטהרה ממקר דמיה  זאת תורת הילדת לזכר או לנקבה </verse>
        <verse osisID="Lev.12.8"> ח  ואם לא תמצא ידה די שה--ולקחה שתי תרים או שני בני יונה אחד לעלה ואחד לחטאת וכפר עליה הכהן וטהרה  {פ} </verse>
      </chapter>
      <chapter osisID="Lev.13">
        <verse osisID="Lev.13.1"> א  וידבר יהוה אל משה ואל אהרן לאמר </verse>
        <verse osisID="Lev.13.2"> ב  אדם כי יהיה בעור בשרו שאת או ספחת או בהרת והיה בעור בשרו לנגע צרעת--והובא אל אהרן הכהן או אל אחד מבניו הכהנים </verse>
        <verse osisID="Lev.13.3"> ג  וראה הכהן את הנגע בעור הבשר ושער בנגע הפך לבן ומראה הנגע עמק מעור בשרו--נגע צרעת הוא וראהו הכהן וטמא אתו </verse>
        <verse osisID="Lev.13.4"> ד  ואם בהרת לבנה הוא בעור בשרו ועמק אין מראה מן העור ושערה לא הפך לבן--והסגיר הכהן את הנגע שבעת ימים </verse>
        <verse osisID="Lev.13.5"> ה  וראהו הכהן ביום השביעי והנה הנגע עמד בעיניו לא פשה הנגע בעור--והסגירו הכהן שבעת ימים שנית </verse>
        <verse osisID="Lev.13.6"> ו  וראה הכהן אתו ביום השביעי שנית והנה כהה הנגע ולא פשה הנגע בעור--וטהרו הכהן מספחת הוא וכבס בגדיו וטהר </verse>
        <verse osisID="Lev.13.7"> ז  ואם פשה תפשה המספחת בעור אחרי הראתו אל הכהן לטהרתו ונראה שנית אל הכהן </verse>
        <verse osisID="Lev.13.8"> ח  וראה הכהן והנה פשתה המספחת בעור--וטמאו הכהן צרעת הוא  {פ} </verse>
        <verse osisID="Lev.13.9"> ט  נגע צרעת כי תהיה באדם והובא אל הכהן </verse>
        <verse osisID="Lev.13.10"> י  וראה הכהן והנה שאת לבנה בעור והיא הפכה שער לבן ומחית בשר חי בשאת </verse>
        <verse osisID="Lev.13.11"> יא  צרעת נושנת הוא בעור בשרו וטמאו הכהן  לא יסגרנו כי טמא הוא </verse>
        <verse osisID="Lev.13.12"> יב  ואם פרוח תפרח הצרעת בעור וכסתה הצרעת את כל עור הנגע מראשו ועד רגליו--לכל מראה עיני הכהן </verse>
        <verse osisID="Lev.13.13"> יג  וראה הכהן והנה כסתה הצרעת את כל בשרו--וטהר את הנגע  כלו הפך לבן טהור הוא </verse>
        <verse osisID="Lev.13.14"> יד  וביום הראות בו בשר חי יטמא </verse>
        <verse osisID="Lev.13.15"> טו  וראה הכהן את הבשר החי וטמאו  הבשר החי טמא הוא צרעת הוא </verse>
        <verse osisID="Lev.13.16"> טז  או כי ישוב הבשר החי ונהפך ללבן ובא אל הכהן </verse>
        <verse osisID="Lev.13.17"> יז  וראהו הכהן והנה נהפך הנגע ללבן--וטהר הכהן את הנגע טהור הוא  {פ} </verse>
        <verse osisID="Lev.13.18"> יח  ובשר כי יהיה בו בערו שחין ונרפא </verse>
        <verse osisID="Lev.13.19"> יט  והיה במקום השחין שאת לבנה או בהרת לבנה אדמדמת ונראה אל הכהן </verse>
        <verse osisID="Lev.13.20"> כ  וראה הכהן והנה מראה שפל מן העור ושערה הפך לבן--וטמאו הכהן נגע צרעת הוא בשחין פרחה </verse>
        <verse osisID="Lev.13.21"> כא  ואם יראנה הכהן והנה אין בה שער לבן ושפלה איננה מן העור והיא כהה--והסגירו הכהן שבעת ימים </verse>
        <verse osisID="Lev.13.22"> כב  ואם פשה תפשה בעור--וטמא הכהן אתו נגע הוא </verse>
        <verse osisID="Lev.13.23"> כג  ואם תחתיה תעמד הבהרת לא פשתה--צרבת השחין הוא וטהרו הכהן  {ס} </verse>
        <verse osisID="Lev.13.24"> כד  או בשר כי יהיה בערו מכות אש והיתה מחית המכוה בהרת לבנה אדמדמת--או לבנה </verse>
        <verse osisID="Lev.13.25"> כה  וראה אתה הכהן והנה נהפך שער לבן בבהרת ומראה עמק מן העור--צרעת הוא במכוה פרחה וטמא אתו הכהן נגע צרעת הוא </verse>
        <verse osisID="Lev.13.26"> כו  ואם יראנה הכהן והנה אין בבהרת שער לבן ושפלה איננה מן העור והוא כהה--והסגירו הכהן שבעת ימים </verse>
        <verse osisID="Lev.13.27"> כז  וראהו הכהן ביום השביעי  אם פשה תפשה בעור--וטמא הכהן אתו נגע צרעת הוא </verse>
        <verse osisID="Lev.13.28"> כח  ואם תחתיה תעמד הבהרת לא פשתה בעור והוא כהה--שאת המכוה הוא וטהרו הכהן--כי צרבת המכוה הוא  {פ} </verse>
        <verse osisID="Lev.13.29"> כט  ואיש או אשה כי יהיה בו נגע בראש או בזקן </verse>
        <verse osisID="Lev.13.30"> ל  וראה הכהן את הנגע והנה מראהו עמק מן העור ובו שער צהב דק--וטמא אתו הכהן נתק הוא צרעת הראש או הזקן הוא </verse>
        <verse osisID="Lev.13.31"> לא  וכי יראה הכהן את נגע הנתק והנה אין מראהו עמק מן העור ושער שחר אין בו--והסגיר הכהן את נגע הנתק שבעת ימים </verse>
        <verse osisID="Lev.13.32"> לב  וראה הכהן את הנגע ביום השביעי והנה לא פשה הנתק ולא היה בו שער צהב ומראה הנתק אין עמק מן העור </verse>
        <verse osisID="Lev.13.33"> לג  והת big ג /big לח--ואת הנתק לא יגלח והסגיר הכהן את הנתק שבעת ימים שנית </verse>
        <verse osisID="Lev.13.34"> לד  וראה הכהן את הנתק ביום השביעי והנה לא פשה הנתק בעור ומראהו איננו עמק מן העור--וטהר אתו הכהן וכבס בגדיו וטהר </verse>
        <verse osisID="Lev.13.35"> לה  ואם פשה יפשה הנתק בעור אחרי טהרתו </verse>
        <verse osisID="Lev.13.36"> לו  וראהו הכהן והנה פשה הנתק בעור--לא יבקר הכהן לשער הצהב טמא הוא </verse>
        <verse osisID="Lev.13.37"> לז  ואם בעיניו עמד הנתק ושער שחר צמח בו נרפא הנתק--טהור הוא וטהרו הכהן  {ס} </verse>
        <verse osisID="Lev.13.38"> לח  ואיש או אשה כי יהיה בעור בשרם בהרת--בהרת לבנת </verse>
        <verse osisID="Lev.13.39"> לט  וראה הכהן והנה בעור בשרם בהרת--כהות לבנת  בהק הוא פרח בעור טהור הוא  {ס} </verse>
        <verse osisID="Lev.13.40"> מ  ואיש כי ימרט ראשו--קרח הוא טהור הוא </verse>
        <verse osisID="Lev.13.41"> מא  ואם מפאת פניו ימרט ראשו--גבח הוא טהור הוא </verse>
        <verse osisID="Lev.13.42"> מב  וכי יהיה בקרחת או בגבחת נגע לבן אדמדם--צרעת פרחת הוא בקרחתו או בגבחתו </verse>
        <verse osisID="Lev.13.43"> מג  וראה אתו הכהן והנה שאת הנגע לבנה אדמדמת בקרחתו או בגבחתו--כמראה צרעת עור בשר </verse>
        <verse osisID="Lev.13.44"> מד  איש צרוע הוא טמא הוא טמא יטמאנו הכהן בראשו נגעו </verse>
        <verse osisID="Lev.13.45"> מה  והצרוע אשר בו הנגע בגדיו יהיו פרמים וראשו יהיה פרוע ועל שפם יעטה וטמא טמא יקרא </verse>
        <verse osisID="Lev.13.46"> מו  כל ימי אשר הנגע בו יטמא--טמא הוא  בדד ישב מחוץ למחנה מושבו  {ס} </verse>
        <verse osisID="Lev.13.47"> מז  והבגד כי יהיה בו נגע צרעת  בבגד צמר או בבגד פשתים </verse>
        <verse osisID="Lev.13.48"> מח  או בשתי או בערב לפשתים ולצמר או בעור או בכל מלאכת עור </verse>
        <verse osisID="Lev.13.49"> מט  והיה הנגע ירקרק או אדמדם בבגד או בעור או בשתי או בערב או בכל כלי עור--נגע צרעת הוא והראה את הכהן </verse>
        <verse osisID="Lev.13.50"> נ  וראה הכהן את הנגע והסגיר את הנגע שבעת ימים </verse>
        <verse osisID="Lev.13.51"> נא  וראה את הנגע ביום השביעי כי פשה הנגע בבגד או בשתי או בערב או בעור לכל אשר יעשה העור למלאכה--צרעת ממארת הנגע טמא הוא </verse>
        <verse osisID="Lev.13.52"> נב  ושרף את הבגד או את השתי או את הערב בצמר או בפשתים או את כל כלי העור אשר יהיה בו הנגע  כי צרעת ממארת הוא באש תשרף </verse>
        <verse osisID="Lev.13.53"> נג  ואם יראה הכהן והנה לא פשה הנגע בבגד או בשתי או בערב או בכל כלי עור </verse>
        <verse osisID="Lev.13.54"> נד  וצוה הכהן וכבסו את אשר בו הנגע והסגירו שבעת ימים שנית </verse>
        <verse osisID="Lev.13.55"> נה  וראה הכהן אחרי הכבס את הנגע והנה לא הפך הנגע את עינו והנגע לא פשה--טמא הוא באש תשרפנו  פחתת הוא בקרחתו או בגבחתו </verse>
        <verse osisID="Lev.13.56"> נו  ואם ראה הכהן והנה כהה הנגע אחרי הכבס אתו--וקרע אתו מן הבגד או מן העור או מן השתי או מן הערב </verse>
        <verse osisID="Lev.13.57"> נז  ואם תראה עוד בבגד או בשתי או בערב או בכל כלי עור--פרחת הוא  באש תשרפנו את אשר בו הנגע </verse>
        <verse osisID="Lev.13.58"> נח  והבגד או השתי או הערב או כל כלי העור אשר תכבס וסר מהם הנגע--וכבס שנית וטהר </verse>
        <verse osisID="Lev.13.59"> נט  זאת תורת נגע צרעת בגד הצמר או הפשתים או השתי או הערב או כל כלי עור--לטהרו או לטמאו  {פ} </verse>
      </chapter>
      <chapter osisID="Lev.14">
        <verse osisID="Lev.14.1"> א  וידבר יהוה אל משה לאמר </verse>
        <verse osisID="Lev.14.2"> ב  זאת תהיה תורת המצרע ביום טהרתו  והובא אל הכהן </verse>
        <verse osisID="Lev.14.3"> ג  ויצא הכהן אל מחוץ למחנה וראה הכהן והנה נרפא נגע הצרעת מן הצרוע </verse>
        <verse osisID="Lev.14.4"> ד  וצוה הכהן ולקח למטהר שתי צפרים חיות טהרות ועץ ארז ושני תולעת ואזב </verse>
        <verse osisID="Lev.14.5"> ה  וצוה הכהן ושחט את הצפור האחת--אל כלי חרש על מים חיים </verse>
        <verse osisID="Lev.14.6"> ו  את הצפר החיה יקח אתה ואת עץ הארז ואת שני התולעת ואת האזב וטבל אותם ואת הצפר החיה בדם הצפר השחטה על המים החיים </verse>
        <verse osisID="Lev.14.7"> ז  והזה על המטהר מן הצרעת--שבע פעמים וטהרו ושלח את הצפר החיה על פני השדה </verse>
        <verse osisID="Lev.14.8"> ח  וכבס המטהר את בגדיו וגלח את כל שערו ורחץ במים וטהר ואחר יבוא אל המחנה וישב מחוץ לאהלו שבעת ימים </verse>
        <verse osisID="Lev.14.9"> ט  והיה ביום השביעי יגלח את כל שערו את ראשו ואת זקנו ואת גבת עיניו ואת כל שערו יגלח וכבס את בגדיו ורחץ את בשרו במים--וטהר </verse>
        <verse osisID="Lev.14.10"> י  וביום השמיני יקח שני כבשים תמימם וכבשה אחת בת שנתה תמימה ושלשה עשרנים סלת מנחה בלולה בשמן ולג אחד שמן </verse>
        <verse osisID="Lev.14.11"> יא  והעמיד הכהן המטהר את האיש המטהר--ואתם  לפני יהוה פתח אהל מועד </verse>
        <verse osisID="Lev.14.12"> יב  ולקח הכהן את הכבש האחד והקריב אתו לאשם--ואת לג השמן והניף אתם תנופה לפני יהוה </verse>
        <verse osisID="Lev.14.13"> יג  ושחט את הכבש במקום אשר ישחט את החטאת ואת העלה--במקום הקדש  כי כחטאת האשם הוא לכהן--קדש קדשים הוא </verse>
        <verse osisID="Lev.14.14"> יד  ולקח הכהן מדם האשם ונתן הכהן על תנוך אזן המטהר הימנית ועל בהן ידו הימנית ועל בהן רגלו הימנית </verse>
        <verse osisID="Lev.14.15"> טו  ולקח הכהן מלג השמן ויצק על כף הכהן השמאלית </verse>
        <verse osisID="Lev.14.16"> טז  וטבל הכהן את אצבעו הימנית מן השמן אשר על כפו השמאלית והזה מן השמן באצבעו שבע פעמים לפני יהוה </verse>
        <verse osisID="Lev.14.17"> יז  ומיתר השמן אשר על כפו יתן הכהן על תנוך אזן המטהר הימנית ועל בהן ידו הימנית ועל בהן רגלו הימנית--על דם האשם </verse>
        <verse osisID="Lev.14.18"> יח  והנותר בשמן אשר על כף הכהן יתן על ראש המטהר וכפר עליו הכהן לפני יהוה </verse>
        <verse osisID="Lev.14.19"> יט  ועשה הכהן את החטאת וכפר על המטהר מטמאתו ואחר ישחט את העלה </verse>
        <verse osisID="Lev.14.20"> כ  והעלה הכהן את העלה ואת המנחה המזבחה וכפר עליו הכהן וטהר  {ס} </verse>
        <verse osisID="Lev.14.21"> כא  ואם דל הוא ואין ידו משגת--ולקח כבש אחד אשם לתנופה לכפר עליו ועשרון סלת אחד בלול בשמן למנחה--ולג שמן </verse>
        <verse osisID="Lev.14.22"> כב  ושתי תרים או שני בני יונה אשר תשיג ידו והיה אחד חטאת והאחד עלה </verse>
        <verse osisID="Lev.14.23"> כג  והביא אתם ביום השמיני לטהרתו--אל הכהן  אל פתח אהל מועד לפני יהוה </verse>
        <verse osisID="Lev.14.24"> כד  ולקח הכהן את כבש האשם ואת לג השמן והניף אתם הכהן תנופה לפני יהוה </verse>
        <verse osisID="Lev.14.25"> כה  ושחט את כבש האשם ולקח הכהן מדם האשם ונתן על תנוך אזן המטהר הימנית ועל בהן ידו הימנית ועל בהן רגלו הימנית </verse>
        <verse osisID="Lev.14.26"> כו  ומן השמן יצק הכהן על כף הכהן השמאלית </verse>
        <verse osisID="Lev.14.27"> כז  והזה הכהן באצבעו הימנית מן השמן אשר על כפו השמאלית--שבע פעמים לפני יהוה </verse>
        <verse osisID="Lev.14.28"> כח  ונתן הכהן מן השמן אשר על כפו על תנוך אזן המטהר הימנית ועל בהן ידו הימנית ועל בהן רגלו הימנית--על מקום דם האשם </verse>
        <verse osisID="Lev.14.29"> כט  והנותר מן השמן אשר על כף הכהן יתן על ראש המטהר--לכפר עליו לפני יהוה </verse>
        <verse osisID="Lev.14.30"> ל  ועשה את האחד מן התרים או מן בני היונה מאשר תשיג ידו </verse>
        <verse osisID="Lev.14.31"> לא  את אשר תשיג ידו את האחד חטאת ואת האחד עלה--על המנחה וכפר הכהן על המטהר לפני יהוה </verse>
        <verse osisID="Lev.14.32"> לב  זאת תורת אשר בו נגע צרעת אשר לא תשיג ידו בטהרתו  {פ} </verse>
        <verse osisID="Lev.14.33"> לג  וידבר יהוה אל משה ואל אהרן לאמר </verse>
        <verse osisID="Lev.14.34"> לד  כי תבאו אל ארץ כנען אשר אני נתן לכם לאחזה ונתתי נגע צרעת בבית ארץ אחזתכם </verse>
        <verse osisID="Lev.14.35"> לה  ובא אשר לו הבית והגיד לכהן לאמר  כנגע נראה לי בבית </verse>
        <verse osisID="Lev.14.36"> לו  וצוה הכהן ופנו את הבית בטרם יבא הכהן לראות את הנגע ולא יטמא כל אשר בבית ואחר כן יבא הכהן לראות את הבית </verse>
        <verse osisID="Lev.14.37"> לז  וראה את הנגע והנה הנגע בקירת הבית שקערורת ירקרקת או אדמדמת ומראיהן שפל מן הקיר </verse>
        <verse osisID="Lev.14.38"> לח  ויצא הכהן מן הבית אל פתח הבית והסגיר את הבית שבעת ימים </verse>
        <verse osisID="Lev.14.39"> לט  ושב הכהן ביום השביעי וראה והנה פשה הנגע בקירת הבית </verse>
        <verse osisID="Lev.14.40"> מ  וצוה הכהן וחלצו את האבנים אשר בהן הנגע והשליכו אתהן אל מחוץ לעיר אל מקום טמא </verse>
        <verse osisID="Lev.14.41"> מא  ואת הבית יקצע מבית סביב ושפכו את העפר אשר הקצו אל מחוץ לעיר אל מקום טמא </verse>
        <verse osisID="Lev.14.42"> מב  ולקחו אבנים אחרות והביאו אל תחת האבנים ועפר אחר יקח וטח את הבית </verse>
        <verse osisID="Lev.14.43"> מג  ואם ישוב הנגע ופרח בבית אחר חלץ את האבנים ואחרי הקצות את הבית ואחרי הטוח </verse>
        <verse osisID="Lev.14.44"> מד  ובא הכהן וראה והנה פשה הנגע בבית--צרעת ממארת הוא בבית טמא הוא </verse>
        <verse osisID="Lev.14.45"> מה  ונתץ את הבית את אבניו ואת עציו ואת כל עפר הבית והוציא אל מחוץ לעיר אל מקום טמא </verse>
        <verse osisID="Lev.14.46"> מו  והבא אל הבית כל ימי הסגיר אתו--יטמא עד הערב </verse>
        <verse osisID="Lev.14.47"> מז  והשכב בבית יכבס את בגדיו והאכל בבית יכבס את בגדיו </verse>
        <verse osisID="Lev.14.48"> מח  ואם בא יבא הכהן וראה והנה לא פשה הנגע בבית אחרי הטח את הבית--וטהר הכהן את הבית כי נרפא הנגע </verse>
        <verse osisID="Lev.14.49"> מט  ולקח לחטא את הבית שתי צפרים ועץ ארז ושני תולעת ואזב </verse>
        <verse osisID="Lev.14.50"> נ  ושחט את הצפר האחת אל כלי חרש על מים חיים </verse>
        <verse osisID="Lev.14.51"> נא  ולקח את עץ הארז ואת האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל הבית שבע פעמים </verse>
        <verse osisID="Lev.14.52"> נב  וחטא את הבית--בדם הצפור ובמים החיים ובצפר החיה ובעץ הארז ובאזב--ובשני התולעת </verse>
        <verse osisID="Lev.14.53"> נג  ושלח את הצפר החיה אל מחוץ לעיר--אל פני השדה וכפר על הבית וטהר </verse>
        <verse osisID="Lev.14.54"> נד  זאת התורה לכל נגע הצרעת ולנתק </verse>
        <verse osisID="Lev.14.55"> נה  ולצרעת הבגד ולבית </verse>
        <verse osisID="Lev.14.56"> נו  ולשאת ולספחת ולבהרת </verse>
        <verse osisID="Lev.14.57"> נז  להורת ביום הטמא וביום הטהר זאת תורת הצרעת  {פ} </verse>
      </chapter>
      <chapter osisID="Lev.15">
        <verse osisID="Lev.15.1"> א  וידבר יהוה אל משה ואל אהרן לאמר </verse>
        <verse osisID="Lev.15.2"> ב  דברו אל בני ישראל ואמרתם אלהם  איש איש כי יהיה זב מבשרו--זובו טמא הוא </verse>
        <verse osisID="Lev.15.3"> ג  וזאת תהיה טמאתו בזובו  רר בשרו את זובו או החתים בשרו מזובו--טמאתו הוא </verse>
        <verse osisID="Lev.15.4"> ד  כל המשכב אשר ישכב עליו הזב--יטמא וכל הכלי אשר ישב עליו יטמא </verse>
        <verse osisID="Lev.15.5"> ה  ואיש אשר יגע במשכבו--יכבס בגדיו ורחץ במים וטמא עד הערב </verse>
        <verse osisID="Lev.15.6"> ו  והישב על הכלי אשר ישב עליו הזב--יכבס בגדיו ורחץ במים וטמא עד הערב </verse>
        <verse osisID="Lev.15.7"> ז  והנגע בבשר הזב--יכבס בגדיו ורחץ במים וטמא עד הערב </verse>
        <verse osisID="Lev.15.8"> ח  וכי ירק הזב בטהור--וכבס בגדיו ורחץ במים וטמא עד הערב </verse>
        <verse osisID="Lev.15.9"> ט  וכל המרכב אשר ירכב עליו הזב--יטמא </verse>
        <verse osisID="Lev.15.10"> י  וכל הנגע בכל אשר יהיה תחתיו--יטמא עד הערב והנושא אותם--יכבס בגדיו ורחץ במים וטמא עד הערב </verse>
        <verse osisID="Lev.15.11"> יא  וכל אשר יגע בו הזב וידיו לא שטף במים--וכבס בגדיו ורחץ במים וטמא עד הערב </verse>
        <verse osisID="Lev.15.12"> יב  וכלי חרש אשר יגע בו הזב ישבר וכל כלי עץ--ישטף במים </verse>
        <verse osisID="Lev.15.13"> יג  וכי יטהר הזב מזובו--וספר לו שבעת ימים לטהרתו וכבס בגדיו ורחץ בשרו במים חיים וטהר </verse>
        <verse osisID="Lev.15.14"> יד  וביום השמיני יקח לו שתי תרים או שני בני יונה ובא לפני יהוה אל פתח אהל מועד ונתנם אל הכהן </verse>
        <verse osisID="Lev.15.15"> טו  ועשה אתם הכהן--אחד חטאת והאחד עלה וכפר עליו הכהן לפני יהוה מזובו  {ס} </verse>
        <verse osisID="Lev.15.16"> טז  ואיש כי תצא ממנו שכבת זרע--ורחץ במים את כל בשרו וטמא עד הערב </verse>
        <verse osisID="Lev.15.17"> יז  וכל בגד וכל עור אשר יהיה עליו שכבת זרע--וכבס במים וטמא עד הערב </verse>
        <verse osisID="Lev.15.18"> יח  ואשה אשר ישכב איש אתה שכבת זרע--ורחצו במים וטמאו עד הערב  {פ} </verse>
        <verse osisID="Lev.15.19"> יט  ואשה כי תהיה זבה דם יהיה זבה בבשרה--שבעת ימים תהיה בנדתה וכל הנגע בה יטמא עד הערב </verse>
        <verse osisID="Lev.15.20"> כ  וכל אשר תשכב עליו בנדתה יטמא וכל אשר תשב עליו יטמא </verse>
        <verse osisID="Lev.15.21"> כא  וכל הנגע במשכבה--יכבס בגדיו ורחץ במים וטמא עד הערב </verse>
        <verse osisID="Lev.15.22"> כב  וכל הנגע--בכל כלי אשר תשב עליו  יכבס בגדיו ורחץ במים וטמא עד הערב </verse>
        <verse osisID="Lev.15.23"> כג  ואם על המשכב הוא או על הכלי אשר הוא ישבת עליו--בנגעו בו  יטמא עד הערב </verse>
        <verse osisID="Lev.15.24"> כד  ואם שכב ישכב איש אתה ותהי נדתה עליו--וטמא שבעת ימים וכל המשכב אשר ישכב עליו יטמא  {ס} </verse>
        <verse osisID="Lev.15.25"> כה  ואשה כי יזוב זוב דמה ימים רבים בלא עת נדתה או כי תזוב על נדתה  כל ימי זוב טמאתה כימי נדתה תהיה--טמאה הוא </verse>
        <verse osisID="Lev.15.26"> כו  כל המשכב אשר תשכב עליו כל ימי זובה--כמשכב נדתה יהיה לה וכל הכלי אשר תשב עליו--טמא יהיה כטמאת נדתה </verse>
        <verse osisID="Lev.15.27"> כז  וכל הנוגע בם יטמא וכבס בגדיו ורחץ במים וטמא עד הערב </verse>
        <verse osisID="Lev.15.28"> כח  ואם טהרה מזובה--וספרה לה שבעת ימים ואחר תטהר </verse>
        <verse osisID="Lev.15.29"> כט  וביום השמיני תקח לה שתי תרים או שני בני יונה והביאה אותם אל הכהן אל פתח אהל מועד </verse>
        <verse osisID="Lev.15.30"> ל  ועשה הכהן את האחד חטאת ואת האחד עלה וכפר עליה הכהן לפני יהוה מזוב טמאתה </verse>
        <verse osisID="Lev.15.31"> לא  והזרתם את בני ישראל מטמאתם ולא ימתו בטמאתם בטמאם את משכני אשר בתוכם </verse>
        <verse osisID="Lev.15.32"> לב  זאת תורת הזב ואשר תצא ממנו שכבת זרע לטמאה בה </verse>
        <verse osisID="Lev.15.33"> לג  והדוה בנדתה והזב את זובו לזכר ולנקבה ולאיש אשר ישכב עם טמאה  {פ} </verse>
      </chapter>
      <chapter osisID="Lev.16">
        <verse osisID="Lev.16.1"> א  וידבר יהוה אל משה אחרי מות שני בני אהרן--בקרבתם לפני יהוה וימתו </verse>
        <verse osisID="Lev.16.2"> ב  ויאמר יהוה אל משה דבר אל אהרן אחיך ואל יבא בכל עת אל הקדש מבית לפרכת--אל פני הכפרת אשר על הארן ולא ימות כי בענן אראה על הכפרת </verse>
        <verse osisID="Lev.16.3"> ג  בזאת יבא אהרן אל הקדש  בפר בן בקר לחטאת ואיל לעלה </verse>
        <verse osisID="Lev.16.4"> ד  כתנת בד קדש ילבש ומכנסי בד יהיו על בשרו ובאבנט בד יחגר ובמצנפת בד יצנף בגדי קדש הם ורחץ במים את בשרו ולבשם </verse>
        <verse osisID="Lev.16.5"> ה  ומאת עדת בני ישראל יקח שני שעירי עזים לחטאת ואיל אחד לעלה </verse>
        <verse osisID="Lev.16.6"> ו  והקריב אהרן את פר החטאת אשר לו וכפר בעדו ובעד ביתו </verse>
        <verse osisID="Lev.16.7"> ז  ולקח את שני השעירם והעמיד אתם לפני יהוה פתח אהל מועד </verse>
        <verse osisID="Lev.16.8"> ח  ונתן אהרן על שני השעירם גרלות--גורל אחד ליהוה וגורל אחד לעזאזל </verse>
        <verse osisID="Lev.16.9"> ט  והקריב אהרן את השעיר אשר עלה עליו הגורל ליהוה ועשהו חטאת </verse>
        <verse osisID="Lev.16.10"> י  והשעיר אשר עלה עליו הגורל לעזאזל יעמד חי לפני יהוה לכפר עליו--לשלח אתו לעזאזל המדברה </verse>
        <verse osisID="Lev.16.11"> יא  והקריב אהרן את פר החטאת אשר לו וכפר בעדו ובעד ביתו ושחט את פר החטאת אשר לו </verse>
        <verse osisID="Lev.16.12"> יב  ולקח מלא המחתה גחלי אש מעל המזבח מלפני יהוה ומלא חפניו קטרת סמים דקה והביא מבית לפרכת </verse>
        <verse osisID="Lev.16.13"> יג  ונתן את הקטרת על האש לפני יהוה וכסה ענן הקטרת את הכפרת אשר על העדות--ולא ימות </verse>
        <verse osisID="Lev.16.14"> יד  ולקח מדם הפר והזה באצבעו על פני הכפרת קדמה ולפני הכפרת יזה שבע פעמים מן הדם--באצבעו </verse>
        <verse osisID="Lev.16.15"> טו  ושחט את שעיר החטאת אשר לעם והביא את דמו אל מבית לפרכת ועשה את דמו כאשר עשה לדם הפר והזה אתו על הכפרת ולפני הכפרת </verse>
        <verse osisID="Lev.16.16"> טז  וכפר על הקדש מטמאת בני ישראל ומפשעיהם לכל חטאתם וכן יעשה לאהל מועד השכן אתם בתוך טמאתם </verse>
        <verse osisID="Lev.16.17"> יז  וכל אדם לא יהיה באהל מועד בבאו לכפר בקדש--עד צאתו וכפר בעדו ובעד ביתו ובעד כל קהל ישראל </verse>
        <verse osisID="Lev.16.18"> יח  ויצא אל המזבח אשר לפני יהוה--וכפר עליו ולקח מדם הפר ומדם השעיר ונתן על קרנות המזבח סביב </verse>
        <verse osisID="Lev.16.19"> יט  והזה עליו מן הדם באצבעו שבע פעמים וטהרו וקדשו מטמאת בני ישראל </verse>
        <verse osisID="Lev.16.20"> כ  וכלה מכפר את הקדש ואת אהל מועד ואת המזבח והקריב את השעיר החי </verse>
        <verse osisID="Lev.16.21"> כא  וסמך אהרן את שתי ידו על ראש השעיר החי והתודה עליו את כל עונת בני ישראל ואת כל פשעיהם לכל חטאתם ונתן אתם על ראש השעיר ושלח ביד איש עתי המדברה </verse>
        <verse osisID="Lev.16.22"> כב  ונשא השעיר עליו את כל עונתם אל ארץ גזרה ושלח את השעיר במדבר </verse>
        <verse osisID="Lev.16.23"> כג  ובא אהרן אל אהל מועד ופשט את בגדי הבד אשר לבש בבאו אל הקדש והניחם שם </verse>
        <verse osisID="Lev.16.24"> כד  ורחץ את בשרו במים במקום קדוש ולבש את בגדיו ויצא ועשה את עלתו ואת עלת העם וכפר בעדו ובעד העם </verse>
        <verse osisID="Lev.16.25"> כה  ואת חלב החטאת יקטיר המזבחה </verse>
        <verse osisID="Lev.16.26"> כו  והמשלח את השעיר לעזאזל--יכבס בגדיו ורחץ את בשרו במים ואחרי כן יבוא אל המחנה </verse>
        <verse osisID="Lev.16.27"> כז  ואת פר החטאת ואת שעיר החטאת אשר הובא את דמם לכפר בקדש--יוציא אל מחוץ למחנה ושרפו באש את ערתם ואת בשרם ואת פרשם </verse>
        <verse osisID="Lev.16.28"> כח  והשרף אתם--יכבס בגדיו ורחץ את בשרו במים ואחרי כן יבוא אל המחנה </verse>
        <verse osisID="Lev.16.29"> כט  והיתה לכם לחקת עולם  בחדש השביעי בעשור לחדש תענו את נפשתיכם וכל מלאכה לא תעשו--האזרח והגר הגר בתוככם </verse>
        <verse osisID="Lev.16.30"> ל  כי ביום הזה יכפר עליכם לטהר אתכם  מכל חטאתיכם לפני יהוה תטהרו </verse>
        <verse osisID="Lev.16.31"> לא  שבת שבתון היא לכם ועניתם את נפשתיכם--חקת עולם </verse>
        <verse osisID="Lev.16.32"> לב  וכפר הכהן אשר ימשח אתו ואשר ימלא את ידו לכהן תחת אביו ולבש את בגדי הבד בגדי הקדש </verse>
        <verse osisID="Lev.16.33"> לג  וכפר את מקדש הקדש ואת אהל מועד ואת המזבח יכפר ועל הכהנים ועל כל עם הקהל יכפר </verse>
        <verse osisID="Lev.16.34"> לד  והיתה זאת לכם לחקת עולם לכפר על בני ישראל מכל חטאתם--אחת בשנה ויעש כאשר צוה יהוה את משה  {פ} </verse>
      </chapter>
      <chapter osisID="Lev.17">
        <verse osisID="Lev.17.1"> א  וידבר יהוה אל משה לאמר </verse>
        <verse osisID="Lev.17.2"> ב  דבר אל אהרן ואל בניו ואל כל בני ישראל ואמרת אליהם  זה הדבר אשר צוה יהוה לאמר </verse>
        <verse osisID="Lev.17.3"> ג  איש איש מבית ישראל אשר ישחט שור או כשב או עז במחנה או אשר ישחט מחוץ למחנה </verse>
        <verse osisID="Lev.17.4"> ד  ואל פתח אהל מועד לא הביאו להקריב קרבן ליהוה לפני משכן יהוה--דם יחשב לאיש ההוא דם שפך ונכרת האיש ההוא מקרב עמו </verse>
        <verse osisID="Lev.17.5"> ה  למען אשר יביאו בני ישראל את זבחיהם אשר הם זבחים על פני השדה והביאם ליהוה אל פתח אהל מועד אל הכהן וזבחו זבחי שלמים ליהוה--אותם </verse>
        <verse osisID="Lev.17.6"> ו  וזרק הכהן את הדם על מזבח יהוה פתח אהל מועד והקטיר החלב לריח ניחח ליהוה </verse>
        <verse osisID="Lev.17.7"> ז  ולא יזבחו עוד את זבחיהם לשעירם אשר הם זנים אחריהם  חקת עולם תהיה זאת להם לדרתם </verse>
        <verse osisID="Lev.17.8"> ח  ואלהם תאמר--איש איש מבית ישראל ומן הגר אשר יגור בתוכם  אשר יעלה עלה או זבח </verse>
        <verse osisID="Lev.17.9"> ט  ואל פתח אהל מועד לא יביאנו לעשות אתו ליהוה--ונכרת האיש ההוא מעמיו </verse>
        <verse osisID="Lev.17.10"> י  ואיש איש מבית ישראל ומן הגר הגר בתוכם אשר יאכל כל דם--ונתתי פני בנפש האכלת את הדם והכרתי אתה מקרב עמה </verse>
        <verse osisID="Lev.17.11"> יא  כי נפש הבשר בדם הוא ואני נתתיו לכם על המזבח לכפר על נפשתיכם  כי הדם הוא בנפש יכפר </verse>
        <verse osisID="Lev.17.12"> יב  על כן אמרתי לבני ישראל כל נפש מכם לא תאכל דם והגר הגר בתוככם לא יאכל דם </verse>
        <verse osisID="Lev.17.13"> יג  ואיש איש מבני ישראל ומן הגר הגר בתוכם אשר יצוד ציד חיה או עוף אשר יאכל--ושפך את דמו וכסהו בעפר </verse>
        <verse osisID="Lev.17.14"> יד  כי נפש כל בשר דמו בנפשו הוא ואמר לבני ישראל דם כל בשר לא תאכלו  כי נפש כל בשר דמו הוא כל אכליו יכרת </verse>
        <verse osisID="Lev.17.15"> טו  וכל נפש אשר תאכל נבלה וטרפה באזרח ובגר  וכבס בגדיו ורחץ במים וטמא עד הערב--וטהר </verse>
        <verse osisID="Lev.17.16"> טז  ואם לא יכבס ובשרו לא ירחץ--ונשא עונו  {פ} </verse>
      </chapter>
      <chapter osisID="Lev.18">
        <verse osisID="Lev.18.1"> א  וידבר יהוה אל משה לאמר </verse>
        <verse osisID="Lev.18.2"> ב  דבר אל בני ישראל ואמרת אלהם  אני יהוה אלהיכם </verse>
        <verse osisID="Lev.18.3"> ג  כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו ובחקתיהם לא תלכו </verse>
        <verse osisID="Lev.18.4"> ד  את משפטי תעשו ואת חקתי תשמרו ללכת בהם  אני יהוה אלהיכם </verse>
        <verse osisID="Lev.18.5"> ה  ושמרתם את חקתי ואת משפטי אשר יעשה אתם האדם וחי בהם  אני יהוה  {ס} </verse>
        <verse osisID="Lev.18.6"> ו  איש איש אל כל שאר בשרו לא תקרבו לגלות ערוה  אני יהוה  {ס} </verse>
        <verse osisID="Lev.18.7"> ז  ערות אביך וערות אמך לא תגלה  אמך הוא לא תגלה ערותה  {ס} </verse>
        <verse osisID="Lev.18.8"> ח  ערות אשת אביך לא תגלה  ערות אביך הוא  {ס} </verse>
        <verse osisID="Lev.18.9"> ט  ערות אחותך בת אביך או בת אמך מולדת בית או מולדת חוץ--לא תגלה ערותן  {ס} </verse>
        <verse osisID="Lev.18.10"> י  ערות בת בנך או בת בתך לא תגלה ערותן  כי ערותך הנה  {ס} </verse>
        <verse osisID="Lev.18.11"> יא  ערות בת אשת אביך מולדת אביך אחותך הוא--לא תגלה ערותה  {ס} </verse>
        <verse osisID="Lev.18.12"> יב  ערות אחות אביך לא תגלה  שאר אביך הוא  {ס} </verse>
        <verse osisID="Lev.18.13"> יג  ערות אחות אמך לא תגלה  כי שאר אמך הוא  {ס} </verse>
        <verse osisID="Lev.18.14"> יד  ערות אחי אביך לא תגלה  אל אשתו לא תקרב דדתך הוא  {ס} </verse>
        <verse osisID="Lev.18.15"> טו  ערות כלתך לא תגלה  אשת בנך הוא לא תגלה ערותה  {ס} </verse>
        <verse osisID="Lev.18.16"> טז  ערות אשת אחיך לא תגלה  ערות אחיך הוא  {ס} </verse>
        <verse osisID="Lev.18.17"> יז  ערות אשה ובתה לא תגלה  את בת בנה ואת בת בתה לא תקח לגלות ערותה--שארה הנה זמה הוא </verse>
        <verse osisID="Lev.18.18"> יח  ואשה אל אחתה לא תקח  לצרר לגלות ערותה עליה--בחייה </verse>
        <verse osisID="Lev.18.19"> יט  ואל אשה בנדת טמאתה--לא תקרב לגלות ערותה </verse>
        <verse osisID="Lev.18.20"> כ  ואל אשת עמיתך--לא תתן שכבתך לזרע  לטמאה בה </verse>
        <verse osisID="Lev.18.21"> כא  ומזרעך לא תתן להעביר למלך ולא תחלל את שם אלהיך אני יהוה </verse>
        <verse osisID="Lev.18.22"> כב  ואת זכר--לא תשכב משכבי אשה  תועבה הוא </verse>
        <verse osisID="Lev.18.23"> כג  ובכל בהמה לא תתן שכבתך לטמאה בה ואשה לא תעמד לפני בהמה לרבעה--תבל הוא </verse>
        <verse osisID="Lev.18.24"> כד  אל תטמאו בכל אלה  כי בכל אלה נטמאו הגוים אשר אני משלח מפניכם </verse>
        <verse osisID="Lev.18.25"> כה  ותטמא הארץ ואפקד עונה עליה ותקא הארץ את ישביה </verse>
        <verse osisID="Lev.18.26"> כו  ושמרתם אתם את חקתי ואת משפטי ולא תעשו מכל התועבת האלה  האזרח והגר הגר בתוככם </verse>
        <verse osisID="Lev.18.27"> כז  כי את כל התועבת האל עשו אנשי הארץ אשר לפניכם ותטמא הארץ </verse>
        <verse osisID="Lev.18.28"> כח  ולא תקיא הארץ אתכם בטמאכם אתה כאשר קאה את הגוי אשר לפניכם </verse>
        <verse osisID="Lev.18.29"> כט  כי כל אשר יעשה מכל התועבת האלה--ונכרתו הנפשות העשת מקרב עמם </verse>
        <verse osisID="Lev.18.30"> ל  ושמרתם את משמרתי לבלתי עשות מחקות התועבת אשר נעשו לפניכם ולא תטמאו בהם  אני יהוה אלהיכם  {פ} </verse>
      </chapter>
      <chapter osisID="Lev.19">
        <verse osisID="Lev.19.1"> א  וידבר יהוה אל משה לאמר </verse>
        <verse osisID="Lev.19.2"> ב  דבר אל כל עדת בני ישראל ואמרת אלהם--קדשים תהיו  כי קדוש אני יהוה אלהיכם </verse>
        <verse osisID="Lev.19.3"> ג  איש אמו ואביו תיראו ואת שבתתי תשמרו  אני יהוה אלהיכם </verse>
        <verse osisID="Lev.19.4"> ד  אל תפנו אל האלילם ואלהי מסכה לא תעשו לכם  אני יהוה אלהיכם </verse>
        <verse osisID="Lev.19.5"> ה  וכי תזבחו זבח שלמים ליהוה--לרצנכם תזבחהו </verse>
        <verse osisID="Lev.19.6"> ו  ביום זבחכם יאכל וממחרת והנותר עד יום השלישי באש ישרף </verse>
        <verse osisID="Lev.19.7"> ז  ואם האכל יאכל ביום השלישי--פגול הוא לא ירצה </verse>
        <verse osisID="Lev.19.8"> ח  ואכליו עונו ישא כי את קדש יהוה חלל ונכרתה הנפש ההוא מעמיה </verse>
        <verse osisID="Lev.19.9"> ט  ובקצרכם את קציר ארצכם לא תכלה פאת שדך לקצר ולקט קצירך לא תלקט </verse>
        <verse osisID="Lev.19.10"> י  וכרמך לא תעולל ופרט כרמך לא תלקט  לעני ולגר תעזב אתם אני יהוה אלהיכם </verse>
        <verse osisID="Lev.19.11"> יא  לא תגנבו ולא תכחשו ולא תשקרו איש בעמיתו </verse>
        <verse osisID="Lev.19.12"> יב  ולא תשבעו בשמי לשקר  וחללת את שם אלהיך אני יהוה </verse>
        <verse osisID="Lev.19.13"> יג  לא תעשק את רעך ולא תגזל לא תלין פעלת שכיר אתך--עד בקר </verse>
        <verse osisID="Lev.19.14"> יד  לא תקלל חרש--ולפני עור לא תתן מכשל ויראת מאלהיך אני יהוה </verse>
        <verse osisID="Lev.19.15"> טו  לא תעשו עול במשפט--לא תשא פני דל ולא תהדר פני גדול  בצדק תשפט עמיתך </verse>
        <verse osisID="Lev.19.16"> טז  לא תלך רכיל בעמיך לא תעמד על דם רעך  אני יהוה </verse>
        <verse osisID="Lev.19.17"> יז  לא תשנא את אחיך בלבבך הוכח תוכיח את עמיתך ולא תשא עליו חטא </verse>
        <verse osisID="Lev.19.18"> יח  לא תקם ולא תטר את בני עמך ואהבת לרעך כמוך  אני יהוה </verse>
        <verse osisID="Lev.19.19"> יט  את חקתי תשמרו--בהמתך לא תרביע כלאים שדך לא תזרע כלאים ובגד כלאים שעטנז לא יעלה עליך </verse>
        <verse osisID="Lev.19.20"> כ  ואיש כי ישכב את אשה שכבת זרע והוא שפחה נחרפת לאיש והפדה לא נפדתה או חפשה לא נתן לה--בקרת תהיה לא יומתו כי לא חפשה </verse>
        <verse osisID="Lev.19.21"> כא  והביא את אשמו ליהוה אל פתח אהל מועד--איל אשם </verse>
        <verse osisID="Lev.19.22"> כב  וכפר עליו הכהן באיל האשם לפני יהוה על חטאתו אשר חטא ונסלח לו מחטאתו אשר חטא  {פ} </verse>
        <verse osisID="Lev.19.23"> כג  וכי תבאו אל הארץ ונטעתם כל עץ מאכל--וערלתם ערלתו את פריו שלש שנים יהיה לכם ערלים--לא יאכל </verse>
        <verse osisID="Lev.19.24"> כד  ובשנה הרביעת יהיה כל פריו--קדש הלולים ליהוה </verse>
        <verse osisID="Lev.19.25"> כה  ובשנה החמישת תאכלו את פריו להוסיף לכם תבואתו  אני יהוה אלהיכם </verse>
        <verse osisID="Lev.19.26"> כו  לא תאכלו על הדם לא תנחשו ולא תעוננו </verse>
        <verse osisID="Lev.19.27"> כז  לא תקפו פאת ראשכם ולא תשחית את פאת זקנך </verse>
        <verse osisID="Lev.19.28"> כח  ושרט לנפש לא תתנו בבשרכם וכתבת קעקע לא תתנו בכם  אני יהוה </verse>
        <verse osisID="Lev.19.29"> כט  אל תחלל את בתך להזנותה ולא תזנה הארץ ומלאה הארץ זמה </verse>
        <verse osisID="Lev.19.30"> ל  את שבתתי תשמרו ומקדשי תיראו  אני יהוה </verse>
        <verse osisID="Lev.19.31"> לא  אל תפנו אל האבת ואל הידענים אל תבקשו לטמאה בהם  אני יהוה אלהיכם </verse>
        <verse osisID="Lev.19.32"> לב  מפני שיבה תקום והדרת פני זקן ויראת מאלהיך אני יהוה  {ס} </verse>
        <verse osisID="Lev.19.33"> לג  וכי יגור אתך גר בארצכם--לא תונו אתו </verse>
        <verse osisID="Lev.19.34"> לד  כאזרח מכם יהיה לכם הגר הגר אתכם ואהבת לו כמוך--כי גרים הייתם בארץ מצרים  אני יהוה אלהיכם </verse>
        <verse osisID="Lev.19.35"> לה  לא תעשו עול במשפט במדה במשקל ובמשורה </verse>
        <verse osisID="Lev.19.36"> לו  מאזני צדק אבני צדק איפת צדק והין צדק--יהיה לכם  אני יהוה אלהיכם אשר הוצאתי אתכם מארץ מצרים </verse>
        <verse osisID="Lev.19.37"> לז  ושמרתם את כל חקתי ואת כל משפטי ועשיתם אתם  אני יהוה  {פ} </verse>
      </chapter>
      <chapter osisID="Lev.20">
        <verse osisID="Lev.20.1"> א  וידבר יהוה אל משה לאמר </verse>
        <verse osisID="Lev.20.2"> ב  ואל בני ישראל תאמר איש איש מבני ישראל ומן הגר הגר בישראל אשר יתן מזרעו למלך מות יומת עם הארץ ירגמהו באבן </verse>
        <verse osisID="Lev.20.3"> ג  ואני אתן את פני באיש ההוא והכרתי אתו מקרב עמו  כי מזרעו נתן למלך--למען טמא את מקדשי ולחלל את שם קדשי </verse>
        <verse osisID="Lev.20.4"> ד  ואם העלם יעלימו עם הארץ את עיניהם מן האיש ההוא בתתו מזרעו למלך--לבלתי המית אתו </verse>
        <verse osisID="Lev.20.5"> ה  ושמתי אני את פני באיש ההוא ובמשפחתו והכרתי אתו ואת כל הזנים אחריו לזנות אחרי המלך--מקרב עמם </verse>
        <verse osisID="Lev.20.6"> ו  והנפש אשר תפנה אל האבת ואל הידענים לזנת אחריהם--ונתתי את פני בנפש ההוא והכרתי אתו מקרב עמו </verse>
        <verse osisID="Lev.20.7"> ז  והתקדשתם--והייתם קדשים  כי אני יהוה אלהיכם </verse>
        <verse osisID="Lev.20.8"> ח  ושמרתם את חקתי ועשיתם אתם  אני יהוה מקדשכם </verse>
        <verse osisID="Lev.20.9"> ט  כי איש איש אשר יקלל את אביו ואת אמו--מות יומת  אביו ואמו קלל דמיו בו </verse>
        <verse osisID="Lev.20.10"> י  ואיש אשר ינאף את אשת איש אשר ינאף את אשת רעהו--מות יומת הנאף והנאפת </verse>
        <verse osisID="Lev.20.11"> יא  ואיש אשר ישכב את אשת אביו--ערות אביו גלה מות יומתו שניהם דמיהם בם </verse>
        <verse osisID="Lev.20.12"> יב  ואיש אשר ישכב את כלתו--מות יומתו שניהם  תבל עשו דמיהם בם </verse>
        <verse osisID="Lev.20.13"> יג  ואיש אשר ישכב את זכר משכבי אשה--תועבה עשו שניהם מות יומתו דמיהם בם </verse>
        <verse osisID="Lev.20.14"> יד  ואיש אשר יקח את אשה ואת אמה--זמה הוא באש ישרפו אתו ואתהן ולא תהיה זמה בתוככם </verse>
        <verse osisID="Lev.20.15"> טו  ואיש אשר יתן שכבתו בבהמה--מות יומת ואת הבהמה תהרגו </verse>
        <verse osisID="Lev.20.16"> טז  ואשה אשר תקרב אל כל בהמה לרבעה אתה--והרגת את האשה ואת הבהמה מות יומתו דמיהם בם </verse>
        <verse osisID="Lev.20.17"> יז  ואיש אשר יקח את אחתו בת אביו או בת אמו וראה את ערותה והיא תראה את ערותו חסד הוא--ונכרתו לעיני בני עמם ערות אחתו גלה עונו ישא </verse>
        <verse osisID="Lev.20.18"> יח  ואיש אשר ישכב את אשה דוה וגלה את ערותה את מקרה הערה והוא גלתה את מקור דמיה--ונכרתו שניהם מקרב עמם </verse>
        <verse osisID="Lev.20.19"> יט  וערות אחות אמך ואחות אביך לא תגלה  כי את שארו הערה עונם ישאו </verse>
        <verse osisID="Lev.20.20"> כ  ואיש אשר ישכב את דדתו--ערות דדו גלה חטאם ישאו ערירים ימתו </verse>
        <verse osisID="Lev.20.21"> כא  ואיש אשר יקח את אשת אחיו--נדה הוא ערות אחיו גלה ערירים יהיו </verse>
        <verse osisID="Lev.20.22"> כב  ושמרתם את כל חקתי ואת כל משפטי ועשיתם אתם ולא תקיא אתכם הארץ אשר אני מביא אתכם שמה לשבת בה </verse>
        <verse osisID="Lev.20.23"> כג  ולא תלכו בחקת הגוי אשר אני משלח מפניכם  כי את כל אלה עשו ואקץ בם </verse>
        <verse osisID="Lev.20.24"> כד  ואמר לכם אתם תירשו את אדמתם ואני אתננה לכם לרשת אתה ארץ זבת חלב ודבש  אני יהוה אלהיכם אשר הבדלתי אתכם מן העמים </verse>
        <verse osisID="Lev.20.25"> כה  והבדלתם בין הבהמה הטהרה לטמאה ובין העוף הטמא לטהר ולא תשקצו את נפשתיכם בבהמה ובעוף ובכל אשר תרמש האדמה אשר הבדלתי לכם לטמא </verse>
        <verse osisID="Lev.20.26"> כו  והייתם לי קדשים כי קדוש אני יהוה ואבדל אתכם מן העמים להיות לי </verse>
        <verse osisID="Lev.20.27"> כז  ואיש או אשה כי יהיה בהם אוב או ידעני--מות יומתו באבן ירגמו אתם דמיהם בם  {פ} </verse>
      </chapter>
      <chapter osisID="Lev.21">
        <verse osisID="Lev.21.1"> א  ויאמר יהוה אל משה אמר אל הכהנים בני אהרן ואמרת אלהם לנפש לא יטמא בעמיו </verse>
        <verse osisID="Lev.21.2"> ב  כי אם לשארו הקרב אליו  לאמו ולאביו ולבנו ולבתו ולאחיו </verse>
        <verse osisID="Lev.21.3"> ג  ולאחתו הבתולה הקרובה אליו אשר לא היתה לאיש--לה יטמא </verse>
        <verse osisID="Lev.21.4"> ד  לא יטמא בעל בעמיו--להחלו </verse>
        <verse osisID="Lev.21.5"> ה  לא יקרחה (יקרחו) קרחה בראשם ופאת זקנם לא יגלחו ובבשרם--לא ישרטו שרטת </verse>
        <verse osisID="Lev.21.6"> ו  קדשים יהיו לאלהיהם ולא יחללו שם אלהיהם  כי את אשי יהוה לחם אלהיהם הם מקריבם--והיו קדש </verse>
        <verse osisID="Lev.21.7"> ז  אשה זנה וחללה לא יקחו ואשה גרושה מאישה לא יקחו  כי קדש הוא לאלהיו </verse>
        <verse osisID="Lev.21.8"> ח  וקדשתו--כי את לחם אלהיך הוא מקריב קדש יהיה לך--כי קדוש אני יהוה מקדשכם </verse>
        <verse osisID="Lev.21.9"> ט  ובת איש כהן כי תחל לזנות--את אביה היא מחללת באש תשרף  {ס} </verse>
        <verse osisID="Lev.21.10"> י  והכהן הגדול מאחיו אשר יוצק על ראשו שמן המשחה ומלא את ידו ללבש את הבגדים--את ראשו לא יפרע ובגדיו לא יפרם </verse>
        <verse osisID="Lev.21.11"> יא  ועל כל נפשת מת לא יבא  לאביו ולאמו לא יטמא </verse>
        <verse osisID="Lev.21.12"> יב  ומן המקדש לא יצא ולא יחלל את מקדש אלהיו  כי נזר שמן משחת אלהיו עליו--אני יהוה </verse>
        <verse osisID="Lev.21.13"> יג  והוא אשה בבתוליה יקח </verse>
        <verse osisID="Lev.21.14"> יד  אלמנה וגרושה וחללה זנה את אלה לא יקח  כי אם בתולה מעמיו יקח אשה </verse>
        <verse osisID="Lev.21.15"> טו  ולא יחלל זרעו בעמיו  כי אני יהוה מקדשו  {ס} </verse>
        <verse osisID="Lev.21.16"> טז  וידבר יהוה אל משה לאמר </verse>
        <verse osisID="Lev.21.17"> יז  דבר אל אהרן לאמר  איש מזרעך לדרתם אשר יהיה בו מום--לא יקרב להקריב לחם אלהיו </verse>
        <verse osisID="Lev.21.18"> יח  כי כל איש אשר בו מום לא יקרב  איש עור או פסח או חרם או שרוע </verse>
        <verse osisID="Lev.21.19"> יט  או איש אשר יהיה בו שבר רגל או שבר יד </verse>
        <verse osisID="Lev.21.20"> כ  או גבן או דק או תבלל בעינו או גרב או ילפת או מרוח אשך </verse>
        <verse osisID="Lev.21.21"> כא  כל איש אשר בו מום מזרע אהרן הכהן--לא יגש להקריב את אשי יהוה  מום בו--את לחם אלהיו לא יגש להקריב </verse>
        <verse osisID="Lev.21.22"> כב  לחם אלהיו מקדשי הקדשים ומן הקדשים יאכל </verse>
        <verse osisID="Lev.21.23"> כג  אך אל הפרכת לא יבא ואל המזבח לא יגש--כי מום בו ולא יחלל את מקדשי כי אני יהוה מקדשם </verse>
        <verse osisID="Lev.21.24"> כד  וידבר משה אל אהרן ואל בניו ואל כל בני ישראל  {פ} </verse>
      </chapter>
      <chapter osisID="Lev.22">
        <verse osisID="Lev.22.1"> א  וידבר יהוה אל משה לאמר </verse>
        <verse osisID="Lev.22.2"> ב  דבר אל אהרן ואל בניו וינזרו מקדשי בני ישראל ולא יחללו את שם קדשי--אשר הם מקדשים לי אני יהוה </verse>
        <verse osisID="Lev.22.3"> ג  אמר אלהם לדרתיכם כל איש אשר יקרב מכל זרעכם אל הקדשים אשר יקדישו בני ישראל ליהוה וטמאתו עליו  ונכרתה הנפש ההוא מלפני--אני יהוה </verse>
        <verse osisID="Lev.22.4"> ד  איש איש מזרע אהרן והוא צרוע או זב--בקדשים לא יאכל עד אשר יטהר והנגע בכל טמא נפש או איש אשר תצא ממנו שכבת זרע </verse>
        <verse osisID="Lev.22.5"> ה  או איש אשר יגע בכל שרץ אשר יטמא לו או באדם אשר יטמא לו לכל טמאתו </verse>
        <verse osisID="Lev.22.6"> ו  נפש אשר תגע בו וטמאה עד הערב ולא יאכל מן הקדשים כי אם רחץ בשרו במים </verse>
        <verse osisID="Lev.22.7"> ז  ובא השמש וטהר ואחר יאכל מן הקדשים כי לחמו הוא </verse>
        <verse osisID="Lev.22.8"> ח  נבלה וטרפה לא יאכל לטמאה בה  אני יהוה </verse>
        <verse osisID="Lev.22.9"> ט  ושמרו את משמרתי ולא ישאו עליו חטא ומתו בו כי יחללהו  אני יהוה מקדשם </verse>
        <verse osisID="Lev.22.10"> י  וכל זר לא יאכל קדש תושב כהן ושכיר לא יאכל קדש </verse>
        <verse osisID="Lev.22.11"> יא  וכהן כי יקנה נפש קנין כספו--הוא יאכל בו ויליד ביתו הם יאכלו בלחמו </verse>
        <verse osisID="Lev.22.12"> יב  ובת כהן--כי תהיה לאיש זר  הוא בתרומת הקדשים לא תאכל </verse>
        <verse osisID="Lev.22.13"> יג  ובת כהן כי תהיה אלמנה וגרושה וזרע אין לה--ושבה אל בית אביה כנעוריה מלחם אביה תאכל וכל זר לא יאכל בו </verse>
        <verse osisID="Lev.22.14"> יד  ואיש כי יאכל קדש בשגגה--ויסף חמשיתו עליו ונתן לכהן את הקדש </verse>
        <verse osisID="Lev.22.15"> טו  ולא יחללו את קדשי בני ישראל--את אשר ירימו ליהוה </verse>
        <verse osisID="Lev.22.16"> טז  והשיאו אותם עון אשמה באכלם את קדשיהם  כי אני יהוה מקדשם  {פ} </verse>
        <verse osisID="Lev.22.17"> יז  וידבר יהוה אל משה לאמר </verse>
        <verse osisID="Lev.22.18"> יח  דבר אל אהרן ואל בניו ואל כל בני ישראל ואמרת אלהם  איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם אשר יקריבו ליהוה לעלה </verse>
        <verse osisID="Lev.22.19"> יט  לרצנכם  תמים זכר--בבקר בכשבים ובעזים </verse>
        <verse osisID="Lev.22.20"> כ  כל אשר בו מום לא תקריבו  כי לא לרצון יהיה לכם </verse>
        <verse osisID="Lev.22.21"> כא  ואיש כי יקריב זבח שלמים ליהוה לפלא נדר או לנדבה בבקר או בצאן--תמים יהיה לרצון כל מום לא יהיה בו </verse>
        <verse osisID="Lev.22.22"> כב  עורת או שבור או חרוץ או יבלת או גרב או ילפת--לא תקריבו אלה ליהוה ואשה לא תתנו מהם על המזבח--ליהוה </verse>
        <verse osisID="Lev.22.23"> כג  ושור ושה שרוע וקלוט--נדבה תעשה אתו ולנדר לא ירצה </verse>
        <verse osisID="Lev.22.24"> כד  ומעוך וכתות ונתוק וכרות לא תקריבו ליהוה ובארצכם לא תעשו </verse>
        <verse osisID="Lev.22.25"> כה  ומיד בן נכר לא תקריבו את לחם אלהיכם--מכל אלה  כי משחתם בהם מום בם לא ירצו לכם  {ס} </verse>
        <verse osisID="Lev.22.26"> כו  וידבר יהוה אל משה לאמר </verse>
        <verse osisID="Lev.22.27"> כז  שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה </verse>
        <verse osisID="Lev.22.28"> כח  ושור או שה--אתו ואת בנו לא תשחטו ביום אחד </verse>
        <verse osisID="Lev.22.29"> כט  וכי תזבחו זבח תודה ליהוה--לרצנכם תזבחו </verse>
        <verse osisID="Lev.22.30"> ל  ביום ההוא יאכל לא תותירו ממנו עד בקר  אני יהוה </verse>
        <verse osisID="Lev.22.31"> לא  ושמרתם מצותי ועשיתם אתם  אני יהוה </verse>
        <verse osisID="Lev.22.32"> לב  ולא תחללו את שם קדשי ונקדשתי בתוך בני ישראל  אני יהוה מקדשכם </verse>
        <verse osisID="Lev.22.33"> לג  המוציא אתכם מארץ מצרים להיות לכם לאלהים  אני יהוה  {פ} </verse>
      </chapter>
      <chapter osisID="Lev.23">
        <verse osisID="Lev.23.1"> א  וידבר יהוה אל משה לאמר </verse>
        <verse osisID="Lev.23.2"> ב  דבר אל בני ישראל ואמרת אלהם מועדי יהוה אשר תקראו אתם מקראי קדש--אלה הם מועדי </verse>
        <verse osisID="Lev.23.3"> ג  ששת ימים תעשה מלאכה וביום השביעי שבת שבתון מקרא קדש כל מלאכה לא תעשו  שבת הוא ליהוה בכל מושבתיכם  {פ} </verse>
        <verse osisID="Lev.23.4"> ד  אלה מועדי יהוה מקראי קדש אשר תקראו אתם במועדם </verse>
        <verse osisID="Lev.23.5"> ה  בחדש הראשון בארבעה עשר לחדש--בין הערבים  פסח ליהוה </verse>
        <verse osisID="Lev.23.6"> ו  ובחמשה עשר יום לחדש הזה חג המצות ליהוה  שבעת ימים מצות תאכלו </verse>
        <verse osisID="Lev.23.7"> ז  ביום הראשון מקרא קדש יהיה לכם כל מלאכת עבדה לא תעשו </verse>
        <verse osisID="Lev.23.8"> ח  והקרבתם אשה ליהוה שבעת ימים ביום השביעי מקרא קדש כל מלאכת עבדה לא תעשו  {פ} </verse>
        <verse osisID="Lev.23.9"> ט  וידבר יהוה אל משה לאמר </verse>
        <verse osisID="Lev.23.10"> י  דבר אל בני ישראל ואמרת אלהם כי תבאו אל הארץ אשר אני נתן לכם וקצרתם את קצירה--והבאתם את עמר ראשית קצירכם אל הכהן </verse>
        <verse osisID="Lev.23.11"> יא  והניף את העמר לפני יהוה לרצנכם ממחרת השבת יניפנו הכהן </verse>
        <verse osisID="Lev.23.12"> יב  ועשיתם ביום הניפכם את העמר כבש תמים בן שנתו לעלה ליהוה </verse>
        <verse osisID="Lev.23.13"> יג  ומנחתו שני עשרנים סלת בלולה בשמן אשה ליהוה--ריח ניחח ונסכה יין רביעת ההין </verse>
        <verse osisID="Lev.23.14"> יד  ולחם וקלי וכרמל לא תאכלו עד עצם היום הזה--עד הביאכם את קרבן אלהיכם  חקת עולם לדרתיכם בכל משבתיכם  {ס} </verse>
        <verse osisID="Lev.23.15"> טו  וספרתם לכם ממחרת השבת מיום הביאכם את עמר התנופה  שבע שבתות תמימת תהיינה </verse>
        <verse osisID="Lev.23.16"> טז  עד ממחרת השבת השביעת תספרו חמשים יום והקרבתם מנחה חדשה ליהוה </verse>
        <verse osisID="Lev.23.17"> יז  ממושבתיכם תביאו לחם תנופה שתים שני עשרנים--סלת תהיינה חמץ תאפינה  בכורים ליהוה </verse>
        <verse osisID="Lev.23.18"> יח  והקרבתם על הלחם שבעת כבשים תמימם בני שנה ופר בן בקר אחד ואילם שנים  יהיו עלה ליהוה ומנחתם ונסכיהם אשה ריח ניחח ליהוה </verse>
        <verse osisID="Lev.23.19"> יט  ועשיתם שעיר עזים אחד לחטאת ושני כבשים בני שנה לזבח שלמים </verse>
        <verse osisID="Lev.23.20"> כ  והניף הכהן אתם על לחם הבכרים תנופה לפני יהוה על שני כבשים קדש יהיו ליהוה לכהן </verse>
        <verse osisID="Lev.23.21"> כא  וקראתם בעצם היום הזה מקרא קדש יהיה לכם--כל מלאכת עבדה לא תעשו  חקת עולם בכל מושבתיכם לדרתיכם </verse>
        <verse osisID="Lev.23.22"> כב  ובקצרכם את קציר ארצכם לא תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם  {פ} </verse>
        <verse osisID="Lev.23.23"> כג  וידבר יהוה אל משה לאמר </verse>
        <verse osisID="Lev.23.24"> כד  דבר אל בני ישראל לאמר  בחדש השביעי באחד לחדש יהיה לכם שבתון--זכרון תרועה מקרא קדש </verse>
        <verse osisID="Lev.23.25"> כה  כל מלאכת עבדה לא תעשו והקרבתם אשה ליהוה  {ס} </verse>
        <verse osisID="Lev.23.26"> כו  וידבר יהוה אל משה לאמר </verse>
        <verse osisID="Lev.23.27"> כז  אך בעשור לחדש השביעי הזה יום הכפרים הוא מקרא קדש יהיה לכם ועניתם את נפשתיכם והקרבתם אשה ליהוה </verse>
        <verse osisID="Lev.23.28"> כח  וכל מלאכה לא תעשו בעצם היום הזה  כי יום כפרים הוא לכפר עליכם לפני יהוה אלהיכם </verse>
        <verse osisID="Lev.23.29"> כט  כי כל הנפש אשר לא תענה בעצם היום הזה--ונכרתה מעמיה </verse>
        <verse osisID="Lev.23.30"> ל  וכל הנפש אשר תעשה כל מלאכה בעצם היום הזה--והאבדתי את הנפש ההוא מקרב עמה </verse>
        <verse osisID="Lev.23.31"> לא  כל מלאכה לא תעשו  חקת עולם לדרתיכם בכל משבתיכם </verse>
        <verse osisID="Lev.23.32"> לב  שבת שבתון הוא לכם ועניתם את נפשתיכם בתשעה לחדש בערב--מערב עד ערב תשבתו שבתכם  {פ} </verse>
        <verse osisID="Lev.23.33"> לג  וידבר יהוה אל משה לאמר </verse>
        <verse osisID="Lev.23.34"> לד  דבר אל בני ישראל לאמר  בחמשה עשר יום לחדש השביעי הזה חג הסכות שבעת ימים ליהוה </verse>
        <verse osisID="Lev.23.35"> לה  ביום הראשון מקרא קדש כל מלאכת עבדה לא תעשו </verse>
        <verse osisID="Lev.23.36"> לו  שבעת ימים תקריבו אשה ליהוה ביום השמיני מקרא קדש יהיה לכם והקרבתם אשה ליהוה עצרת הוא--כל מלאכת עבדה לא תעשו </verse>
        <verse osisID="Lev.23.37"> לז  אלה מועדי יהוה אשר תקראו אתם מקראי קדש  להקריב אשה ליהוה עלה ומנחה זבח ונסכים--דבר יום ביומו </verse>
        <verse osisID="Lev.23.38"> לח  מלבד שבתת יהוה ומלבד מתנותיכם ומלבד כל נדריכם ומלבד כל נדבתיכם אשר תתנו ליהוה </verse>
        <verse osisID="Lev.23.39"> לט  אך בחמשה עשר יום לחדש השביעי באספכם את תבואת הארץ תחגו את חג יהוה שבעת ימים ביום הראשון שבתון וביום השמיני שבתון </verse>
        <verse osisID="Lev.23.40"> מ  ולקחתם לכם ביום הראשון פרי עץ הדר כפת תמרים וענף עץ עבת וערבי נחל ושמחתם לפני יהוה אלהיכם--שבעת ימים </verse>
        <verse osisID="Lev.23.41"> מא  וחגתם אתו חג ליהוה שבעת ימים בשנה  חקת עולם לדרתיכם בחדש השביעי תחגו אתו </verse>
        <verse osisID="Lev.23.42"> מב  בסכת תשבו שבעת ימים כל האזרח בישראל ישבו בסכת </verse>
        <verse osisID="Lev.23.43"> מג  למען ידעו דרתיכם כי בסכות הושבתי את בני ישראל בהוציאי אותם מארץ מצרים  אני יהוה אלהיכם </verse>
        <verse osisID="Lev.23.44"> מד  וידבר משה את מעדי יהוה אל בני ישראל  {פ} </verse>
      </chapter>
      <chapter osisID="Lev.24">
        <verse osisID="Lev.24.1"> א  וידבר יהוה אל משה לאמר </verse>
        <verse osisID="Lev.24.2"> ב  צו את בני ישראל ויקחו אליך שמן זית זך כתית--למאור  להעלת נר תמיד </verse>
        <verse osisID="Lev.24.3"> ג  מחוץ לפרכת העדת באהל מועד יערך אתו אהרן מערב עד בקר לפני יהוה--תמיד  חקת עולם לדרתיכם </verse>
        <verse osisID="Lev.24.4"> ד  על המנרה הטהרה יערך את הנרות לפני יהוה תמיד  {פ} </verse>
        <verse osisID="Lev.24.5"> ה  ולקחת סלת--ואפית אתה שתים עשרה חלות שני עשרנים יהיה החלה האחת </verse>
        <verse osisID="Lev.24.6"> ו  ושמת אותם שתים מערכות שש המערכת על השלחן הטהר לפני יהוה </verse>
        <verse osisID="Lev.24.7"> ז  ונתת על המערכת לבנה זכה והיתה ללחם לאזכרה אשה ליהוה </verse>
        <verse osisID="Lev.24.8"> ח  ביום השבת ביום השבת יערכנו לפני יהוה--תמיד  מאת בני ישראל ברית עולם </verse>
        <verse osisID="Lev.24.9"> ט  והיתה לאהרן ולבניו ואכלהו במקום קדש  כי קדש קדשים הוא לו מאשי יהוה--חק עולם  {ס} </verse>
        <verse osisID="Lev.24.10"> י  ויצא בן אשה ישראלית והוא בן איש מצרי בתוך בני ישראל וינצו במחנה בן הישראלית ואיש הישראלי </verse>
        <verse osisID="Lev.24.11"> יא  ויקב בן האשה הישראלית את השם ויקלל ויביאו אתו אל משה ושם אמו שלמית בת דברי למטה דן </verse>
        <verse osisID="Lev.24.12"> יב  ויניחהו במשמר לפרש להם על פי יהוה  {פ} </verse>
        <verse osisID="Lev.24.13"> יג  וידבר יהוה אל משה לאמר </verse>
        <verse osisID="Lev.24.14"> יד  הוצא את המקלל אל מחוץ למחנה וסמכו כל השמעים את ידיהם על ראשו ורגמו אתו כל העדה </verse>
        <verse osisID="Lev.24.15"> טו  ואל בני ישראל תדבר לאמר  איש איש כי יקלל אלהיו ונשא חטאו </verse>
        <verse osisID="Lev.24.16"> טז  ונקב שם יהוה מות יומת רגום ירגמו בו כל העדה  כגר כאזרח--בנקבו שם יומת </verse>
        <verse osisID="Lev.24.17"> יז  ואיש כי יכה כל נפש אדם--מות יומת </verse>
        <verse osisID="Lev.24.18"> יח  ומכה נפש בהמה ישלמנה--נפש תחת נפש </verse>
        <verse osisID="Lev.24.19"> יט  ואיש כי יתן מום בעמיתו--כאשר עשה כן יעשה לו </verse>
        <verse osisID="Lev.24.20"> כ  שבר תחת שבר עין תחת עין שן תחת שן--כאשר יתן מום באדם כן ינתן בו </verse>
        <verse osisID="Lev.24.21"> כא  ומכה בהמה ישלמנה ומכה אדם יומת </verse>
        <verse osisID="Lev.24.22"> כב  משפט אחד יהיה לכם כגר כאזרח יהיה  כי אני יהוה אלהיכם </verse>
        <verse osisID="Lev.24.23"> כג  וידבר משה אל בני ישראל ויוציאו את המקלל אל מחוץ למחנה וירגמו אתו אבן ובני ישראל עשו כאשר צוה יהוה את משה  {פ} </verse>
      </chapter>
      <chapter osisID="Lev.25">
        <verse osisID="Lev.25.1"> א  וידבר יהוה אל משה בהר סיני לאמר </verse>
        <verse osisID="Lev.25.2"> ב  דבר אל בני ישראל ואמרת אלהם כי תבאו אל הארץ אשר אני נתן לכם--ושבתה הארץ שבת ליהוה </verse>
        <verse osisID="Lev.25.3"> ג  שש שנים תזרע שדך ושש שנים תזמר כרמך ואספת את תבואתה </verse>
        <verse osisID="Lev.25.4"> ד  ובשנה השביעת שבת שבתון יהיה לארץ--שבת ליהוה  שדך לא תזרע וכרמך לא תזמר </verse>
        <verse osisID="Lev.25.5"> ה  את ספיח קצירך לא תקצור ואת ענבי נזירך לא תבצר  שנת שבתון יהיה לארץ </verse>
        <verse osisID="Lev.25.6"> ו  והיתה שבת הארץ לכם לאכלה--לך ולעבדך ולאמתך ולשכירך ולתושבך הגרים עמך </verse>
        <verse osisID="Lev.25.7"> ז  ולבהמתך--ולחיה אשר בארצך  תהיה כל תבואתה לאכל  {ס} </verse>
        <verse osisID="Lev.25.8"> ח  וספרת לך שבע שבתת שנים--שבע שנים שבע פעמים והיו לך ימי שבע שבתת השנים תשע וארבעים שנה </verse>
        <verse osisID="Lev.25.9"> ט  והעברת שופר תרועה בחדש השבעי בעשור לחדש ביום הכפרים תעבירו שופר בכל ארצכם </verse>
        <verse osisID="Lev.25.10"> י  וקדשתם את שנת החמשים שנה וקראתם דרור בארץ לכל ישביה יובל הוא תהיה לכם ושבתם איש אל אחזתו ואיש אל משפחתו תשבו </verse>
        <verse osisID="Lev.25.11"> יא  יובל הוא שנת החמשים שנה--תהיה לכם לא תזרעו--ולא תקצרו את ספיחיה ולא תבצרו את נזריה </verse>
        <verse osisID="Lev.25.12"> יב  כי יובל הוא קדש תהיה לכם מן השדה--תאכלו את תבואתה </verse>
        <verse osisID="Lev.25.13"> יג  בשנת היובל הזאת תשבו איש אל אחזתו </verse>
        <verse osisID="Lev.25.14"> יד  וכי תמכרו ממכר לעמיתך או קנה מיד עמיתך--אל תונו איש את אחיו </verse>
        <verse osisID="Lev.25.15"> טו  במספר שנים אחר היובל תקנה מאת עמיתך במספר שני תבואת ימכר לך </verse>
        <verse osisID="Lev.25.16"> טז  לפי רב השנים תרבה מקנתו ולפי מעט השנים תמעיט מקנתו  כי מספר תבואת הוא מכר לך </verse>
        <verse osisID="Lev.25.17"> יז  ולא תונו איש את עמיתו ויראת מאלהיך  כי אני יהוה אלהיכם </verse>
        <verse osisID="Lev.25.18"> יח  ועשיתם את חקתי ואת משפטי תשמרו ועשיתם אתם--וישבתם על הארץ לבטח </verse>
        <verse osisID="Lev.25.19"> יט  ונתנה הארץ פריה ואכלתם לשבע וישבתם לבטח עליה </verse>
        <verse osisID="Lev.25.20"> כ  וכי תאמרו מה נאכל בשנה השביעת  הן לא נזרע ולא נאסף את תבואתנו </verse>
        <verse osisID="Lev.25.21"> כא  וצויתי את ברכתי לכם בשנה הששית ועשת את התבואה לשלש השנים </verse>
        <verse osisID="Lev.25.22"> כב  וזרעתם את השנה השמינת ואכלתם מן התבואה ישן עד השנה התשיעת עד בוא תבואתה--תאכלו ישן </verse>
        <verse osisID="Lev.25.23"> כג  והארץ לא תמכר לצמתת--כי לי הארץ  כי גרים ותושבים אתם עמדי </verse>
        <verse osisID="Lev.25.24"> כד  ובכל ארץ אחזתכם גאלה תתנו לארץ  {ס} </verse>
        <verse osisID="Lev.25.25"> כה  כי ימוך אחיך ומכר מאחזתו--ובא גאלו הקרב אליו וגאל את ממכר אחיו </verse>
        <verse osisID="Lev.25.26"> כו  ואיש כי לא יהיה לו גאל והשיגה ידו ומצא כדי גאלתו </verse>
        <verse osisID="Lev.25.27"> כז  וחשב את שני ממכרו והשיב את העדף לאיש אשר מכר לו ושב לאחזתו </verse>
        <verse osisID="Lev.25.28"> כח  ואם לא מצאה ידו די השיב לו--והיה ממכרו ביד הקנה אתו עד שנת היובל ויצא ביבל ושב לאחזתו  {ס} </verse>
        <verse osisID="Lev.25.29"> כט  ואיש כי ימכר בית מושב עיר חומה--והיתה גאלתו עד תם שנת ממכרו  ימים תהיה גאלתו </verse>
        <verse osisID="Lev.25.30"> ל  ואם לא יגאל עד מלאת לו שנה תמימה--וקם הבית אשר בעיר אשר לא (לו) חמה לצמיתת לקנה אתו לדרתיו  לא יצא ביבל </verse>
        <verse osisID="Lev.25.31"> לא  ובתי החצרים אשר אין להם חמה סביב--על שדה הארץ יחשב  גאלה תהיה לו וביבל יצא </verse>
        <verse osisID="Lev.25.32"> לב  וערי הלוים--בתי ערי אחזתם  גאלת עולם תהיה ללוים </verse>
        <verse osisID="Lev.25.33"> לג  ואשר יגאל מן הלוים ויצא ממכר בית ועיר אחזתו ביבל  כי בתי ערי הלוים הוא אחזתם בתוך בני ישראל </verse>
        <verse osisID="Lev.25.34"> לד  ושדה מגרש עריהם לא ימכר  כי אחזת עולם הוא להם  {ס} </verse>
        <verse osisID="Lev.25.35"> לה  וכי ימוך אחיך ומטה ידו עמך--והחזקת בו גר ותושב וחי עמך </verse>
        <verse osisID="Lev.25.36"> לו  אל תקח מאתו נשך ותרבית ויראת מאלהיך וחי אחיך עמך </verse>
        <verse osisID="Lev.25.37"> לז  את כספך--לא תתן לו בנשך ובמרבית לא תתן אכלך </verse>
        <verse osisID="Lev.25.38"> לח  אני יהוה אלהיכם אשר הוצאתי אתכם מארץ מצרים--לתת לכם את ארץ כנען להיות לכם לאלהים  {ס} </verse>
        <verse osisID="Lev.25.39"> לט  וכי ימוך אחיך עמך ונמכר לך--לא תעבד בו עבדת עבד </verse>
        <verse osisID="Lev.25.40"> מ  כשכיר כתושב יהיה עמך עד שנת היבל יעבד עמך </verse>
        <verse osisID="Lev.25.41"> מא  ויצא מעמך--הוא ובניו עמו ושב אל משפחתו ואל אחזת אבתיו ישוב </verse>
        <verse osisID="Lev.25.42"> מב  כי עבדי הם אשר הוצאתי אתם מארץ מצרים לא ימכרו ממכרת עבד </verse>
        <verse osisID="Lev.25.43"> מג  לא תרדה בו בפרך ויראת מאלהיך </verse>
        <verse osisID="Lev.25.44"> מד  ועבדך ואמתך אשר יהיו לך  מאת הגוים אשר סביבתיכם--מהם תקנו עבד ואמה </verse>
        <verse osisID="Lev.25.45"> מה  וגם מבני התושבים הגרים עמכם מהם תקנו וממשפחתם אשר עמכם אשר הולידו בארצכם והיו לכם לאחזה </verse>
        <verse osisID="Lev.25.46"> מו  והתנחלתם אתם לבניכם אחריכם לרשת אחזה--לעלם בהם תעבדו ובאחיכם בני ישראל איש באחיו לא תרדה בו בפרך  {ס} </verse>
        <verse osisID="Lev.25.47"> מז  וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר </verse>
        <verse osisID="Lev.25.48"> מח  אחרי נמכר גאלה תהיה לו  אחד מאחיו יגאלנו </verse>
        <verse osisID="Lev.25.49"> מט  או דדו או בן דדו יגאלנו או משאר בשרו ממשפחתו יגאלנו או השיגה ידו ונגאל </verse>
        <verse osisID="Lev.25.50"> נ  וחשב עם קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו </verse>
        <verse osisID="Lev.25.51"> נא  אם עוד רבות בשנים--לפיהן ישיב גאלתו מכסף מקנתו </verse>
        <verse osisID="Lev.25.52"> נב  ואם מעט נשאר בשנים עד שנת היבל--וחשב לו כפי שניו ישיב את גאלתו </verse>
        <verse osisID="Lev.25.53"> נג  כשכיר שנה בשנה יהיה עמו לא ירדנו בפרך לעיניך </verse>
        <verse osisID="Lev.25.54"> נד  ואם לא יגאל באלה--ויצא בשנת היבל הוא ובניו עמו </verse>
        <verse osisID="Lev.25.55"> נה  כי לי בני ישראל עבדים--עבדי הם אשר הוצאתי אותם מארץ מצרים  אני יהוה אלהיכם </verse>
      </chapter>
      <chapter osisID="Lev.26">
        <verse osisID="Lev.26.1"> א  לא תעשו לכם אלילם ופסל ומצבה לא תקימו לכם ואבן משכית לא תתנו בארצכם להשתחות עליה  כי אני יהוה אלהיכם </verse>
        <verse osisID="Lev.26.2"> ב  את שבתתי תשמרו ומקדשי תיראו  אני יהוה  {פ} </verse>
        <verse osisID="Lev.26.3"> ג  אם בחקתי תלכו ואת מצותי תשמרו ועשיתם אתם </verse>
        <verse osisID="Lev.26.4"> ד  ונתתי גשמיכם בעתם ונתנה הארץ יבולה ועץ השדה יתן פריו </verse>
        <verse osisID="Lev.26.5"> ה  והשיג לכם דיש את בציר ובציר ישיג את זרע ואכלתם לחמכם לשבע וישבתם לבטח בארצכם </verse>
        <verse osisID="Lev.26.6"> ו  ונתתי שלום בארץ ושכבתם ואין מחריד והשבתי חיה רעה מן הארץ וחרב לא תעבר בארצכם </verse>
        <verse osisID="Lev.26.7"> ז  ורדפתם את איביכם ונפלו לפניכם לחרב </verse>
        <verse osisID="Lev.26.8"> ח  ורדפו מכם חמשה מאה ומאה מכם רבבה ירדפו ונפלו איביכם לפניכם לחרב </verse>
        <verse osisID="Lev.26.9"> ט  ופניתי אליכם--והפריתי אתכם והרביתי אתכם והקימתי את בריתי אתכם </verse>
        <verse osisID="Lev.26.10"> י  ואכלתם ישן נושן וישן מפני חדש תוציאו </verse>
        <verse osisID="Lev.26.11"> יא  ונתתי משכני בתוככם ולא תגעל נפשי אתכם </verse>
        <verse osisID="Lev.26.12"> יב  והתהלכתי בתוככם והייתי לכם לאלהים ואתם תהיו לי לעם </verse>
        <verse osisID="Lev.26.13"> יג  אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות  {פ} </verse>
        <verse osisID="Lev.26.14"> יד  ואם לא תשמעו לי ולא תעשו את כל המצות האלה </verse>
        <verse osisID="Lev.26.15"> טו  ואם בחקתי תמאסו ואם את משפטי תגעל נפשכם לבלתי עשות את כל מצותי להפרכם את בריתי </verse>
        <verse osisID="Lev.26.16"> טז  אף אני אעשה זאת לכם והפקדתי עליכם בהלה את השחפת ואת הקדחת מכלות עינים ומדיבת נפש וזרעתם לריק זרעכם ואכלהו איביכם </verse>
        <verse osisID="Lev.26.17"> יז  ונתתי פני בכם ונגפתם לפני איביכם ורדו בכם שנאיכם ונסתם ואין רדף אתכם </verse>
        <verse osisID="Lev.26.18"> יח  ואם עד אלה--לא תשמעו לי  ויספתי ליסרה אתכם שבע על חטאתיכם </verse>
        <verse osisID="Lev.26.19"> יט  ושברתי את גאון עזכם ונתתי את שמיכם כברזל ואת ארצכם כנחשה </verse>
        <verse osisID="Lev.26.20"> כ  ותם לריק כחכם ולא תתן ארצכם את יבולה ועץ הארץ לא יתן פריו </verse>
        <verse osisID="Lev.26.21"> כא  ואם תלכו עמי קרי ולא תאבו לשמע לי--ויספתי עליכם מכה שבע כחטאתיכם </verse>
        <verse osisID="Lev.26.22"> כב  והשלחתי בכם את חית השדה ושכלה אתכם והכריתה את בהמתכם והמעיטה אתכם ונשמו דרכיכם </verse>
        <verse osisID="Lev.26.23"> כג  ואם באלה--לא תוסרו לי והלכתם עמי קרי </verse>
        <verse osisID="Lev.26.24"> כד  והלכתי אף אני עמכם בקרי והכיתי אתכם גם אני שבע על חטאתיכם </verse>
        <verse osisID="Lev.26.25"> כה  והבאתי עליכם חרב נקמת נקם ברית ונאספתם אל עריכם ושלחתי דבר בתוככם ונתתם ביד אויב </verse>
        <verse osisID="Lev.26.26"> כו  בשברי לכם מטה לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו  {ס} </verse>
        <verse osisID="Lev.26.27"> כז  ואם בזאת--לא תשמעו לי והלכתם עמי בקרי </verse>
        <verse osisID="Lev.26.28"> כח  והלכתי עמכם בחמת קרי ויסרתי אתכם אף אני שבע על חטאתיכם </verse>
        <verse osisID="Lev.26.29"> כט  ואכלתם בשר בניכם ובשר בנתיכם תאכלו </verse>
        <verse osisID="Lev.26.30"> ל  והשמדתי את במתיכם והכרתי את חמניכם ונתתי את פגריכם על פגרי גלוליכם וגעלה נפשי אתכם </verse>
        <verse osisID="Lev.26.31"> לא  ונתתי את עריכם חרבה והשמותי את מקדשיכם ולא אריח בריח ניחחכם </verse>
        <verse osisID="Lev.26.32"> לב  והשמתי אני את הארץ ושממו עליה איביכם הישבים בה </verse>
        <verse osisID="Lev.26.33"> לג  ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה </verse>
        <verse osisID="Lev.26.34"> לד  אז תרצה הארץ את שבתתיה כל ימי השמה ואתם בארץ איביכם אז תשבת הארץ והרצת את שבתתיה </verse>
        <verse osisID="Lev.26.35"> לה  כל ימי השמה תשבת את אשר לא שבתה בשבתתיכם בשבתכם עליה </verse>
        <verse osisID="Lev.26.36"> לו  והנשארים בכם--והבאתי מרך בלבבם בארצת איביהם ורדף אתם קול עלה נדף ונסו מנסת חרב ונפלו ואין רדף </verse>
        <verse osisID="Lev.26.37"> לז  וכשלו איש באחיו כמפני חרב ורדף אין ולא תהיה לכם תקומה לפני איביכם </verse>
        <verse osisID="Lev.26.38"> לח  ואבדתם בגוים ואכלה אתכם ארץ איביכם </verse>
        <verse osisID="Lev.26.39"> לט  והנשארים בכם ימקו בעונם בארצת איביכם ואף בעונת אבתם אתם ימקו </verse>
        <verse osisID="Lev.26.40"> מ  והתודו את עונם ואת עון אבתם במעלם אשר מעלו בי ואף אשר הלכו עמי בקרי </verse>
        <verse osisID="Lev.26.41"> מא  אף אני אלך עמם בקרי והבאתי אתם בארץ איביהם או אז יכנע לבבם הערל ואז ירצו את עונם </verse>
        <verse osisID="Lev.26.42"> מב  וזכרתי את בריתי יעקוב ואף את בריתי יצחק ואף את בריתי אברהם אזכר--והארץ אזכר </verse>
        <verse osisID="Lev.26.43"> מג  והארץ תעזב מהם ותרץ את שבתתיה בהשמה מהם והם ירצו את עונם יען וביען--במשפטי מאסו ואת חקתי געלה נפשם </verse>
        <verse osisID="Lev.26.44"> מד  ואף גם זאת בהיותם בארץ איביהם לא מאסתים ולא געלתים לכלתם--להפר בריתי אתם  כי אני יהוה אלהיהם </verse>
        <verse osisID="Lev.26.45"> מה  וזכרתי להם ברית ראשנים  אשר הוצאתי אתם מארץ מצרים לעיני הגוים להיות להם לאלהים--אני יהוה </verse>
        <verse osisID="Lev.26.46"> מו  אלה החקים והמשפטים והתורת אשר נתן יהוה בינו ובין בני ישראל--בהר סיני ביד משה  {פ} </verse>
      </chapter>
      <chapter osisID="Lev.27">
        <verse osisID="Lev.27.1"> א  וידבר יהוה אל משה לאמר </verse>
        <verse osisID="Lev.27.2"> ב  דבר אל בני ישראל ואמרת אלהם איש כי יפלא נדר--בערכך נפשת ליהוה </verse>
        <verse osisID="Lev.27.3"> ג  והיה ערכך הזכר מבן עשרים שנה ועד בן ששים שנה  והיה ערכך חמשים שקל כסף--בשקל הקדש </verse>
        <verse osisID="Lev.27.4"> ד  ואם נקבה הוא--והיה ערכך שלשים שקל </verse>
        <verse osisID="Lev.27.5"> ה  ואם מבן חמש שנים ועד בן עשרים שנה--והיה ערכך הזכר עשרים שקלים ולנקבה עשרת שקלים </verse>
        <verse osisID="Lev.27.6"> ו  ואם מבן חדש ועד בן חמש שנים--והיה ערכך הזכר חמשה שקלים כסף ולנקבה ערכך שלשת שקלים כסף </verse>
        <verse osisID="Lev.27.7"> ז  ואם מבן ששים שנה ומעלה אם זכר--והיה ערכך חמשה עשר שקל ולנקבה עשרה שקלים </verse>
        <verse osisID="Lev.27.8"> ח  ואם מך הוא מערכך--והעמידו לפני הכהן והעריך אתו הכהן  על פי אשר תשיג יד הנדר--יעריכנו הכהן  {ס} </verse>
        <verse osisID="Lev.27.9"> ט  ואם בהמה--אשר יקריבו ממנה קרבן ליהוה  כל אשר יתן ממנו ליהוה יהיה קדש </verse>
        <verse osisID="Lev.27.10"> י  לא יחליפנו ולא ימיר אתו טוב ברע--או רע בטוב ואם המר ימיר בהמה בבהמה והיה הוא ותמורתו יהיה קדש </verse>
        <verse osisID="Lev.27.11"> יא  ואם כל בהמה טמאה אשר לא יקריבו ממנה קרבן ליהוה--והעמיד את הבהמה לפני הכהן </verse>
        <verse osisID="Lev.27.12"> יב  והעריך הכהן אתה בין טוב ובין רע  כערכך הכהן כן יהיה </verse>
        <verse osisID="Lev.27.13"> יג  ואם גאל יגאלנה--ויסף חמישתו על ערכך </verse>
        <verse osisID="Lev.27.14"> יד  ואיש כי יקדש את ביתו קדש ליהוה--והעריכו הכהן בין טוב ובין רע  כאשר יעריך אתו הכהן כן יקום </verse>
        <verse osisID="Lev.27.15"> טו  ואם המקדיש--יגאל את ביתו  ויסף חמישית כסף ערכך עליו--והיה לו </verse>
        <verse osisID="Lev.27.16"> טז  ואם משדה אחזתו יקדיש איש ליהוה--והיה ערכך לפי זרעו  זרע חמר שערים בחמשים שקל כסף </verse>
        <verse osisID="Lev.27.17"> יז  אם משנת היבל יקדיש שדהו--כערכך יקום </verse>
        <verse osisID="Lev.27.18"> יח  ואם אחר היבל יקדיש שדהו--וחשב לו הכהן את הכסף על פי השנים הנותרת עד שנת היבל ונגרע מערכך </verse>
        <verse osisID="Lev.27.19"> יט  ואם גאל יגאל את השדה המקדיש אתו  ויסף חמשית כסף ערכך עליו--וקם לו </verse>
        <verse osisID="Lev.27.20"> כ  ואם לא יגאל את השדה ואם מכר את השדה לאיש אחר--לא יגאל עוד </verse>
        <verse osisID="Lev.27.21"> כא  והיה השדה בצאתו ביבל קדש ליהוה--כשדה החרם  לכהן תהיה אחזתו </verse>
        <verse osisID="Lev.27.22"> כב  ואם את שדה מקנתו אשר לא משדה אחזתו--יקדיש ליהוה </verse>
        <verse osisID="Lev.27.23"> כג  וחשב לו הכהן את מכסת הערכך עד שנת היבל ונתן את הערכך ביום ההוא קדש ליהוה </verse>
        <verse osisID="Lev.27.24"> כד  בשנת היובל ישוב השדה לאשר קנהו מאתו--לאשר לו אחזת הארץ </verse>
        <verse osisID="Lev.27.25"> כה  וכל ערכך--יהיה בשקל הקדש  עשרים גרה יהיה השקל </verse>
        <verse osisID="Lev.27.26"> כו  אך בכור אשר יבכר ליהוה בבהמה--לא יקדיש איש אתו  אם שור אם שה ליהוה הוא </verse>
        <verse osisID="Lev.27.27"> כז  ואם בבהמה הטמאה ופדה בערכך ויסף חמשתו עליו ואם לא יגאל ונמכר בערכך </verse>
        <verse osisID="Lev.27.28"> כח  אך כל חרם אשר יחרם איש ליהוה מכל אשר לו מאדם ובהמה ומשדה אחזתו--לא ימכר ולא יגאל  כל חרם קדש קדשים הוא ליהוה </verse>
        <verse osisID="Lev.27.29"> כט  כל חרם אשר יחרם מן האדם--לא יפדה  מות יומת </verse>
        <verse osisID="Lev.27.30"> ל  וכל מעשר הארץ מזרע הארץ מפרי העץ--ליהוה הוא  קדש ליהוה </verse>
        <verse osisID="Lev.27.31"> לא  ואם גאל יגאל איש ממעשרו--חמשיתו יסף עליו </verse>
        <verse osisID="Lev.27.32"> לב  וכל מעשר בקר וצאן כל אשר יעבר תחת השבט--העשירי יהיה קדש ליהוה </verse>
        <verse osisID="Lev.27.33"> לג  לא יבקר בין טוב לרע ולא ימירנו ואם המר ימירנו והיה הוא ותמורתו יהיה קדש לא יגאל </verse>
        <verse osisID="Lev.27.34"> לד  אלה המצות אשר צוה יהוה את משה--אל בני ישראל  בהר סיני  {ש} </verse>
      </chapter>
    </div>
    <div type="book" osisID="Num">
      <chapter osisID="Num.1">
        <title> מו  אלה החקים והמשפטים והתורת אשר נתן יהוה בינו ובין בני ישראל--בהר סיני ביד משה  {פ} </title>
        <verse osisID="Num.1.1"> א  וידבר יהוה אל משה במדבר סיני באהל מועד  באחד לחדש השני בשנה השנית לצאתם מארץ מצרים--לאמר </verse>
        <verse osisID="Num.1.2"> ב  שאו את ראש כל עדת בני ישראל למשפחתם לבית אבתם--במספר שמות כל זכר לגלגלתם </verse>
        <verse osisID="Num.1.3"> ג  מבן עשרים שנה ומעלה כל יצא צבא בישראל--תפקדו אתם לצבאתם אתה ואהרן </verse>
        <verse osisID="Num.1.4"> ד  ואתכם יהיו איש איש למטה--איש ראש לבית אבתיו הוא </verse>
        <verse osisID="Num.1.5"> ה  ואלה שמות האנשים אשר יעמדו אתכם  לראובן אליצור בן שדיאור </verse>
        <verse osisID="Num.1.6"> ו  לשמעון שלמיאל בן צורישדי </verse>
        <verse osisID="Num.1.7"> ז  ליהודה נחשון בן עמינדב </verse>
        <verse osisID="Num.1.8"> ח  ליששכר נתנאל בן צוער </verse>
        <verse osisID="Num.1.9"> ט  לזבולן אליאב בן חלן </verse>
        <verse osisID="Num.1.10"> י  לבני יוסף--לאפרים אלישמע בן עמיהוד למנשה גמליאל בן פדהצור </verse>
        <verse osisID="Num.1.11"> יא  לבנימן אבידן בן גדעני </verse>
        <verse osisID="Num.1.12"> יב  לדן אחיעזר בן עמישדי </verse>
        <verse osisID="Num.1.13"> יג  לאשר פגעיאל בן עכרן </verse>
        <verse osisID="Num.1.14"> יד  לגד אליסף בן דעואל </verse>
        <verse osisID="Num.1.15"> טו  לנפתלי אחירע בן עינן </verse>
        <verse osisID="Num.1.16"> טז  אלה קריאי (קרואי) העדה נשיאי מטות אבותם  ראשי אלפי ישראל הם </verse>
        <verse osisID="Num.1.17"> יז  ויקח משה ואהרן את האנשים האלה אשר נקבו בשמת </verse>
        <verse osisID="Num.1.18"> יח  ואת כל העדה הקהילו באחד לחדש השני ויתילדו על משפחתם לבית אבתם  במספר שמות מבן עשרים שנה ומעלה--לגלגלתם </verse>
        <verse osisID="Num.1.19"> יט  כאשר צוה יהוה את משה ויפקדם במדבר סיני  {ס} </verse>
        <verse osisID="Num.1.20"> כ  ויהיו בני ראובן בכר ישראל תולדתם למשפחתם לבית אבתם  במספר שמות לגלגלתם--כל זכר מבן עשרים שנה ומעלה כל יצא צבא </verse>
        <verse osisID="Num.1.21"> כא  פקדיהם למטה ראובן--ששה וארבעים אלף וחמש מאות  {פ} </verse>
        <verse osisID="Num.1.22"> כב  לבני שמעון תולדתם למשפחתם לבית אבתם  פקדיו במספר שמות לגלגלתם--כל זכר מבן עשרים שנה ומעלה כל יצא צבא </verse>
        <verse osisID="Num.1.23"> כג  פקדיהם למטה שמעון--תשעה וחמשים אלף ושלש מאות  {פ} </verse>
        <verse osisID="Num.1.24"> כד  לבני גד תולדתם למשפחתם לבית אבתם  במספר שמות מבן עשרים שנה ומעלה--כל יצא צבא </verse>
        <verse osisID="Num.1.25"> כה  פקדיהם למטה גד--חמשה וארבעים אלף ושש מאות וחמשים  {פ} </verse>
        <verse osisID="Num.1.26"> כו  לבני יהודה תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.27"> כז  פקדיהם למטה יהודה--ארבעה ושבעים אלף ושש מאות  {פ} </verse>
        <verse osisID="Num.1.28"> כח  לבני יששכר תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.29"> כט  פקדיהם למטה יששכר--ארבעה וחמשים אלף וארבע מאות  {פ} </verse>
        <verse osisID="Num.1.30"> ל  לבני זבולן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.31"> לא  פקדיהם למטה זבולן--שבעה וחמשים אלף וארבע מאות  {פ} </verse>
        <verse osisID="Num.1.32"> לב  לבני יוסף לבני אפרים תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.33"> לג  פקדיהם למטה אפרים--ארבעים אלף וחמש מאות  {פ} </verse>
        <verse osisID="Num.1.34"> לד  לבני מנשה תולדתם למשפחתם לבית אבתם  במספר שמות מבן עשרים שנה ומעלה--כל יצא צבא </verse>
        <verse osisID="Num.1.35"> לה  פקדיהם למטה מנשה--שנים ושלשים אלף ומאתים  {פ} </verse>
        <verse osisID="Num.1.36"> לו  לבני בנימן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.37"> לז  פקדיהם למטה בנימן--חמשה ושלשים אלף וארבע מאות  {פ} </verse>
        <verse osisID="Num.1.38"> לח  לבני דן תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.39"> לט  פקדיהם למטה דן--שנים וששים אלף ושבע מאות  {פ} </verse>
        <verse osisID="Num.1.40"> מ  לבני אשר תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.41"> מא  פקדיהם למטה אשר--אחד וארבעים אלף וחמש מאות  {פ} </verse>
        <verse osisID="Num.1.42"> מב  בני נפתלי תולדתם למשפחתם לבית אבתם  במספר שמת מבן עשרים שנה ומעלה--כל יצא צבא </verse>
        <verse osisID="Num.1.43"> מג  פקדיהם למטה נפתלי--שלשה וחמשים אלף וארבע מאות  {פ} </verse>
        <verse osisID="Num.1.44"> מד  אלה הפקדים אשר פקד משה ואהרן ונשיאי ישראל--שנים עשר איש  איש אחד לבית אבתיו היו </verse>
        <verse osisID="Num.1.45"> מה  ויהיו כל פקודי בני ישראל לבית אבתם מבן עשרים שנה ומעלה כל יצא צבא בישראל </verse>
        <verse osisID="Num.1.46"> מו  ויהיו כל הפקדים--שש מאות אלף ושלשת אלפים וחמש מאות וחמשים </verse>
        <verse osisID="Num.1.47"> מז  והלוים למטה אבתם--לא התפקדו בתוכם  {פ} </verse>
        <verse osisID="Num.1.48"> מח  וידבר יהוה אל משה לאמר </verse>
        <verse osisID="Num.1.49"> מט  אך את מטה לוי לא תפקד ואת ראשם לא תשא בתוך בני ישראל </verse>
        <verse osisID="Num.1.50"> נ  ואתה הפקד את הלוים על משכן העדת ועל כל כליו ועל כל אשר לו--המה ישאו את המשכן ואת כל כליו והם ישרתהו וסביב למשכן יחנו </verse>
        <verse osisID="Num.1.51"> נא  ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת </verse>
        <verse osisID="Num.1.52"> נב  וחנו בני ישראל איש על מחנהו ואיש על דגלו לצבאתם </verse>
        <verse osisID="Num.1.53"> נג  והלוים יחנו סביב למשכן העדת ולא יהיה קצף על עדת בני ישראל ושמרו הלוים את משמרת משכן העדות </verse>
        <verse osisID="Num.1.54"> נד  ויעשו בני ישראל  ככל אשר צוה יהוה את משה--כן עשו  {פ} </verse>
      </chapter>
      <chapter osisID="Num.2">
        <verse osisID="Num.2.1"> א  וידבר יהוה אל משה ואל אהרן לאמר </verse>
        <verse osisID="Num.2.2"> ב  איש על דגלו באתת לבית אבתם יחנו בני ישראל  מנגד סביב לאהל מועד יחנו </verse>
        <verse osisID="Num.2.3"> ג  והחנים קדמה מזרחה דגל מחנה יהודה לצבאתם ונשיא לבני יהודה נחשון בן עמינדב </verse>
        <verse osisID="Num.2.4"> ד  וצבאו ופקדיהם--ארבעה ושבעים אלף ושש מאות </verse>
        <verse osisID="Num.2.5"> ה  והחנים עליו מטה יששכר ונשיא לבני יששכר נתנאל בן צוער </verse>
        <verse osisID="Num.2.6"> ו  וצבאו ופקדיו--ארבעה וחמשים אלף וארבע מאות </verse>
        <verse osisID="Num.2.7"> ז  מטה זבולן ונשיא לבני זבולן אליאב בן חלן </verse>
        <verse osisID="Num.2.8"> ח  וצבאו ופקדיו--שבעה וחמשים אלף וארבע מאות </verse>
        <verse osisID="Num.2.9"> ט  כל הפקדים למחנה יהודה מאת אלף ושמנים אלף וששת אלפים וארבע מאות--לצבאתם ראשנה יסעו  {ס} </verse>
        <verse osisID="Num.2.10"> י  דגל מחנה ראובן תימנה לצבאתם ונשיא לבני ראובן אליצור בן שדיאור </verse>
        <verse osisID="Num.2.11"> יא  וצבאו ופקדיו--ששה וארבעים אלף וחמש מאות </verse>
        <verse osisID="Num.2.12"> יב  והחונם עליו מטה שמעון ונשיא לבני שמעון שלמיאל בן צורישדי </verse>
        <verse osisID="Num.2.13"> יג  וצבאו ופקדיהם--תשעה וחמשים אלף ושלש מאות </verse>
        <verse osisID="Num.2.14"> יד  ומטה גד ונשיא לבני גד אליסף בן רעואל </verse>
        <verse osisID="Num.2.15"> טו  וצבאו ופקדיהם--חמשה וארבעים אלף ושש מאות וחמשים </verse>
        <verse osisID="Num.2.16"> טז  כל הפקדים למחנה ראובן מאת אלף ואחד וחמשים אלף וארבע מאות וחמשים--לצבאתם ושנים יסעו  {ס} </verse>
        <verse osisID="Num.2.17"> יז  ונסע אהל מועד מחנה הלוים בתוך המחנת כאשר יחנו כן יסעו איש על ידו לדגליהם  {ס} </verse>
        <verse osisID="Num.2.18"> יח  דגל מחנה אפרים לצבאתם ימה ונשיא לבני אפרים אלישמע בן עמיהוד </verse>
        <verse osisID="Num.2.19"> יט  וצבאו ופקדיהם--ארבעים אלף וחמש מאות </verse>
        <verse osisID="Num.2.20"> כ  ועליו מטה מנשה ונשיא לבני מנשה גמליאל בן פדהצור </verse>
        <verse osisID="Num.2.21"> כא  וצבאו ופקדיהם--שנים ושלשים אלף ומאתים </verse>
        <verse osisID="Num.2.22"> כב  ומטה בנימן ונשיא לבני בנימן אבידן בן גדעני </verse>
        <verse osisID="Num.2.23"> כג  וצבאו ופקדיהם--חמשה ושלשים אלף וארבע מאות </verse>
        <verse osisID="Num.2.24"> כד  כל הפקדים למחנה אפרים מאת אלף ושמנת אלפים ומאה--לצבאתם ושלשים יסעו  {ס} </verse>
        <verse osisID="Num.2.25"> כה  דגל מחנה דן צפנה לצבאתם ונשיא לבני דן אחיעזר בן עמישדי </verse>
        <verse osisID="Num.2.26"> כו  וצבאו ופקדיהם--שנים וששים אלף ושבע מאות </verse>
        <verse osisID="Num.2.27"> כז  והחנים עליו מטה אשר ונשיא לבני אשר פגעיאל בן עכרן </verse>
        <verse osisID="Num.2.28"> כח  וצבאו ופקדיהם--אחד וארבעים אלף וחמש מאות </verse>
        <verse osisID="Num.2.29"> כט  ומטה נפתלי ונשיא לבני נפתלי אחירע בן עינן </verse>
        <verse osisID="Num.2.30"> ל  וצבאו ופקדיהם--שלשה וחמשים אלף וארבע מאות </verse>
        <verse osisID="Num.2.31"> לא  כל הפקדים למחנה דן--מאת אלף ושבעה וחמשים אלף ושש מאות לאחרנה יסעו לדגליהם  {פ} </verse>
        <verse osisID="Num.2.32"> לב  אלה פקודי בני ישראל לבית אבתם  כל פקודי המחנת לצבאתם--שש מאות אלף ושלשת אלפים וחמש מאות וחמשים </verse>
        <verse osisID="Num.2.33"> לג  והלוים--לא התפקדו בתוך בני ישראל  כאשר צוה יהוה את משה </verse>
        <verse osisID="Num.2.34"> לד  ויעשו בני ישראל  ככל אשר צוה יהוה את משה כן חנו לדגליהם וכן נסעו--איש למשפחתיו על בית אבתיו  {פ} </verse>
      </chapter>
      <chapter osisID="Num.3">
        <verse osisID="Num.3.1"> א  ואלה תולדת אהרן ומשה  ביום דבר יהוה את משה--בהר סיני </verse>
        <verse osisID="Num.3.2"> ב  ואלה שמות בני אהרן הבכר נדב ואביהוא אלעזר ואיתמר </verse>
        <verse osisID="Num.3.3"> ג  אלה שמות בני אהרן הכהנים המשחים--אשר מלא ידם לכהן </verse>
        <verse osisID="Num.3.4"> ד  וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא היו להם ויכהן אלעזר ואיתמר על פני אהרן אביהם  {פ} </verse>
        <verse osisID="Num.3.5"> ה  וידבר יהוה אל משה לאמר </verse>
        <verse osisID="Num.3.6"> ו  הקרב את מטה לוי והעמדת אתו לפני אהרן הכהן ושרתו אתו </verse>
        <verse osisID="Num.3.7"> ז  ושמרו את משמרתו ואת משמרת כל העדה לפני אהל מועד--לעבד את עבדת המשכן </verse>
        <verse osisID="Num.3.8"> ח  ושמרו את כל כלי אהל מועד ואת משמרת בני ישראל--לעבד את עבדת המשכן </verse>
        <verse osisID="Num.3.9"> ט  ונתתה את הלוים לאהרן ולבניו  נתונם נתונם המה לו מאת בני ישראל </verse>
        <verse osisID="Num.3.10"> י  ואת אהרן ואת בניו תפקד ושמרו את כהנתם והזר הקרב יומת  {פ} </verse>
        <verse osisID="Num.3.11"> יא  וידבר יהוה אל משה לאמר </verse>
        <verse osisID="Num.3.12"> יב  ואני הנה לקחתי את הלוים מתוך בני ישראל תחת כל בכור פטר רחם מבני ישראל והיו לי הלוים </verse>
        <verse osisID="Num.3.13"> יג  כי לי כל בכור--ביום הכתי כל בכור בארץ מצרים הקדשתי לי כל בכור בישראל מאדם עד בהמה  לי יהיו אני יהוה  {פ} </verse>
        <verse osisID="Num.3.14"> יד  וידבר יהוה אל משה במדבר סיני לאמר </verse>
        <verse osisID="Num.3.15"> טו  פקד את בני לוי לבית אבתם למשפחתם  כל זכר מבן חדש ומעלה תפקדם </verse>
        <verse osisID="Num.3.16"> טז  ויפקד אתם משה על פי יהוה כאשר צוה </verse>
        <verse osisID="Num.3.17"> יז  ויהיו אלה בני לוי בשמתם--גרשון וקהת ומררי </verse>
        <verse osisID="Num.3.18"> יח  ואלה שמות בני גרשון למשפחתם--לבני ושמעי </verse>
        <verse osisID="Num.3.19"> יט  ובני קהת למשפחתם--עמרם ויצהר חברון ועזיאל </verse>
        <verse osisID="Num.3.20"> כ  ובני מררי למשפחתם--מחלי ומושי אלה הם משפחת הלוי לבית אבתם </verse>
        <verse osisID="Num.3.21"> כא  לגרשון--משפחת הלבני ומשפחת השמעי אלה הם משפחת הגרשני </verse>
        <verse osisID="Num.3.22"> כב  פקדיהם במספר כל זכר מבן חדש ומעלה פקדיהם שבעת אלפים וחמש מאות </verse>
        <verse osisID="Num.3.23"> כג  משפחת הגרשני אחרי המשכן יחנו ימה </verse>
        <verse osisID="Num.3.24"> כד  ונשיא בית אב לגרשני אליסף בן לאל </verse>
        <verse osisID="Num.3.25"> כה  ומשמרת בני גרשון באהל מועד המשכן והאהל מכסהו--ומסך פתח אהל מועד </verse>
        <verse osisID="Num.3.26"> כו  וקלעי החצר ואת מסך פתח החצר אשר על המשכן ועל המזבח סביב ואת מיתריו לכל עבדתו  {ס} </verse>
        <verse osisID="Num.3.27"> כז  ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי </verse>
        <verse osisID="Num.3.28"> כח  במספר כל זכר מבן חדש ומעלה--שמנת אלפים ושש מאות שמרי משמרת הקדש </verse>
        <verse osisID="Num.3.29"> כט  משפחת בני קהת יחנו על ירך המשכן תימנה </verse>
        <verse osisID="Num.3.30"> ל  ונשיא בית אב למשפחת הקהתי אליצפן בן עזיאל </verse>
        <verse osisID="Num.3.31"> לא  ומשמרתם הארן והשלחן והמנרה והמזבחת וכלי הקדש אשר ישרתו בהם והמסך--וכל עבדתו </verse>
        <verse osisID="Num.3.32"> לב  ונשיא נשיאי הלוי אלעזר בן אהרן הכהן פקדת שמרי משמרת הקדש </verse>
        <verse osisID="Num.3.33"> לג  למררי--משפחת המחלי ומשפחת המושי אלה הם משפחת מררי </verse>
        <verse osisID="Num.3.34"> לד  ופקדיהם במספר כל זכר מבן חדש ומעלה--ששת אלפים ומאתים </verse>
        <verse osisID="Num.3.35"> לה  ונשיא בית אב למשפחת מררי צוריאל בן אביחיל על ירך המשכן יחנו צפנה </verse>
        <verse osisID="Num.3.36"> לו  ופקדת משמרת בני מררי--קרשי המשכן ובריחיו ועמדיו ואדניו וכל כליו--וכל עבדתו </verse>
        <verse osisID="Num.3.37"> לז  ועמדי החצר סביב ואדניהם ויתדתם ומיתריהם </verse>
        <verse osisID="Num.3.38"> לח  והחנים לפני המשכן קדמה לפני אהל מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת </verse>
        <verse osisID="Num.3.39"> לט  כל פקודי הלוים אשר פקד משה ואהרן על פי יהוה--למשפחתם  כל זכר מבן חדש ומעלה שנים ועשרים אלף  {ס} </verse>
        <verse osisID="Num.3.40"> מ  ויאמר יהוה אל משה פקד כל בכר זכר לבני ישראל מבן חדש ומעלה ושא את מספר שמתם </verse>
        <verse osisID="Num.3.41"> מא  ולקחת את הלוים לי אני יהוה תחת כל בכר בבני ישראל ואת בהמת הלוים תחת כל בכור בבהמת בני ישראל </verse>
        <verse osisID="Num.3.42"> מב  ויפקד משה כאשר צוה יהוה אתו את כל בכור בבני ישראל </verse>
        <verse osisID="Num.3.43"> מג  ויהי כל בכור זכר במספר שמת מבן חדש ומעלה--לפקדיהם  שנים ועשרים אלף שלשה ושבעים ומאתים  {פ} </verse>
        <verse osisID="Num.3.44"> מד  וידבר יהוה אל משה לאמר </verse>
        <verse osisID="Num.3.45"> מה  קח את הלוים תחת כל בכור בבני ישראל ואת בהמת הלוים תחת בהמתם והיו לי הלוים אני יהוה </verse>
        <verse osisID="Num.3.46"> מו  ואת פדויי השלשה והשבעים והמאתים--העדפים על הלוים מבכור בני ישראל </verse>
        <verse osisID="Num.3.47"> מז  ולקחת חמשת חמשת שקלים--לגלגלת  בשקל הקדש תקח עשרים גרה השקל </verse>
        <verse osisID="Num.3.48"> מח  ונתתה הכסף לאהרן ולבניו--פדויי העדפים בהם </verse>
        <verse osisID="Num.3.49"> מט  ויקח משה את כסף הפדיום--מאת העדפים על פדויי הלוים </verse>
        <verse osisID="Num.3.50"> נ  מאת בכור בני ישראל--לקח את הכסף  חמשה וששים ושלש מאות ואלף--בשקל הקדש </verse>
        <verse osisID="Num.3.51"> נא  ויתן משה את כסף הפדים לאהרן ולבניו--על פי יהוה  כאשר צוה יהוה את משה  {פ} </verse>
      </chapter>
      <chapter osisID="Num.4">
        <verse osisID="Num.4.1"> א  וידבר יהוה אל משה ואל אהרן לאמר </verse>
        <verse osisID="Num.4.2"> ב  נשא את ראש בני קהת מתוך בני לוי--למשפחתם לבית אבתם </verse>
        <verse osisID="Num.4.3"> ג  מבן שלשים שנה ומעלה ועד בן חמשים שנה--כל בא לצבא לעשות מלאכה באהל מועד </verse>
        <verse osisID="Num.4.4"> ד  זאת עבדת בני קהת באהל מועד--קדש הקדשים </verse>
        <verse osisID="Num.4.5"> ה  ובא אהרן ובניו בנסע המחנה והורדו את פרכת המסך וכסו בה--את ארן העדת </verse>
        <verse osisID="Num.4.6"> ו  ונתנו עליו כסוי עור תחש ופרשו בגד כליל תכלת מלמעלה ושמו בדיו </verse>
        <verse osisID="Num.4.7"> ז  ועל שלחן הפנים יפרשו בגד תכלת ונתנו עליו את הקערת ואת הכפת ואת המנקית ואת קשות הנסך ולחם התמיד עליו יהיה </verse>
        <verse osisID="Num.4.8"> ח  ופרשו עליהם בגד תולעת שני וכסו אתו במכסה עור תחש ושמו את בדיו </verse>
        <verse osisID="Num.4.9"> ט  ולקחו בגד תכלת וכסו את מנרת המאור ואת נרתיה ואת מלקחיה ואת מחתתיה ואת כל כלי שמנה אשר ישרתו לה בהם </verse>
        <verse osisID="Num.4.10"> י  ונתנו אתה ואת כל כליה אל מכסה עור תחש ונתנו על המוט </verse>
        <verse osisID="Num.4.11"> יא  ועל מזבח הזהב יפרשו בגד תכלת וכסו אתו במכסה עור תחש ושמו את בדיו </verse>
        <verse osisID="Num.4.12"> יב  ולקחו את כל כלי השרת אשר ישרתו בם בקדש ונתנו אל בגד תכלת וכסו אותם במכסה עור תחש ונתנו על המוט </verse>
        <verse osisID="Num.4.13"> יג  ודשנו את המזבח ופרשו עליו בגד ארגמן </verse>
        <verse osisID="Num.4.14"> יד  ונתנו עליו את כל כליו אשר ישרתו עליו בהם את המחתת את המזלגת ואת היעים ואת המזרקת--כל כלי המזבח ופרשו עליו כסוי עור תחש--ושמו בדיו </verse>
        <verse osisID="Num.4.15"> טו  וכלה אהרן ובניו לכסת את הקדש ואת כל כלי הקדש בנסע המחנה ואחרי כן יבאו בני קהת לשאת ולא יגעו אל הקדש ומתו אלה משא בני קהת באהל מועד </verse>
        <verse osisID="Num.4.16"> טז  ופקדת אלעזר בן אהרן הכהן שמן המאור וקטרת הסמים ומנחת התמיד ושמן המשחה  פקדת כל המשכן וכל אשר בו בקדש ובכליו  {פ} </verse>
        <verse osisID="Num.4.17"> יז  וידבר יהוה אל משה ואל אהרן לאמר </verse>
        <verse osisID="Num.4.18"> יח  אל תכריתו את שבט משפחת הקהתי מתוך הלוים </verse>
        <verse osisID="Num.4.19"> יט  וזאת עשו להם וחיו ולא ימתו בגשתם את קדש הקדשים  אהרן ובניו יבאו ושמו אותם איש איש על עבדתו ואל משאו </verse>
        <verse osisID="Num.4.20"> כ  ולא יבאו לראות כבלע את הקדש ומתו  {פ} </verse>
        <verse osisID="Num.4.21"> כא  וידבר יהוה אל משה לאמר </verse>
        <verse osisID="Num.4.22"> כב  נשא את ראש בני גרשון--גם הם  לבית אבתם למשפחתם </verse>
        <verse osisID="Num.4.23"> כג  מבן שלשים שנה ומעלה עד בן חמשים שנה--תפקד אותם  כל הבא לצבא צבא לעבד עבדה באהל מועד </verse>
        <verse osisID="Num.4.24"> כד  זאת עבדת משפחת הגרשני--לעבד ולמשא </verse>
        <verse osisID="Num.4.25"> כה  ונשאו את יריעת המשכן ואת אהל מועד מכסהו ומכסה התחש אשר עליו מלמעלה ואת מסך--פתח אהל מועד </verse>
        <verse osisID="Num.4.26"> כו  ואת קלעי החצר ואת מסך פתח שער החצר אשר על המשכן ועל המזבח סביב ואת מיתריהם ואת כל כלי עבדתם ואת כל אשר יעשה להם ועבדו </verse>
        <verse osisID="Num.4.27"> כז  על פי אהרן ובניו תהיה כל עבדת בני הגרשני לכל משאם ולכל עבדתם ופקדתם עלהם במשמרת את כל משאם </verse>
        <verse osisID="Num.4.28"> כח  זאת עבדת משפחת בני הגרשני--באהל מועד ומשמרתם--ביד איתמר בן אהרן הכהן  {ס} </verse>
        <verse osisID="Num.4.29"> כט  בני מררי--למשפחתם לבית אבתם תפקד אתם </verse>
        <verse osisID="Num.4.30"> ל  מבן שלשים שנה ומעלה ועד בן חמשים שנה--תפקדם  כל הבא לצבא לעבד את עבדת אהל מועד </verse>
        <verse osisID="Num.4.31"> לא  וזאת משמרת משאם לכל עבדתם באהל מועד  קרשי המשכן ובריחיו ועמודיו ואדניו </verse>
        <verse osisID="Num.4.32"> לב  ועמודי החצר סביב ואדניהם ויתדתם ומיתריהם לכל כליהם ולכל עבדתם ובשמת תפקדו את כלי משמרת משאם </verse>
        <verse osisID="Num.4.33"> לג  זאת עבדת משפחת בני מררי לכל עבדתם באהל מועד--ביד איתמר בן אהרן הכהן </verse>
        <verse osisID="Num.4.34"> לד  ויפקד משה ואהרן ונשיאי העדה את בני הקהתי למשפחתם ולבית אבתם </verse>
        <verse osisID="Num.4.35"> לה  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID="Num.4.36"> לו  ויהיו פקדיהם למשפחתם--אלפים שבע מאות וחמשים </verse>
        <verse osisID="Num.4.37"> לז  אלה פקודי משפחת הקהתי כל העבד באהל מועד אשר פקד משה ואהרן על פי יהוה ביד משה  {ס} </verse>
        <verse osisID="Num.4.38"> לח  ופקודי בני גרשון למשפחותם ולבית אבתם </verse>
        <verse osisID="Num.4.39"> לט  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID="Num.4.40"> מ  ויהיו פקדיהם למשפחתם לבית אבתם--אלפים ושש מאות ושלשים </verse>
        <verse osisID="Num.4.41"> מא  אלה פקודי משפחת בני גרשון כל העבד באהל מועד--אשר פקד משה ואהרן על פי יהוה </verse>
        <verse osisID="Num.4.42"> מב  ופקודי משפחת בני מררי למשפחתם לבית אבתם </verse>
        <verse osisID="Num.4.43"> מג  מבן שלשים שנה ומעלה ועד בן חמשים שנה--כל הבא לצבא לעבדה באהל מועד </verse>
        <verse osisID="Num.4.44"> מד  ויהיו פקדיהם למשפחתם--שלשת אלפים ומאתים </verse>
        <verse osisID="Num.4.45"> מה  אלה פקודי משפחת בני מררי אשר פקד משה ואהרן על פי יהוה ביד משה </verse>
        <verse osisID="Num.4.46"> מו  כל הפקדים אשר פקד משה ואהרן ונשיאי ישראל--את הלוים  למשפחתם ולבית אבתם </verse>
        <verse osisID="Num.4.47"> מז  מבן שלשים שנה ומעלה ועד בן חמשים שנה  כל הבא לעבד עבדת עבדה ועבדת משא--באהל מועד </verse>
        <verse osisID="Num.4.48"> מח  ויהיו פקדיהם--שמנת אלפים וחמש מאות ושמנים </verse>
        <verse osisID="Num.4.49"> מט  על פי יהוה פקד אותם ביד משה--איש איש על עבדתו ועל משאו ופקדיו אשר צוה יהוה את משה  {פ} </verse>
      </chapter>
      <chapter osisID="Num.5">
        <verse osisID="Num.5.1"> א  וידבר יהוה אל משה לאמר </verse>
        <verse osisID="Num.5.2"> ב  צו את בני ישראל וישלחו מן המחנה כל צרוע וכל זב וכל טמא לנפש </verse>
        <verse osisID="Num.5.3"> ג  מזכר עד נקבה תשלחו אל מחוץ למחנה תשלחום ולא יטמאו את מחניהם אשר אני שכן בתוכם </verse>
        <verse osisID="Num.5.4"> ד  ויעשו כן בני ישראל וישלחו אותם אל מחוץ למחנה  כאשר דבר יהוה אל משה כן עשו בני ישראל  {פ} </verse>
        <verse osisID="Num.5.5"> ה  וידבר יהוה אל משה לאמר </verse>
        <verse osisID="Num.5.6"> ו  דבר אל בני ישראל איש או אשה כי יעשו מכל חטאת האדם למעל מעל ביהוה ואשמה הנפש ההוא </verse>
        <verse osisID="Num.5.7"> ז  והתודו את חטאתם אשר עשו והשיב את אשמו בראשו וחמישתו יסף עליו ונתן לאשר אשם לו </verse>
        <verse osisID="Num.5.8"> ח  ואם אין לאיש גאל להשיב האשם אליו--האשם המושב ליהוה לכהן  מלבד איל הכפרים אשר יכפר בו עליו </verse>
        <verse osisID="Num.5.9"> ט  וכל תרומה לכל קדשי בני ישראל אשר יקריבו לכהן--לו יהיה </verse>
        <verse osisID="Num.5.10"> י  ואיש את קדשיו לו יהיו איש אשר יתן לכהן לו יהיה  {פ} </verse>
        <verse osisID="Num.5.11"> יא  וידבר יהוה אל משה לאמר </verse>
        <verse osisID="Num.5.12"> יב  דבר אל בני ישראל ואמרת אלהם  איש איש כי תשטה אשתו ומעלה בו מעל </verse>
        <verse osisID="Num.5.13"> יג  ושכב איש אתה שכבת זרע ונעלם מעיני אישה ונסתרה והיא נטמאה ועד אין בה והוא לא נתפשה </verse>
        <verse osisID="Num.5.14"> יד  ועבר עליו רוח קנאה וקנא את אשתו והוא נטמאה או עבר עליו רוח קנאה וקנא את אשתו והיא לא נטמאה </verse>
        <verse osisID="Num.5.15"> טו  והביא האיש את אשתו אל הכהן והביא את קרבנה עליה עשירת האיפה קמח שערים לא יצק עליו שמן ולא יתן עליו לבנה--כי מנחת קנאת הוא מנחת זכרון מזכרת עון </verse>
        <verse osisID="Num.5.16"> טז  והקריב אתה הכהן והעמדה לפני יהוה </verse>
        <verse osisID="Num.5.17"> יז  ולקח הכהן מים קדשים בכלי חרש ומן העפר אשר יהיה בקרקע המשכן יקח הכהן ונתן אל המים </verse>
        <verse osisID="Num.5.18"> יח  והעמיד הכהן את האשה לפני יהוה ופרע את ראש האשה ונתן על כפיה את מנחת הזכרון מנחת קנאת הוא וביד הכהן יהיו מי המרים המאררים </verse>
        <verse osisID="Num.5.19"> יט  והשביע אתה הכהן ואמר אל האשה אם לא שכב איש אתך ואם לא שטית טמאה תחת אישך--הנקי ממי המרים המאררים האלה </verse>
        <verse osisID="Num.5.20"> כ  ואת כי שטית תחת אישך--וכי נטמאת ויתן איש בך את שכבתו מבלעדי אישך </verse>
        <verse osisID="Num.5.21"> כא  והשביע הכהן את האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך--בתת יהוה את ירכך נפלת ואת בטנך צבה </verse>
        <verse osisID="Num.5.22"> כב  ובאו המים המאררים האלה במעיך לצבות בטן ולנפל ירך ואמרה האשה אמן אמן </verse>
        <verse osisID="Num.5.23"> כג  וכתב את האלת האלה הכהן--בספר ומחה אל מי המרים </verse>
        <verse osisID="Num.5.24"> כד  והשקה את האשה את מי המרים המאררים ובאו בה המים המאררים למרים </verse>
        <verse osisID="Num.5.25"> כה  ולקח הכהן מיד האשה את מנחת הקנאת והניף את המנחה לפני יהוה והקריב אתה אל המזבח </verse>
        <verse osisID="Num.5.26"> כו  וקמץ הכהן מן המנחה את אזכרתה והקטיר המזבחה ואחר ישקה את האשה את המים </verse>
        <verse osisID="Num.5.27"> כז  והשקה את המים והיתה אם נטמאה ותמעל מעל באישה--ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה </verse>
        <verse osisID="Num.5.28"> כח  ואם לא נטמאה האשה וטהרה הוא--ונקתה ונזרעה זרע </verse>
        <verse osisID="Num.5.29"> כט  זאת תורת הקנאת אשר תשטה אשה תחת אישה ונטמאה </verse>
        <verse osisID="Num.5.30"> ל  או איש אשר תעבר עליו רוח קנאה--וקנא את אשתו והעמיד את האשה לפני יהוה ועשה לה הכהן את כל התורה הזאת </verse>
        <verse osisID="Num.5.31"> לא  ונקה האיש מעון והאשה ההוא תשא את עונה  {פ} </verse>
      </chapter>
      <chapter osisID="Num.6">
        <verse osisID="Num.6.1"> א  וידבר יהוה אל משה לאמר </verse>
        <verse osisID="Num.6.2"> ב  דבר אל בני ישראל ואמרת אלהם  איש או אשה כי יפלא לנדר נדר נזיר--להזיר ליהוה </verse>
        <verse osisID="Num.6.3"> ג  מיין ושכר יזיר חמץ יין וחמץ שכר לא ישתה וכל משרת ענבים לא ישתה וענבים לחים ויבשים לא יאכל </verse>
        <verse osisID="Num.6.4"> ד  כל ימי נזרו  מכל אשר יעשה מגפן היין מחרצנים ועד זג--לא יאכל </verse>
        <verse osisID="Num.6.5"> ה  כל ימי נדר נזרו תער לא יעבר על ראשו  עד מלאת הימם אשר יזיר ליהוה קדש יהיה--גדל פרע שער ראשו </verse>
        <verse osisID="Num.6.6"> ו  כל ימי הזירו ליהוה על נפש מת לא יבא </verse>
        <verse osisID="Num.6.7"> ז  לאביו ולאמו לאחיו ולאחתו--לא יטמא להם במתם  כי נזר אלהיו על ראשו </verse>
        <verse osisID="Num.6.8"> ח  כל ימי נזרו קדש הוא ליהוה </verse>
        <verse osisID="Num.6.9"> ט  וכי ימות מת עליו בפתע פתאם וטמא ראש נזרו--וגלח ראשו ביום טהרתו ביום השביעי יגלחנו </verse>
        <verse osisID="Num.6.10"> י  וביום השמיני יבא שתי תרים או שני בני יונה  אל הכהן--אל פתח אהל מועד </verse>
        <verse osisID="Num.6.11"> יא  ועשה הכהן אחד לחטאת ואחד לעלה וכפר עליו מאשר חטא על הנפש וקדש את ראשו ביום ההוא </verse>
        <verse osisID="Num.6.12"> יב  והזיר ליהוה את ימי נזרו והביא כבש בן שנתו לאשם והימים הראשנים יפלו כי טמא נזרו </verse>
        <verse osisID="Num.6.13"> יג  וזאת תורת הנזיר  ביום מלאת ימי נזרו יביא אתו אל פתח אהל מועד </verse>
        <verse osisID="Num.6.14"> יד  והקריב את קרבנו ליהוה כבש בן שנתו תמים אחד לעלה וכבשה אחת בת שנתה תמימה לחטאת ואיל אחד תמים לשלמים </verse>
        <verse osisID="Num.6.15"> טו  וסל מצות סלת חלת בלולת בשמן ורקיקי מצות משחים בשמן ומנחתם ונסכיהם </verse>
        <verse osisID="Num.6.16"> טז  והקריב הכהן לפני יהוה ועשה את חטאתו ואת עלתו </verse>
        <verse osisID="Num.6.17"> יז  ואת האיל יעשה זבח שלמים ליהוה על סל המצות ועשה הכהן את מנחתו ואת נסכו </verse>
        <verse osisID="Num.6.18"> יח  וגלח הנזיר פתח אהל מועד--את ראש נזרו ולקח את שער ראש נזרו ונתן על האש אשר תחת זבח השלמים </verse>
        <verse osisID="Num.6.19"> יט  ולקח הכהן את הזרע בשלה מן האיל וחלת מצה אחת מן הסל ורקיק מצה אחד ונתן על כפי הנזיר אחר התגלחו את נזרו </verse>
        <verse osisID="Num.6.20"> כ  והניף אותם הכהן תנופה לפני יהוה--קדש הוא לכהן על חזה התנופה ועל שוק התרומה ואחר ישתה הנזיר יין </verse>
        <verse osisID="Num.6.21"> כא  זאת תורת הנזיר אשר ידר קרבנו ליהוה על נזרו מלבד אשר תשיג ידו כפי נדרו אשר ידר--כן יעשה על תורת נזרו  {פ} </verse>
        <verse osisID="Num.6.22"> כב  וידבר יהוה אל משה לאמר </verse>
        <verse osisID="Num.6.23"> כג  דבר אל אהרן ואל בניו לאמר כה תברכו את בני ישראל  אמור להם  {ס} </verse>
        <verse osisID="Num.6.24"> כד  יברכך יהוה וישמרך  {ס} </verse>
        <verse osisID="Num.6.25"> כה  יאר יהוה פניו אליך ויחנך  {ס} </verse>
        <verse osisID="Num.6.26"> כו  ישא יהוה פניו אליך וישם לך שלום  {ס} </verse>
        <verse osisID="Num.6.27"> כז  ושמו את שמי על בני ישראל ואני אברכם  {ס} </verse>
      </chapter>
      <chapter osisID="Num.7">
        <verse osisID="Num.7.1"> א  ויהי ביום כלות משה להקים את המשכן וימשח אתו ויקדש אתו ואת כל כליו ואת המזבח ואת כל כליו וימשחם ויקדש אתם </verse>
        <verse osisID="Num.7.2"> ב  ויקריבו נשיאי ישראל ראשי בית אבתם  הם נשיאי המטת הם העמדים על הפקדים </verse>
        <verse osisID="Num.7.3"> ג  ויביאו את קרבנם לפני יהוה שש עגלת צב ושני עשר בקר--עגלה על שני הנשאים ושור לאחד ויקריבו אותם לפני המשכן </verse>
        <verse osisID="Num.7.4"> ד  ויאמר יהוה אל משה לאמר </verse>
        <verse osisID="Num.7.5"> ה  קח מאתם והיו לעבד את עבדת אהל מועד ונתתה אותם אל הלוים איש כפי עבדתו </verse>
        <verse osisID="Num.7.6"> ו  ויקח משה את העגלת ואת הבקר ויתן אותם אל הלוים </verse>
        <verse osisID="Num.7.7"> ז  את שתי העגלות ואת ארבעת הבקר--נתן לבני גרשון  כפי עבדתם </verse>
        <verse osisID="Num.7.8"> ח  ואת ארבע העגלת ואת שמנת הבקר--נתן לבני מררי  כפי עבדתם ביד איתמר בן אהרן הכהן </verse>
        <verse osisID="Num.7.9"> ט  ולבני קהת לא נתן  כי עבדת הקדש עלהם בכתף ישאו </verse>
        <verse osisID="Num.7.10"> י  ויקריבו הנשאים את חנכת המזבח ביום המשח אתו ויקריבו הנשיאם את קרבנם לפני המזבח </verse>
        <verse osisID="Num.7.11"> יא  ויאמר יהוה אל משה  נשיא אחד ליום נשיא אחד ליום יקריבו את קרבנם לחנכת המזבח  {ס} </verse>
        <verse osisID="Num.7.12"> יב  ויהי המקריב ביום הראשון--את קרבנו  נחשון בן עמינדב למטה יהודה </verse>
        <verse osisID="Num.7.13"> יג  וקרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.14"> יד  כף אחת עשרה זהב מלאה קטרת </verse>
        <verse osisID="Num.7.15"> טו  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.16"> טז  שעיר עזים אחד לחטאת </verse>
        <verse osisID="Num.7.17"> יז  ולזבח השלמים בקר שנים אילם חמשה עתודים חמשה כבשים בני שנה חמשה  זה קרבן נחשון בן עמינדב  {פ} </verse>
        <verse osisID="Num.7.18"> יח  ביום השני הקריב נתנאל בן צוער--נשיא יששכר </verse>
        <verse osisID="Num.7.19"> יט  הקרב את קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.20"> כ  כף אחת עשרה זהב מלאה קטרת </verse>
        <verse osisID="Num.7.21"> כא  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.22"> כב  שעיר עזים אחד לחטאת </verse>
        <verse osisID="Num.7.23"> כג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן נתנאל בן צוער  {פ} </verse>
        <verse osisID="Num.7.24"> כד  ביום השלישי נשיא לבני זבולן--אליאב בן חלן </verse>
        <verse osisID="Num.7.25"> כה  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.26"> כו  כף אחת עשרה זהב מלאה קטרת </verse>
        <verse osisID="Num.7.27"> כז  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.28"> כח  שעיר עזים אחד לחטאת </verse>
        <verse osisID="Num.7.29"> כט  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליאב בן חלן  {פ} </verse>
        <verse osisID="Num.7.30"> ל  ביום הרביעי נשיא לבני ראובן--אליצור בן שדיאור </verse>
        <verse osisID="Num.7.31"> לא  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.32"> לב  כף אחת עשרה זהב מלאה קטרת </verse>
        <verse osisID="Num.7.33"> לג  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.34"> לד  שעיר עזים אחד לחטאת </verse>
        <verse osisID="Num.7.35"> לה  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליצור בן שדיאור  {פ} </verse>
        <verse osisID="Num.7.36"> לו  ביום החמישי נשיא לבני שמעון--שלמיאל בן צורישדי </verse>
        <verse osisID="Num.7.37"> לז  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.38"> לח  כף אחת עשרה זהב מלאה קטרת </verse>
        <verse osisID="Num.7.39"> לט  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.40"> מ  שעיר עזים אחד לחטאת </verse>
        <verse osisID="Num.7.41"> מא  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן שלמיאל בן צורישדי  {פ} </verse>
        <verse osisID="Num.7.42"> מב  ביום הששי נשיא לבני גד--אליסף בן דעואל </verse>
        <verse osisID="Num.7.43"> מג  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.44"> מד  כף אחת עשרה זהב מלאה קטרת </verse>
        <verse osisID="Num.7.45"> מה  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.46"> מו  שעיר עזים אחד לחטאת </verse>
        <verse osisID="Num.7.47"> מז  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אליסף בן דעואל  {פ} </verse>
        <verse osisID="Num.7.48"> מח  ביום השביעי נשיא לבני אפרים--אלישמע בן עמיהוד </verse>
        <verse osisID="Num.7.49"> מט  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.50"> נ  כף אחת עשרה זהב מלאה קטרת </verse>
        <verse osisID="Num.7.51"> נא  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.52"> נב  שעיר עזים אחד לחטאת </verse>
        <verse osisID="Num.7.53"> נג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אלישמע בן עמיהוד  {פ} </verse>
        <verse osisID="Num.7.54"> נד  ביום השמיני נשיא לבני מנשה--גמליאל בן פדהצור </verse>
        <verse osisID="Num.7.55"> נה  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.56"> נו  כף אחת עשרה זהב מלאה קטרת </verse>
        <verse osisID="Num.7.57"> נז  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.58"> נח  שעיר עזים אחד לחטאת </verse>
        <verse osisID="Num.7.59"> נט  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן גמליאל בן פדהצור  {פ} </verse>
        <verse osisID="Num.7.60"> ס  ביום התשיעי נשיא לבני בנימן--אבידן בן גדעני </verse>
        <verse osisID="Num.7.61"> סא  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.62"> סב  כף אחת עשרה זהב מלאה קטרת </verse>
        <verse osisID="Num.7.63"> סג  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.64"> סד  שעיר עזים אחד לחטאת </verse>
        <verse osisID="Num.7.65"> סה  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אבידן בן גדעני  {פ} </verse>
        <verse osisID="Num.7.66"> סו  ביום העשירי נשיא לבני דן--אחיעזר בן עמישדי </verse>
        <verse osisID="Num.7.67"> סז  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.68"> סח  כף אחת עשרה זהב מלאה קטרת </verse>
        <verse osisID="Num.7.69"> סט  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.70"> ע  שעיר עזים אחד לחטאת </verse>
        <verse osisID="Num.7.71"> עא  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אחיעזר בן עמישדי  {פ} </verse>
        <verse osisID="Num.7.72"> עב  ביום עשתי עשר יום נשיא לבני אשר--פגעיאל בן עכרן </verse>
        <verse osisID="Num.7.73"> עג  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.74"> עד  כף אחת עשרה זהב מלאה קטרת </verse>
        <verse osisID="Num.7.75"> עה  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.76"> עו  שעיר עזים אחד לחטאת </verse>
        <verse osisID="Num.7.77"> עז  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן פגעיאל בן עכרן  {פ} </verse>
        <verse osisID="Num.7.78"> עח  ביום שנים עשר יום נשיא לבני נפתלי--אחירע בן עינן </verse>
        <verse osisID="Num.7.79"> עט  קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן--למנחה </verse>
        <verse osisID="Num.7.80"> פ  כף אחת עשרה זהב מלאה קטרת </verse>
        <verse osisID="Num.7.81"> פא  פר אחד בן בקר איל אחד כבש אחד בן שנתו--לעלה </verse>
        <verse osisID="Num.7.82"> פב  שעיר עזים אחד לחטאת </verse>
        <verse osisID="Num.7.83"> פג  ולזבח השלמים בקר שנים אילם חמשה עתדים חמשה כבשים בני שנה חמשה  זה קרבן אחירע בן עינן  {פ} </verse>
        <verse osisID="Num.7.84"> פד  זאת חנכת המזבח ביום המשח אתו מאת נשיאי ישראל  קערת כסף שתים עשרה מזרקי כסף שנים עשר כפות זהב שתים עשרה </verse>
        <verse osisID="Num.7.85"> פה  שלשים ומאה הקערה האחת כסף ושבעים המזרק האחד כל כסף הכלים אלפים וארבע מאות בשקל הקדש </verse>
        <verse osisID="Num.7.86"> פו  כפות זהב שתים עשרה מלאת קטרת עשרה עשרה הכף בשקל הקדש כל זהב הכפות עשרים ומאה </verse>
        <verse osisID="Num.7.87"> פז  כל הבקר לעלה שנים עשר פרים אילם שנים עשר כבשים בני שנה שנים עשר--ומנחתם ושעירי עזים שנים עשר לחטאת </verse>
        <verse osisID="Num.7.88"> פח  וכל בקר זבח השלמים עשרים וארבעה פרים אילם ששים עתדים ששים כבשים בני שנה ששים  זאת חנכת המזבח אחרי המשח אתו </verse>
        <verse osisID="Num.7.89"> פט  ובבא משה אל אהל מועד לדבר אתו וישמע את הקול מדבר אליו מעל הכפרת אשר על ארן העדת מבין שני הכרבים וידבר אליו  {פ} </verse>
      </chapter>
      <chapter osisID="Num.8">
        <verse osisID="Num.8.1"> א  וידבר יהוה אל משה לאמר </verse>
        <verse osisID="Num.8.2"> ב  דבר אל אהרן ואמרת אליו  בהעלתך את הנרת אל מול פני המנורה יאירו שבעת הנרות </verse>
        <verse osisID="Num.8.3"> ג  ויעש כן אהרן--אל מול פני המנורה העלה נרתיה  כאשר צוה יהוה את משה </verse>
        <verse osisID="Num.8.4"> ד  וזה מעשה המנרה מקשה זהב עד ירכה עד פרחה מקשה הוא  כמראה אשר הראה יהוה את משה--כן עשה את המנרה  {פ} </verse>
        <verse osisID="Num.8.5"> ה  וידבר יהוה אל משה לאמר </verse>
        <verse osisID="Num.8.6"> ו  קח את הלוים מתוך בני ישראל וטהרת אתם </verse>
        <verse osisID="Num.8.7"> ז  וכה תעשה להם לטהרם הזה עליהם מי חטאת והעבירו תער על כל בשרם וכבסו בגדיהם והטהרו </verse>
        <verse osisID="Num.8.8"> ח  ולקחו פר בן בקר ומנחתו סלת בלולה בשמן ופר שני בן בקר תקח לחטאת </verse>
        <verse osisID="Num.8.9"> ט  והקרבת את הלוים לפני אהל מועד והקהלת--את כל עדת בני ישראל </verse>
        <verse osisID="Num.8.10"> י  והקרבת את הלוים לפני יהוה וסמכו בני ישראל את ידיהם על הלוים </verse>
        <verse osisID="Num.8.11"> יא  והניף אהרן את הלוים תנופה לפני יהוה מאת בני ישראל והיו לעבד את עבדת יהוה </verse>
        <verse osisID="Num.8.12"> יב  והלוים יסמכו את ידיהם על ראש הפרים ועשה את האחד חטאת ואת האחד עלה ליהוה לכפר על הלוים </verse>
        <verse osisID="Num.8.13"> יג  והעמדת את הלוים לפני אהרן ולפני בניו והנפת אתם תנופה ליהוה </verse>
        <verse osisID="Num.8.14"> יד  והבדלת את הלוים מתוך בני ישראל והיו לי הלוים </verse>
        <verse osisID="Num.8.15"> טו  ואחרי כן יבאו הלוים לעבד את אהל מועד וטהרת אתם והנפת אתם תנופה </verse>
        <verse osisID="Num.8.16"> טז  כי נתנים נתנים המה לי מתוך בני ישראל  תחת פטרת כל רחם בכור כל מבני ישראל--לקחתי אתם לי </verse>
        <verse osisID="Num.8.17"> יז  כי לי כל בכור בבני ישראל באדם ובבהמה  ביום הכתי כל בכור בארץ מצרים הקדשתי אתם לי </verse>
        <verse osisID="Num.8.18"> יח  ואקח את הלוים תחת כל בכור בבני ישראל </verse>
        <verse osisID="Num.8.19"> יט  ואתנה את הלוים נתנים לאהרן ולבניו מתוך בני ישראל לעבד את עבדת בני ישראל באהל מועד ולכפר על בני ישראל ולא יהיה בבני ישראל נגף בגשת בני ישראל אל הקדש </verse>
        <verse osisID="Num.8.20"> כ  ויעש משה ואהרן וכל עדת בני ישראל ללוים  ככל אשר צוה יהוה את משה ללוים--כן עשו להם בני ישראל </verse>
        <verse osisID="Num.8.21"> כא  ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם </verse>
        <verse osisID="Num.8.22"> כב  ואחרי כן באו הלוים לעבד את עבדתם באהל מועד לפני אהרן ולפני בניו  כאשר צוה יהוה את משה על הלוים כן עשו להם  {ס} </verse>
        <verse osisID="Num.8.23"> כג  וידבר יהוה אל משה לאמר </verse>
        <verse osisID="Num.8.24"> כד  זאת אשר ללוים  מבן חמש ועשרים שנה ומעלה יבוא לצבא צבא בעבדת אהל מועד </verse>
        <verse osisID="Num.8.25"> כה  ומבן חמשים שנה ישוב מצבא העבדה ולא יעבד עוד </verse>
        <verse osisID="Num.8.26"> כו  ושרת את אחיו באהל מועד לשמר משמרת ועבדה לא יעבד ככה תעשה ללוים במשמרתם  {פ} </verse>
      </chapter>
      <chapter osisID="Num.9">
        <verse osisID="Num.9.1"> א  וידבר יהוה אל משה במדבר סיני בשנה השנית לצאתם מארץ מצרים בחדש הראשון--לאמר </verse>
        <verse osisID="Num.9.2"> ב  ויעשו בני ישראל את הפסח במועדו </verse>
        <verse osisID="Num.9.3"> ג  בארבעה עשר יום בחדש הזה בין הערבים תעשו אתו--במעדו ככל חקתיו וככל משפטיו תעשו אתו </verse>
        <verse osisID="Num.9.4"> ד  וידבר משה אל בני ישראל לעשת הפסח </verse>
        <verse osisID="Num.9.5"> ה  ויעשו את הפסח בראשון בארבעה עשר יום לחדש בין הערבים--במדבר סיני  ככל אשר צוה יהוה את משה--כן עשו בני ישראל </verse>
        <verse osisID="Num.9.6"> ו  ויהי אנשים אשר היו טמאים לנפש אדם ולא יכלו לעשת הפסח ביום ההוא ויקרבו לפני משה ולפני אהרן--ביום ההוא </verse>
        <verse osisID="Num.9.7"> ז  ויאמרו האנשים ההמה אליו אנחנו טמאים לנפש אדם למה נגרע לבלתי הקריב את קרבן יהוה במעדו בתוך בני ישראל </verse>
        <verse osisID="Num.9.8"> ח  ויאמר אלהם משה  עמדו ואשמעה מה יצוה יהוה לכם  {פ} </verse>
        <verse osisID="Num.9.9"> ט  וידבר יהוה אל משה לאמר </verse>
        <verse osisID="Num.9.10"> י  דבר אל בני ישראל לאמר  איש איש כי יהיה טמא לנפש או בדרך רחקה לכם או לדרתיכם ועשה פסח ליהוה </verse>
        <verse osisID="Num.9.11"> יא  בחדש השני בארבעה עשר יום בין הערבים--יעשו אתו  על מצות ומררים יאכלהו </verse>
        <verse osisID="Num.9.12"> יב  לא ישאירו ממנו עד בקר ועצם לא ישברו בו ככל חקת הפסח יעשו אתו </verse>
        <verse osisID="Num.9.13"> יג  והאיש אשר הוא טהור ובדרך לא היה וחדל לעשות הפסח--ונכרתה הנפש ההוא מעמיה  כי קרבן יהוה לא הקריב במעדו--חטאו ישא האיש ההוא </verse>
        <verse osisID="Num.9.14"> יד  וכי יגור אתכם גר ועשה פסח ליהוה--כחקת הפסח וכמשפטו כן יעשה  חקה אחת יהיה לכם ולגר ולאזרח הארץ  {ס} </verse>
        <verse osisID="Num.9.15"> טו  וביום הקים את המשכן כסה הענן את המשכן לאהל העדת ובערב יהיה על המשכן כמראה אש--עד בקר </verse>
        <verse osisID="Num.9.16"> טז  כן יהיה תמיד הענן יכסנו ומראה אש לילה </verse>
        <verse osisID="Num.9.17"> יז  ולפי העלות הענן מעל האהל--ואחרי כן יסעו בני ישראל ובמקום אשר ישכן שם הענן--שם יחנו בני ישראל </verse>
        <verse osisID="Num.9.18"> יח  על פי יהוה יסעו בני ישראל ועל פי יהוה יחנו  כל ימי אשר ישכן הענן על המשכן--יחנו </verse>
        <verse osisID="Num.9.19"> יט  ובהאריך הענן על המשכן ימים רבים--ושמרו בני ישראל את משמרת יהוה ולא יסעו </verse>
        <verse osisID="Num.9.20"> כ  ויש אשר יהיה הענן ימים מספר--על המשכן על פי יהוה יחנו ועל פי יהוה יסעו </verse>
        <verse osisID="Num.9.21"> כא  ויש אשר יהיה הענן מערב עד בקר ונעלה הענן בבקר ונסעו או יומם ולילה ונעלה הענן ונסעו </verse>
        <verse osisID="Num.9.22"> כב  או ימים או חדש או ימים בהאריך הענן על המשכן לשכן עליו יחנו בני ישראל ולא יסעו ובהעלתו יסעו </verse>
        <verse osisID="Num.9.23"> כג  על פי יהוה יחנו ועל פי יהוה יסעו  את משמרת יהוה שמרו על פי יהוה ביד משה  {פ} </verse>
      </chapter>
      <chapter osisID="Num.10">
        <verse osisID="Num.10.1"> א  וידבר יהוה אל משה לאמר </verse>
        <verse osisID="Num.10.2"> ב  עשה לך שתי חצוצרת כסף--מקשה תעשה אתם והיו לך למקרא העדה ולמסע את המחנות </verse>
        <verse osisID="Num.10.3"> ג  ותקעו בהן--ונועדו אליך כל העדה אל פתח אהל מועד </verse>
        <verse osisID="Num.10.4"> ד  ואם באחת יתקעו--ונועדו אליך הנשיאים ראשי אלפי ישראל </verse>
        <verse osisID="Num.10.5"> ה  ותקעתם תרועה--ונסעו המחנות החנים קדמה </verse>
        <verse osisID="Num.10.6"> ו  ותקעתם תרועה שנית--ונסעו המחנות החנים תימנה תרועה יתקעו למסעיהם </verse>
        <verse osisID="Num.10.7"> ז  ובהקהיל את הקהל--תתקעו ולא תריעו </verse>
        <verse osisID="Num.10.8"> ח  ובני אהרן הכהנים יתקעו בחצצרות והיו לכם לחקת עולם לדרתיכם </verse>
        <verse osisID="Num.10.9"> ט  וכי תבאו מלחמה בארצכם על הצר הצרר אתכם--והרעתם בחצצרת ונזכרתם לפני יהוה אלהיכם ונושעתם מאיביכם </verse>
        <verse osisID="Num.10.10"> י  וביום שמחתכם ובמועדיכם ובראשי חדשיכם--ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם  {פ} </verse>
        <verse osisID="Num.10.11"> יא  ויהי בשנה השנית בחדש השני--בעשרים בחדש נעלה הענן מעל משכן העדת </verse>
        <verse osisID="Num.10.12"> יב  ויסעו בני ישראל למסעיהם ממדבר סיני וישכן הענן במדבר פארן </verse>
        <verse osisID="Num.10.13"> יג  ויסעו בראשנה על פי יהוה ביד משה </verse>
        <verse osisID="Num.10.14"> יד  ויסע דגל מחנה בני יהודה בראשנה--לצבאתם ועל צבאו--נחשון בן עמינדב </verse>
        <verse osisID="Num.10.15"> טו  ועל צבא--מטה בני יששכר  נתנאל בן צוער </verse>
        <verse osisID="Num.10.16"> טז  ועל צבא--מטה בני זבולן  אליאב בן חלן </verse>
        <verse osisID="Num.10.17"> יז  והורד המשכן ונסעו בני גרשון ובני מררי נשאי המשכן </verse>
        <verse osisID="Num.10.18"> יח  ונסע דגל מחנה ראובן--לצבאתם ועל צבאו--אליצור בן שדיאור </verse>
        <verse osisID="Num.10.19"> יט  ועל צבא--מטה בני שמעון  שלמיאל בן צורישדי </verse>
        <verse osisID="Num.10.20"> כ  ועל צבא מטה בני גד  אליסף בן דעואל </verse>
        <verse osisID="Num.10.21"> כא  ונסעו הקהתים נשאי המקדש והקימו את המשכן עד באם </verse>
        <verse osisID="Num.10.22"> כב  ונסע דגל מחנה בני אפרים--לצבאתם ועל צבאו--אלישמע בן עמיהוד </verse>
        <verse osisID="Num.10.23"> כג  ועל צבא--מטה בני מנשה  גמליאל בן פדהצור </verse>
        <verse osisID="Num.10.24"> כד  ועל צבא--מטה בני בנימן  אבידן בן גדעוני </verse>
        <verse osisID="Num.10.25"> כה  ונסע דגל מחנה בני דן--מאסף לכל המחנת לצבאתם ועל צבאו--אחיעזר בן עמישדי </verse>
        <verse osisID="Num.10.26"> כו  ועל צבא--מטה בני אשר  פגעיאל בן עכרן </verse>
        <verse osisID="Num.10.27"> כז  ועל צבא--מטה בני נפתלי  אחירע בן עינן </verse>
        <verse osisID="Num.10.28"> כח  אלה מסעי בני ישראל לצבאתם ויסעו  {ס} </verse>
        <verse osisID="Num.10.29"> כט  ויאמר משה לחבב בן רעואל המדיני חתן משה נסעים אנחנו אל המקום אשר אמר יהוה אתו אתן לכם לכה אתנו והטבנו לך כי יהוה דבר טוב על ישראל </verse>
        <verse osisID="Num.10.30"> ל  ויאמר אליו לא אלך  כי אם אל ארצי ואל מולדתי אלך </verse>
        <verse osisID="Num.10.31"> לא  ויאמר אל נא תעזב אתנו  כי על כן ידעת חנתנו במדבר והיית לנו לעינים </verse>
        <verse osisID="Num.10.32"> לב  והיה כי תלך עמנו  והיה הטוב ההוא אשר ייטיב יהוה עמנו--והטבנו לך </verse>
        <verse osisID="Num.10.33"> לג  ויסעו מהר יהוה דרך שלשת ימים וארון ברית יהוה נסע לפניהם דרך שלשת ימים לתור להם מנוחה </verse>
        <verse osisID="Num.10.34"> לד  וענן יהוה עליהם יומם בנסעם מן המחנה  {ס}  ]  {ס} </verse>
        <verse osisID="Num.10.35"> לה  ויהי בנסע הארן ויאמר משה  קומה יהוה ויפצו איביך וינסו משנאיך מפניך </verse>
        <verse osisID="Num.10.36"> לו  ובנחה יאמר  שובה יהוה רבבות אלפי ישראל  {ס}  ]  {פ} </verse>
      </chapter>
      <chapter osisID="Num.11">
        <verse osisID="Num.11.1"> א  ויהי העם כמתאננים רע באזני יהוה וישמע יהוה ויחר אפו ותבער בם אש יהוה ותאכל בקצה המחנה </verse>
        <verse osisID="Num.11.2"> ב  ויצעק העם אל משה ויתפלל משה אל יהוה ותשקע האש </verse>
        <verse osisID="Num.11.3"> ג  ויקרא שם המקום ההוא תבערה  כי בערה בם אש יהוה </verse>
        <verse osisID="Num.11.4"> ד  והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר </verse>
        <verse osisID="Num.11.5"> ה  זכרנו את הדגה אשר נאכל במצרים חנם את הקשאים ואת האבטחים ואת החציר ואת הבצלים ואת השומים </verse>
        <verse osisID="Num.11.6"> ו  ועתה נפשנו יבשה אין כל--בלתי אל המן עינינו </verse>
        <verse osisID="Num.11.7"> ז  והמן כזרע גד הוא ועינו כעין הבדלח </verse>
        <verse osisID="Num.11.8"> ח  שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן </verse>
        <verse osisID="Num.11.9"> ט  וברדת הטל על המחנה לילה ירד המן עליו </verse>
        <verse osisID="Num.11.10"> י  וישמע משה את העם בכה למשפחתיו--איש לפתח אהלו ויחר אף יהוה מאד ובעיני משה רע </verse>
        <verse osisID="Num.11.11"> יא  ויאמר משה אל יהוה למה הרעת לעבדך ולמה לא מצתי חן בעיניך  לשום את משא כל העם הזה--עלי </verse>
        <verse osisID="Num.11.12"> יב  האנכי הריתי את כל העם הזה--אם אנכי ילדתיהו  כי תאמר אלי שאהו בחיקך כאשר ישא האמן את הינק על האדמה אשר נשבעת לאבתיו </verse>
        <verse osisID="Num.11.13"> יג  מאין לי בשר לתת לכל העם הזה  כי יבכו עלי לאמר תנה לנו בשר ונאכלה </verse>
        <verse osisID="Num.11.14"> יד  לא אוכל אנכי לבדי לשאת את כל העם הזה  כי כבד ממני </verse>
        <verse osisID="Num.11.15"> טו  ואם ככה את עשה לי הרגני נא הרג--אם מצאתי חן בעיניך ואל אראה ברעתי  {פ} </verse>
        <verse osisID="Num.11.16"> טז  ויאמר יהוה אל משה אספה לי שבעים איש מזקני ישראל אשר ידעת כי הם זקני העם ושטריו ולקחת אתם אל אהל מועד והתיצבו שם עמך </verse>
        <verse osisID="Num.11.17"> יז  וירדתי ודברתי עמך שם ואצלתי מן הרוח אשר עליך ושמתי עליהם ונשאו אתך במשא העם ולא תשא אתה לבדך </verse>
        <verse osisID="Num.11.18"> יח  ואל העם תאמר התקדשו למחר ואכלתם בשר--כי בכיתם באזני יהוה לאמר מי יאכלנו בשר כי טוב לנו במצרים ונתן יהוה לכם בשר ואכלתם </verse>
        <verse osisID="Num.11.19"> יט  לא יום אחד תאכלון ולא יומים ולא חמשה ימים ולא עשרה ימים ולא עשרים יום </verse>
        <verse osisID="Num.11.20"> כ  עד חדש ימים עד אשר יצא מאפכם והיה לכם לזרא  יען כי מאסתם את יהוה אשר בקרבכם ותבכו לפניו לאמר למה זה יצאנו ממצרים </verse>
        <verse osisID="Num.11.21"> כא  ויאמר משה שש מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים </verse>
        <verse osisID="Num.11.22"> כב  הצאן ובקר ישחט להם ומצא להם אם את כל דגי הים יאסף להם ומצא להם  {פ} </verse>
        <verse osisID="Num.11.23"> כג  ויאמר יהוה אל משה היד יהוה תקצר עתה תראה היקרך דברי אם לא </verse>
        <verse osisID="Num.11.24"> כד  ויצא משה--וידבר אל העם את דברי יהוה ויאסף שבעים איש מזקני העם ויעמד אתם סביבת האהל </verse>
        <verse osisID="Num.11.25"> כה  וירד יהוה בענן וידבר אליו ויאצל מן הרוח אשר עליו ויתן על שבעים איש הזקנים ויהי כנוח עליהם הרוח ויתנבאו ולא יספו </verse>
        <verse osisID="Num.11.26"> כו  וישארו שני אנשים במחנה שם האחד אלדד ושם השני מידד ותנח עלהם הרוח והמה בכתבים ולא יצאו האהלה ויתנבאו במחנה </verse>
        <verse osisID="Num.11.27"> כז  וירץ הנער ויגד למשה ויאמר  אלדד ומידד מתנבאים במחנה </verse>
        <verse osisID="Num.11.28"> כח  ויען יהושע בן נון משרת משה מבחריו--ויאמר  אדני משה כלאם </verse>
        <verse osisID="Num.11.29"> כט  ויאמר לו משה המקנא אתה לי ומי יתן כל עם יהוה נביאים--כי יתן יהוה את רוחו עליהם </verse>
        <verse osisID="Num.11.30"> ל  ויאסף משה אל המחנה--הוא וזקני ישראל </verse>
        <verse osisID="Num.11.31"> לא  ורוח נסע מאת יהוה ויגז שלוים מן הים ויטש על המחנה כדרך יום כה וכדרך יום כה סביבות המחנה--וכאמתים על פני הארץ </verse>
        <verse osisID="Num.11.32"> לב  ויקם העם כל היום ההוא וכל הלילה וכל יום המחרת ויאספו את השלו--הממעיט אסף עשרה חמרים וישטחו להם שטוח סביבות המחנה </verse>
        <verse osisID="Num.11.33"> לג  הבשר עודנו בין שניהם--טרם יכרת ואף יהוה חרה בעם ויך יהוה בעם מכה רבה מאד </verse>
        <verse osisID="Num.11.34"> לד  ויקרא את שם המקום ההוא קברות התאוה  כי שם קברו את העם המתאוים </verse>
        <verse osisID="Num.11.35"> לה  מקברות התאוה נסעו העם חצרות ויהיו בחצרות  {פ} </verse>
      </chapter>
      <chapter osisID="Num.12">
        <verse osisID="Num.12.1"> א  ותדבר מרים ואהרן במשה על אדות האשה הכשית אשר לקח  כי אשה כשית לקח </verse>
        <verse osisID="Num.12.2"> ב  ויאמרו הרק אך במשה דבר יהוה--הלא גם בנו דבר וישמע יהוה </verse>
        <verse osisID="Num.12.3"> ג  והאיש משה ענו מאד--מכל האדם אשר על פני האדמה  {ס} </verse>
        <verse osisID="Num.12.4"> ד  ויאמר יהוה פתאם אל משה ואל אהרן ואל מרים צאו שלשתכם אל אהל מועד ויצאו שלשתם </verse>
        <verse osisID="Num.12.5"> ה  וירד יהוה בעמוד ענן ויעמד פתח האהל ויקרא אהרן ומרים ויצאו שניהם </verse>
        <verse osisID="Num.12.6"> ו  ויאמר שמעו נא דברי אם יהיה נביאכם--יהוה במראה אליו אתודע בחלום אדבר בו </verse>
        <verse osisID="Num.12.7"> ז  לא כן עבדי משה  בכל ביתי נאמן הוא </verse>
        <verse osisID="Num.12.8"> ח  פה אל פה אדבר בו ומראה ולא בחידת ותמנת יהוה יביט ומדוע לא יראתם לדבר בעבדי במשה </verse>
        <verse osisID="Num.12.9"> ט  ויחר אף יהוה בם וילך </verse>
        <verse osisID="Num.12.10"> י  והענן סר מעל האהל והנה מרים מצרעת כשלג ויפן אהרן אל מרים והנה מצרעת </verse>
        <verse osisID="Num.12.11"> יא  ויאמר אהרן אל משה  בי אדני--אל נא תשת עלינו חטאת אשר נואלנו ואשר חטאנו </verse>
        <verse osisID="Num.12.12"> יב  אל נא תהי כמת אשר בצאתו מרחם אמו ויאכל חצי בשרו </verse>
        <verse osisID="Num.12.13"> יג  ויצעק משה אל יהוה לאמר  אל נא רפא נא לה  {פ} </verse>
        <verse osisID="Num.12.14"> יד  ויאמר יהוה אל משה ואביה ירק ירק בפניה--הלא תכלם שבעת ימים תסגר שבעת ימים מחוץ למחנה ואחר תאסף </verse>
        <verse osisID="Num.12.15"> טו  ותסגר מרים מחוץ למחנה שבעת ימים והעם לא נסע עד האסף מרים </verse>
        <verse osisID="Num.12.16"> טז  ואחר נסעו העם מחצרות ויחנו במדבר פארן  {פ} </verse>
      </chapter>
      <chapter osisID="Num.13">
        <verse osisID="Num.13.1"> א  וידבר יהוה אל משה לאמר </verse>
        <verse osisID="Num.13.2"> ב  שלח לך אנשים ויתרו את ארץ כנען אשר אני נתן לבני ישראל  איש אחד איש אחד למטה אבתיו תשלחו--כל נשיא בהם </verse>
        <verse osisID="Num.13.3"> ג  וישלח אתם משה ממדבר פארן על פי יהוה  כלם אנשים ראשי בני ישראל המה </verse>
        <verse osisID="Num.13.4"> ד  ואלה שמותם  למטה ראובן שמוע בן זכור </verse>
        <verse osisID="Num.13.5"> ה  למטה שמעון שפט בן חורי </verse>
        <verse osisID="Num.13.6"> ו  למטה יהודה כלב בן יפנה </verse>
        <verse osisID="Num.13.7"> ז  למטה יששכר יגאל בן יוסף </verse>
        <verse osisID="Num.13.8"> ח  למטה אפרים הושע בן נון </verse>
        <verse osisID="Num.13.9"> ט  למטה בנימן פלטי בן רפוא </verse>
        <verse osisID="Num.13.10"> י  למטה זבולן גדיאל בן סודי </verse>
        <verse osisID="Num.13.11"> יא  למטה יוסף למטה מנשה--גדי בן סוסי </verse>
        <verse osisID="Num.13.12"> יב  למטה דן עמיאל בן גמלי </verse>
        <verse osisID="Num.13.13"> יג  למטה אשר סתור בן מיכאל </verse>
        <verse osisID="Num.13.14"> יד  למטה נפתלי נחבי בן ופסי </verse>
        <verse osisID="Num.13.15"> טו  למטה גד גאואל בן מכי </verse>
        <verse osisID="Num.13.16"> טז  אלה שמות האנשים אשר שלח משה לתור את הארץ ויקרא משה להושע בן נון יהושע </verse>
        <verse osisID="Num.13.17"> יז  וישלח אתם משה לתור את ארץ כנען ויאמר אלהם עלו זה בנגב ועליתם את ההר </verse>
        <verse osisID="Num.13.18"> יח  וראיתם את הארץ מה הוא ואת העם הישב עליה--החזק הוא הרפה המעט הוא אם רב </verse>
        <verse osisID="Num.13.19"> יט  ומה הארץ אשר הוא ישב בה--הטובה הוא אם רעה ומה הערים אשר הוא יושב בהנה--הבמחנים אם במבצרים </verse>
        <verse osisID="Num.13.20"> כ  ומה הארץ השמנה הוא אם רזה היש בה עץ אם אין והתחזקתם ולקחתם מפרי הארץ והימים--ימי בכורי ענבים </verse>
        <verse osisID="Num.13.21"> כא  ויעלו ויתרו את הארץ ממדבר צן עד רחב לבא חמת </verse>
        <verse osisID="Num.13.22"> כב  ויעלו בנגב ויבא עד חברון ושם אחימן ששי ותלמי ילידי הענק וחברון שבע שנים נבנתה לפני צען מצרים </verse>
        <verse osisID="Num.13.23"> כג  ויבאו עד נחל אשכל ויכרתו משם זמורה ואשכול ענבים אחד וישאהו במוט בשנים ומן הרמנים ומן התאנים </verse>
        <verse osisID="Num.13.24"> כד  למקום ההוא קרא נחל אשכול על אדות האשכול אשר כרתו משם בני ישראל </verse>
        <verse osisID="Num.13.25"> כה  וישבו מתור הארץ מקץ ארבעים יום </verse>
        <verse osisID="Num.13.26"> כו  וילכו ויבאו אל משה ואל אהרן ואל כל עדת בני ישראל אל מדבר פארן--קדשה וישיבו אתם דבר ואת כל העדה ויראום את פרי הארץ </verse>
        <verse osisID="Num.13.27"> כז  ויספרו לו ויאמרו באנו אל הארץ אשר שלחתנו וגם זבת חלב ודבש הוא--וזה פריה </verse>
        <verse osisID="Num.13.28"> כח  אפס כי עז העם הישב בארץ והערים בצרות גדלת מאד וגם ילדי הענק ראינו שם </verse>
        <verse osisID="Num.13.29"> כט  עמלק יושב בארץ הנגב והחתי והיבוסי והאמרי יושב בהר והכנעני יושב על הים ועל יד הירדן </verse>
        <verse osisID="Num.13.30"> ל  ויהס כלב את העם אל משה ויאמר עלה נעלה וירשנו אתה--כי יכול נוכל לה </verse>
        <verse osisID="Num.13.31"> לא  והאנשים אשר עלו עמו אמרו לא נוכל לעלות אל העם  כי חזק הוא ממנו </verse>
        <verse osisID="Num.13.32"> לב  ויציאו דבת הארץ אשר תרו אתה אל בני ישראל לאמר  הארץ אשר עברנו בה לתור אתה ארץ אכלת יושביה הוא וכל העם אשר ראינו בתוכה אנשי מדות </verse>
        <verse osisID="Num.13.33"> לג  ושם ראינו את הנפילים בני ענק--מן הנפלים ונהי בעינינו כחגבים וכן היינו בעיניהם </verse>
      </chapter>
      <chapter osisID="Num.14">
        <verse osisID="Num.14.1"> א  ותשא כל העדה ויתנו את קולם ויבכו העם בלילה ההוא </verse>
        <verse osisID="Num.14.2"> ב  וילנו על משה ועל אהרן כל בני ישראל ויאמרו אלהם כל העדה לו מתנו בארץ מצרים או במדבר הזה לו מתנו </verse>
        <verse osisID="Num.14.3"> ג  ולמה יהוה מביא אתנו אל הארץ הזאת לנפל בחרב--נשינו וטפנו יהיו לבז הלוא טוב לנו שוב מצרימה </verse>
        <verse osisID="Num.14.4"> ד  ויאמרו איש אל אחיו  נתנה ראש ונשובה מצרימה </verse>
        <verse osisID="Num.14.5"> ה  ויפל משה ואהרן על פניהם לפני כל קהל עדת בני ישראל </verse>
        <verse osisID="Num.14.6"> ו  ויהושע בן נון וכלב בן יפנה מן התרים את הארץ--קרעו בגדיהם </verse>
        <verse osisID="Num.14.7"> ז  ויאמרו אל כל עדת בני ישראל לאמר  הארץ אשר עברנו בה לתור אתה--טובה הארץ מאד מאד </verse>
        <verse osisID="Num.14.8"> ח  אם חפץ בנו יהוה--והביא אתנו אל הארץ הזאת ונתנה לנו  ארץ אשר הוא זבת חלב ודבש </verse>
        <verse osisID="Num.14.9"> ט  אך ביהוה אל תמרדו ואתם אל תיראו את עם הארץ כי לחמנו הם סר צלם מעליהם ויהוה אתנו אל תיראם </verse>
        <verse osisID="Num.14.10"> י  ויאמרו כל העדה לרגום אתם באבנים וכבוד יהוה נראה באהל מועד אל כל בני ישראל  {פ} </verse>
        <verse osisID="Num.14.11"> יא  ויאמר יהוה אל משה עד אנה ינאצני העם הזה ועד אנה לא יאמינו בי בכל האתות אשר עשיתי בקרבו </verse>
        <verse osisID="Num.14.12"> יב  אכנו בדבר ואורשנו ואעשה אתך לגוי גדול ועצום ממנו </verse>
        <verse osisID="Num.14.13"> יג  ויאמר משה אל יהוה  ושמעו מצרים כי העלית בכחך את העם הזה מקרבו </verse>
        <verse osisID="Num.14.14"> יד  ואמרו אל יושב הארץ הזאת שמעו כי אתה יהוה בקרב העם הזה  אשר עין בעין נראה אתה יהוה ועננך עמד עלהם ובעמד ענן אתה הלך לפניהם יומם ובעמוד אש לילה </verse>
        <verse osisID="Num.14.15"> טו  והמתה את העם הזה כאיש אחד ואמרו הגוים אשר שמעו את שמעך לאמר </verse>
        <verse osisID="Num.14.16"> טז  מבלתי יכלת יהוה להביא את העם הזה אל הארץ אשר נשבע להם וישחטם במדבר </verse>
        <verse osisID="Num.14.17"> יז  ועתה big י /big גדל נא כח אדני כאשר דברת לאמר </verse>
        <verse osisID="Num.14.18"> יח  יהוה ארך אפים ורב חסד נשא עון ופשע ונקה לא ינקה--פקד עון אבות על בנים על שלשים ועל רבעים </verse>
        <verse osisID="Num.14.19"> יט  סלח נא לעון העם הזה--כגדל חסדך וכאשר נשאתה לעם הזה ממצרים ועד הנה </verse>
        <verse osisID="Num.14.20"> כ  ויאמר יהוה סלחתי כדברך </verse>
        <verse osisID="Num.14.21"> כא  ואולם חי אני  וימלא כבוד יהוה את כל הארץ </verse>
        <verse osisID="Num.14.22"> כב  כי כל האנשים הראים את כבדי ואת אתתי אשר עשיתי במצרים ובמדבר וינסו אתי זה עשר פעמים ולא שמעו בקולי </verse>
        <verse osisID="Num.14.23"> כג  אם יראו את הארץ אשר נשבעתי לאבתם וכל מנאצי לא יראוה </verse>
        <verse osisID="Num.14.24"> כד  ועבדי כלב עקב היתה רוח אחרת עמו וימלא אחרי--והביאתיו אל הארץ אשר בא שמה וזרעו יורשנה </verse>
        <verse osisID="Num.14.25"> כה  והעמלקי והכנעני יושב בעמק מחר פנו וסעו לכם המדבר--דרך ים סוף  {פ} </verse>
        <verse osisID="Num.14.26"> כו  וידבר יהוה אל משה ואל אהרן לאמר </verse>
        <verse osisID="Num.14.27"> כז  עד מתי לעדה הרעה הזאת אשר המה מלינים עלי את תלנות בני ישראל אשר המה מלינים עלי--שמעתי </verse>
        <verse osisID="Num.14.28"> כח  אמר אלהם חי אני נאם יהוה אם לא כאשר דברתם באזני  כן אעשה לכם </verse>
        <verse osisID="Num.14.29"> כט  במדבר הזה יפלו פגריכם וכל פקדיכם לכל מספרכם מבן עשרים שנה ומעלה  אשר הלינתם עלי </verse>
        <verse osisID="Num.14.30"> ל  אם אתם תבאו אל הארץ אשר נשאתי את ידי לשכן אתכם בה--כי אם כלב בן יפנה ויהושע בן נון </verse>
        <verse osisID="Num.14.31"> לא  וטפכם--אשר אמרתם לבז יהיה  והביאתי אתם--וידעו את הארץ אשר מאסתם בה </verse>
        <verse osisID="Num.14.32"> לב  ופגריכם אתם--יפלו במדבר הזה </verse>
        <verse osisID="Num.14.33"> לג  ובניכם יהיו רעים במדבר ארבעים שנה ונשאו את זנותיכם--עד תם פגריכם במדבר </verse>
        <verse osisID="Num.14.34"> לד  במספר הימים אשר תרתם את הארץ ארבעים יום--יום לשנה יום לשנה תשאו את עונתיכם ארבעים שנה וידעתם את תנואתי </verse>
        <verse osisID="Num.14.35"> לה  אני יהוה דברתי אם לא זאת אעשה לכל העדה הרעה הזאת הנועדים עלי במדבר הזה יתמו ושם ימתו </verse>
        <verse osisID="Num.14.36"> לו  והאנשים אשר שלח משה לתור את הארץ וישבו וילונו (וילינו) עליו את כל העדה להוציא דבה על הארץ </verse>
        <verse osisID="Num.14.37"> לז  וימתו האנשים מוצאי דבת הארץ רעה--במגפה לפני יהוה </verse>
        <verse osisID="Num.14.38"> לח  ויהושע בן נון וכלב בן יפנה חיו מן האנשים ההם ההלכים לתור את הארץ </verse>
        <verse osisID="Num.14.39"> לט  וידבר משה את הדברים האלה אל כל בני ישראל ויתאבלו העם מאד </verse>
        <verse osisID="Num.14.40"> מ  וישכמו בבקר ויעלו אל ראש ההר לאמר  הננו ועלינו אל המקום אשר אמר יהוה--כי חטאנו </verse>
        <verse osisID="Num.14.41"> מא  ויאמר משה למה זה אתם עברים את פי יהוה והוא לא תצלח </verse>
        <verse osisID="Num.14.42"> מב  אל תעלו כי אין יהוה בקרבכם ולא תנגפו לפני איביכם </verse>
        <verse osisID="Num.14.43"> מג  כי העמלקי והכנעני שם לפניכם ונפלתם בחרב  כי על כן שבתם מאחרי יהוה ולא יהיה יהוה עמכם </verse>
        <verse osisID="Num.14.44"> מד  ויעפלו לעלות אל ראש ההר וארון ברית יהוה ומשה לא משו מקרב המחנה </verse>
        <verse osisID="Num.14.45"> מה  וירד העמלקי והכנעני הישב בהר ההוא ויכום ויכתום עד החרמה  {פ} </verse>
      </chapter>
      <chapter osisID="Num.15">
        <verse osisID="Num.15.1"> א  וידבר יהוה אל משה לאמר </verse>
        <verse osisID="Num.15.2"> ב  דבר אל בני ישראל ואמרת אלהם  כי תבאו אל ארץ מושבתיכם אשר אני נתן לכם </verse>
        <verse osisID="Num.15.3"> ג  ועשיתם אשה ליהוה עלה או זבח לפלא נדר או בנדבה או במעדיכם--לעשות ריח ניחח ליהוה מן הבקר או מן הצאן </verse>
        <verse osisID="Num.15.4"> ד  והקריב המקריב קרבנו ליהוה--מנחה סלת עשרון בלול ברבעית ההין שמן </verse>
        <verse osisID="Num.15.5"> ה  ויין לנסך רביעית ההין תעשה על העלה או לזבח--לכבש האחד </verse>
        <verse osisID="Num.15.6"> ו  או לאיל תעשה מנחה סלת שני עשרנים בלולה בשמן שלשית ההין </verse>
        <verse osisID="Num.15.7"> ז  ויין לנסך שלשית ההין--תקריב ריח ניחח ליהוה </verse>
        <verse osisID="Num.15.8"> ח  וכי תעשה בן בקר עלה או זבח לפלא נדר או שלמים ליהוה </verse>
        <verse osisID="Num.15.9"> ט  והקריב על בן הבקר מנחה סלת שלשה עשרנים בלול בשמן חצי ההין </verse>
        <verse osisID="Num.15.10"> י  ויין תקריב לנסך חצי ההין--אשה ריח ניחח ליהוה </verse>
        <verse osisID="Num.15.11"> יא  ככה יעשה לשור האחד או לאיל האחד או לשה בכבשים או בעזים </verse>
        <verse osisID="Num.15.12"> יב  כמספר אשר תעשו--ככה תעשו לאחד כמספרם </verse>
        <verse osisID="Num.15.13"> יג  כל האזרח יעשה ככה את אלה להקריב אשה ריח ניחח ליהוה </verse>
        <verse osisID="Num.15.14"> יד  וכי יגור אתכם גר או אשר בתוככם לדרתיכם ועשה אשה ריח ניחח ליהוה--כאשר תעשו כן יעשה </verse>
        <verse osisID="Num.15.15"> טו  הקהל חקה אחת לכם ולגר הגר  חקת עולם לדרתיכם ככם כגר יהיה לפני יהוה </verse>
        <verse osisID="Num.15.16"> טז  תורה אחת ומשפט אחד יהיה לכם ולגר הגר אתכם  {פ} </verse>
        <verse osisID="Num.15.17"> יז  וידבר יהוה אל משה לאמר </verse>
        <verse osisID="Num.15.18"> יח  דבר אל בני ישראל ואמרת אלהם  בבאכם אל הארץ אשר אני מביא אתכם שמה </verse>
        <verse osisID="Num.15.19"> יט  והיה באכלכם מלחם הארץ--תרימו תרומה ליהוה </verse>
        <verse osisID="Num.15.20"> כ  ראשית ערסתכם--חלה תרימו תרומה  כתרומת גרן כן תרימו אתה </verse>
        <verse osisID="Num.15.21"> כא  מראשית ערסתיכם תתנו ליהוה תרומה--לדרתיכם  {ס} </verse>
        <verse osisID="Num.15.22"> כב  וכי תשגו--ולא תעשו את כל המצות האלה  אשר דבר יהוה אל משה </verse>
        <verse osisID="Num.15.23"> כג  את כל אשר צוה יהוה אליכם ביד משה  מן היום אשר צוה יהוה והלאה--לדרתיכם </verse>
        <verse osisID="Num.15.24"> כד  והיה אם מעיני העדה נעשתה לשגגה ועשו כל העדה פר בן בקר אחד לעלה לריח ניחח ליהוה ומנחתו ונסכו כמשפט ושעיר עזים אחד לחטת </verse>
        <verse osisID="Num.15.25"> כה  וכפר הכהן על כל עדת בני ישראל--ונסלח להם  כי שגגה הוא--והם הביאו את קרבנם אשה ליהוה וחטאתם לפני יהוה על שגגתם </verse>
        <verse osisID="Num.15.26"> כו  ונסלח לכל עדת בני ישראל ולגר הגר בתוכם  כי לכל העם בשגגה  {ס} </verse>
        <verse osisID="Num.15.27"> כז  ואם נפש אחת תחטא בשגגה--והקריבה עז בת שנתה לחטאת </verse>
        <verse osisID="Num.15.28"> כח  וכפר הכהן על הנפש השגגת בחטאה בשגגה--לפני יהוה  לכפר עליו ונסלח לו </verse>
        <verse osisID="Num.15.29"> כט  האזרח בבני ישראל ולגר הגר בתוכם--תורה אחת יהיה לכם לעשה בשגגה </verse>
        <verse osisID="Num.15.30"> ל  והנפש אשר תעשה ביד רמה מן האזרח ומן הגר--את יהוה הוא מגדף ונכרתה הנפש ההוא מקרב עמה </verse>
        <verse osisID="Num.15.31"> לא  כי דבר יהוה בזה ואת מצותו הפר הכרת תכרת הנפש ההוא עונה בה  {פ} </verse>
        <verse osisID="Num.15.32"> לב  ויהיו בני ישראל במדבר וימצאו איש מקשש עצים--ביום השבת </verse>
        <verse osisID="Num.15.33"> לג  ויקריבו אתו המצאים אתו מקשש עצים--אל משה ואל אהרן ואל כל העדה </verse>
        <verse osisID="Num.15.34"> לד  ויניחו אתו במשמר  כי לא פרש מה יעשה לו  {ס} </verse>
        <verse osisID="Num.15.35"> לה  ויאמר יהוה אל משה מות יומת האיש רגום אתו באבנים כל העדה מחוץ למחנה </verse>
        <verse osisID="Num.15.36"> לו  ויציאו אתו כל העדה אל מחוץ למחנה וירגמו אתו באבנים וימת  כאשר צוה יהוה את משה  {פ} </verse>
        <verse osisID="Num.15.37"> לז  ויאמר יהוה אל משה לאמר </verse>
        <verse osisID="Num.15.38"> לח  דבר אל בני ישראל ואמרת אלהם ועשו להם ציצת על כנפי בגדיהם לדרתם ונתנו על ציצת הכנף פתיל תכלת </verse>
        <verse osisID="Num.15.39"> לט  והיה לכם לציצת וראיתם אתו וזכרתם את כל מצות יהוה ועשיתם אתם ולא תתורו אחרי לבבכם ואחרי עיניכם אשר אתם זנים אחריהם </verse>
        <verse osisID="Num.15.40"> מ  למען תזכרו ועשיתם את כל מצותי והייתם קדשים לאלהיכם </verse>
        <verse osisID="Num.15.41"> מא  אני יהוה אלהיכם אשר הוצאתי אתכם מארץ מצרים להיות לכם לאלהים  אני יהוה אלהיכם  {פ} </verse>
      </chapter>
      <chapter osisID="Num.16">
        <verse osisID="Num.16.1"> א  ויקח קרח בן יצהר בן קהת בן לוי ודתן ואבירם בני אליאב ואון בן פלת--בני ראובן </verse>
        <verse osisID="Num.16.2"> ב  ויקמו לפני משה ואנשים מבני ישראל חמשים ומאתים נשיאי עדה קראי מועד אנשי שם </verse>
        <verse osisID="Num.16.3"> ג  ויקהלו על משה ועל אהרן ויאמרו אלהם רב לכם--כי כל העדה כלם קדשים ובתוכם יהוה ומדוע תתנשאו על קהל יהוה </verse>
        <verse osisID="Num.16.4"> ד  וישמע משה ויפל על פניו </verse>
        <verse osisID="Num.16.5"> ה  וידבר אל קרח ואל כל עדתו לאמר בקר וידע יהוה את אשר לו ואת הקדוש והקריב אליו ואת אשר יבחר בו יקריב אליו </verse>
        <verse osisID="Num.16.6"> ו  זאת עשו  קחו לכם מחתות קרח וכל עדתו </verse>
        <verse osisID="Num.16.7"> ז  ותנו בהן אש ושימו עליהן קטרת לפני יהוה מחר והיה האיש אשר יבחר יהוה הוא הקדוש רב לכם בני לוי </verse>
        <verse osisID="Num.16.8"> ח  ויאמר משה אל קרח  שמעו נא בני לוי </verse>
        <verse osisID="Num.16.9"> ט  המעט מכם כי הבדיל אלהי ישראל אתכם מעדת ישראל להקריב אתכם אליו--לעבד את עבדת משכן יהוה ולעמד לפני העדה לשרתם </verse>
        <verse osisID="Num.16.10"> י  ויקרב אתך ואת כל אחיך בני לוי אתך ובקשתם גם כהנה </verse>
        <verse osisID="Num.16.11"> יא  לכן אתה וכל עדתך--הנעדים על יהוה ואהרן מה הוא כי תלונו (תלינו) עליו </verse>
        <verse osisID="Num.16.12"> יב  וישלח משה לקרא לדתן ולאבירם בני אליאב ויאמרו לא נעלה </verse>
        <verse osisID="Num.16.13"> יג  המעט כי העליתנו מארץ זבת חלב ודבש להמיתנו במדבר  כי תשתרר עלינו גם השתרר </verse>
        <verse osisID="Num.16.14"> יד  אף לא אל ארץ זבת חלב ודבש הביאתנו ותתן לנו נחלת שדה וכרם העיני האנשים ההם תנקר--לא נעלה </verse>
        <verse osisID="Num.16.15"> טו  ויחר למשה מאד ויאמר אל יהוה אל תפן אל מנחתם לא חמור אחד מהם נשאתי ולא הרעתי את אחד מהם </verse>
        <verse osisID="Num.16.16"> טז  ויאמר משה אל קרח אתה וכל עדתך היו לפני יהוה  אתה והם ואהרן מחר </verse>
        <verse osisID="Num.16.17"> יז  וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו </verse>
        <verse osisID="Num.16.18"> יח  ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד--ומשה ואהרן </verse>
        <verse osisID="Num.16.19"> יט  ויקהל עליהם קרח את כל העדה אל פתח אהל מועד וירא כבוד יהוה אל כל העדה  {ס} </verse>
        <verse osisID="Num.16.20"> כ  וידבר יהוה אל משה ואל אהרן לאמר </verse>
        <verse osisID="Num.16.21"> כא  הבדלו מתוך העדה הזאת ואכלה אתם כרגע </verse>
        <verse osisID="Num.16.22"> כב  ויפלו על פניהם ויאמרו אל אלהי הרוחת לכל בשר  האיש אחד יחטא ועל כל העדה תקצף  {ס} </verse>
        <verse osisID="Num.16.23"> כג  וידבר יהוה אל משה לאמר </verse>
        <verse osisID="Num.16.24"> כד  דבר אל העדה לאמר  העלו מסביב למשכן קרח דתן ואבירם </verse>
        <verse osisID="Num.16.25"> כה  ויקם משה וילך אל דתן ואבירם וילכו אחריו זקני ישראל </verse>
        <verse osisID="Num.16.26"> כו  וידבר אל העדה לאמר סורו נא מעל אהלי האנשים הרשעים האלה ואל תגעו בכל אשר להם  פן תספו בכל חטאתם </verse>
        <verse osisID="Num.16.27"> כז  ויעלו מעל משכן קרח דתן ואבירם--מסביב ודתן ואבירם יצאו נצבים פתח אהליהם ונשיהם ובניהם וטפם </verse>
        <verse osisID="Num.16.28"> כח  ויאמר משה בזאת תדעון כי יהוה שלחני לעשות את כל המעשים האלה  כי לא מלבי </verse>
        <verse osisID="Num.16.29"> כט  אם כמות כל האדם ימתון אלה ופקדת כל האדם יפקד עליהם--לא יהוה שלחני </verse>
        <verse osisID="Num.16.30"> ל  ואם בריאה יברא יהוה ופצתה האדמה את פיה ובלעה אתם ואת כל אשר להם וירדו חיים שאלה--וידעתם כי נאצו האנשים האלה את יהוה </verse>
        <verse osisID="Num.16.31"> לא  ויהי ככלתו לדבר את כל הדברים האלה ותבקע האדמה אשר תחתיהם </verse>
        <verse osisID="Num.16.32"> לב  ותפתח הארץ את פיה ותבלע אתם ואת בתיהם ואת כל האדם אשר לקרח ואת כל הרכוש </verse>
        <verse osisID="Num.16.33"> לג  וירדו הם וכל אשר להם חיים--שאלה ותכס עליהם הארץ ויאבדו מתוך הקהל </verse>
        <verse osisID="Num.16.34"> לד  וכל ישראל אשר סביבתיהם--נסו לקלם  כי אמרו פן תבלענו הארץ </verse>
        <verse osisID="Num.16.35"> לה  ואש יצאה מאת יהוה ותאכל את החמשים ומאתים איש מקריבי הקטרת  {ס} </verse>
      </chapter>
      <chapter osisID="Num.17">
        <verse osisID="Num.17.1"> א  וידבר יהוה אל משה לאמר </verse>
        <verse osisID="Num.17.2"> ב  אמר אל אלעזר בן אהרן הכהן וירם את המחתת מבין השרפה ואת האש זרה הלאה  כי קדשו </verse>
        <verse osisID="Num.17.3"> ג  את מחתות החטאים האלה בנפשתם ועשו אתם רקעי פחים צפוי למזבח--כי הקריבם לפני יהוה ויקדשו ויהיו לאות לבני ישראל </verse>
        <verse osisID="Num.17.4"> ד  ויקח אלעזר הכהן את מחתות הנחשת אשר הקריבו השרפים וירקעום צפוי למזבח </verse>
        <verse osisID="Num.17.5"> ה  זכרון לבני ישראל למען אשר לא יקרב איש זר אשר לא מזרע אהרן הוא להקטיר קטרת לפני יהוה ולא יהיה כקרח וכעדתו כאשר דבר יהוה ביד משה לו  {פ} </verse>
        <verse osisID="Num.17.6"> ו  וילנו כל עדת בני ישראל ממחרת על משה ועל אהרן לאמר  אתם המתם את עם יהוה </verse>
        <verse osisID="Num.17.7"> ז  ויהי בהקהל העדה על משה ועל אהרן ויפנו אל אהל מועד והנה כסהו הענן וירא כבוד יהוה </verse>
        <verse osisID="Num.17.8"> ח  ויבא משה ואהרן אל פני אהל מועד  {ס} </verse>
        <verse osisID="Num.17.9"> ט  וידבר יהוה אל משה לאמר </verse>
        <verse osisID="Num.17.10"> י  הרמו מתוך העדה הזאת ואכלה אתם כרגע ויפלו על פניהם </verse>
        <verse osisID="Num.17.11"> יא  ויאמר משה אל אהרן קח את המחתה ותן עליה אש מעל המזבח ושים קטרת והולך מהרה אל העדה וכפר עליהם  כי יצא הקצף מלפני יהוה החל הנגף </verse>
        <verse osisID="Num.17.12"> יב  ויקח אהרן כאשר דבר משה וירץ אל תוך הקהל והנה החל הנגף בעם ויתן את הקטרת ויכפר על העם </verse>
        <verse osisID="Num.17.13"> יג  ויעמד בין המתים ובין החיים ותעצר המגפה [ (Numbers 17:14)  יד  ויהיו המתים במגפה ארבעה עשר אלף ושבע מאות--מלבד המתים על דבר קרח ] [ (Numbers 17:15)  טו  וישב אהרן אל משה אל פתח אהל מועד והמגפה נעצרה  {פ}  ] [ (Numbers 17:16)  טז  וידבר יהוה אל משה לאמר ] [ (Numbers 17:17)  יז  דבר אל בני ישראל וקח מאתם מטה מטה לבית אב מאת כל נשיאהם לבית אבתם--שנים עשר מטות  איש את שמו תכתב על מטהו ] [ (Numbers 17:18)  יח  ואת שם אהרן תכתב על מטה לוי  כי מטה אחד לראש בית אבותם ] [ (Numbers 17:19)  יט  והנחתם באהל מועד--לפני העדות אשר אועד לכם שמה ] [ (Numbers 17:20)  כ  והיה האיש אשר אבחר בו--מטהו יפרח והשכתי מעלי את תלנות בני ישראל אשר הם מלינם עליכם ] [ (Numbers 17:21)  כא  וידבר משה אל בני ישראל ויתנו אליו כל נשיאיהם מטה לנשיא אחד מטה לנשיא אחד לבית אבתם--שנים עשר מטות ומטה אהרן בתוך מטותם ] [ (Numbers 17:22)  כב  וינח משה את המטת לפני יהוה באהל העדת ] [ (Numbers 17:23)  כג  ויהי ממחרת ויבא משה אל אהל העדות והנה פרח מטה אהרן לבית לוי ויצא פרח ויצץ ציץ ויגמל שקדים ] [ (Numbers 17:24)  כד  ויצא משה את כל המטת מלפני יהוה אל כל בני ישראל ויראו ויקחו איש מטהו  {פ}  ] [ (Numbers 17:25)  כה  ויאמר יהוה אל משה השב את מטה אהרן לפני העדות למשמרת לאות לבני מרי ותכל תלונתם מעלי ולא ימתו ] [ (Numbers 17:26)  כו  ויעש משה  כאשר צוה יהוה אתו כן עשה  {פ}  ] [ (Numbers 17:27)  כז  ויאמרו בני ישראל אל משה לאמר  הן גוענו אבדנו כלנו אבדנו ] [ (Numbers 17:28)  כח  כל הקרב הקרב אל משכן יהוה ימות האם תמנו לגוע  {ס}  ] </verse>
      </chapter>
      <chapter osisID="Num.18">
        <verse osisID="Num.18.1"> א  ויאמר יהוה אל אהרן אתה ובניך ובית אביך אתך תשאו את עון המקדש ואתה ובניך אתך תשאו את עון כהנתכם </verse>
        <verse osisID="Num.18.2"> ב  וגם את אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת </verse>
        <verse osisID="Num.18.3"> ג  ושמרו משמרתך ומשמרת כל האהל  אך אל כלי הקדש ואל המזבח לא יקרבו ולא ימתו גם הם גם אתם </verse>
        <verse osisID="Num.18.4"> ד  ונלוו עליך--ושמרו את משמרת אהל מועד לכל עבדת האהל וזר לא יקרב אליכם </verse>
        <verse osisID="Num.18.5"> ה  ושמרתם את משמרת הקדש ואת משמרת המזבח ולא יהיה עוד קצף על בני ישראל </verse>
        <verse osisID="Num.18.6"> ו  ואני הנה לקחתי את אחיכם הלוים מתוך בני ישראל--לכם מתנה נתנים ליהוה לעבד את עבדת אהל מועד </verse>
        <verse osisID="Num.18.7"> ז  ואתה ובניך אתך תשמרו את כהנתכם לכל דבר המזבח ולמבית לפרכת--ועבדתם עבדת מתנה אתן את כהנתכם והזר הקרב יומת  {פ} </verse>
        <verse osisID="Num.18.8"> ח  וידבר יהוה אל אהרן ואני הנה נתתי לך את משמרת תרומתי  לכל קדשי בני ישראל לך נתתים למשחה ולבניך--לחק עולם </verse>
        <verse osisID="Num.18.9"> ט  זה יהיה לך מקדש הקדשים מן האש  כל קרבנם לכל מנחתם ולכל חטאתם ולכל אשמם אשר ישיבו לי--קדש קדשים לך הוא ולבניך </verse>
        <verse osisID="Num.18.10"> י  בקדש הקדשים תאכלנו כל זכר יאכל אתו קדש יהיה לך </verse>
        <verse osisID="Num.18.11"> יא  וזה לך תרומת מתנם לכל תנופת בני ישראל--לך נתתים ולבניך ולבנתיך אתך לחק עולם  כל טהור בביתך יאכל אתו </verse>
        <verse osisID="Num.18.12"> יב  כל חלב יצהר וכל חלב תירוש ודגן--ראשיתם אשר יתנו ליהוה לך נתתים </verse>
        <verse osisID="Num.18.13"> יג  בכורי כל אשר בארצם אשר יביאו ליהוה--לך יהיה  כל טהור בביתך יאכלנו </verse>
        <verse osisID="Num.18.14"> יד  כל חרם בישראל לך יהיה </verse>
        <verse osisID="Num.18.15"> טו  כל פטר רחם לכל בשר אשר יקריבו ליהוה באדם ובבהמה--יהיה לך  אך פדה תפדה את בכור האדם ואת בכור הבהמה הטמאה תפדה </verse>
        <verse osisID="Num.18.16"> טז  ופדויו מבן חדש תפדה בערכך כסף חמשת שקלים בשקל הקדש  עשרים גרה הוא </verse>
        <verse osisID="Num.18.17"> יז  אך בכור שור או בכור כשב או בכור עז לא תפדה--קדש הם  את דמם תזרק על המזבח ואת חלבם תקטיר--אשה לריח ניחח ליהוה </verse>
        <verse osisID="Num.18.18"> יח  ובשרם יהיה לך  כחזה התנופה וכשוק הימין לך יהיה </verse>
        <verse osisID="Num.18.19"> יט  כל תרומת הקדשים אשר ירימו בני ישראל ליהוה--נתתי לך ולבניך ולבנתיך אתך לחק עולם  ברית מלח עולם הוא לפני יהוה לך ולזרעך אתך </verse>
        <verse osisID="Num.18.20"> כ  ויאמר יהוה אל אהרן בארצם לא תנחל וחלק לא יהיה לך בתוכם  אני חלקך ונחלתך בתוך בני ישראל  {ס} </verse>
        <verse osisID="Num.18.21"> כא  ולבני לוי הנה נתתי כל מעשר בישראל לנחלה חלף עבדתם אשר הם עבדים את עבדת אהל מועד </verse>
        <verse osisID="Num.18.22"> כב  ולא יקרבו עוד בני ישראל אל אהל מועד לשאת חטא למות </verse>
        <verse osisID="Num.18.23"> כג  ועבד הלוי הוא את עבדת אהל מועד והם ישאו עונם  חקת עולם לדרתיכם ובתוך בני ישראל לא ינחלו נחלה </verse>
        <verse osisID="Num.18.24"> כד  כי את מעשר בני ישראל אשר ירימו ליהוה תרומה נתתי ללוים לנחלה על כן אמרתי להם בתוך בני ישראל לא ינחלו נחלה  {פ} </verse>
        <verse osisID="Num.18.25"> כה  וידבר יהוה אל משה לאמר </verse>
        <verse osisID="Num.18.26"> כו  ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם--והרמתם ממנו תרומת יהוה מעשר מן המעשר </verse>
        <verse osisID="Num.18.27"> כז  ונחשב לכם תרומתכם--כדגן מן הגרן וכמלאה מן היקב </verse>
        <verse osisID="Num.18.28"> כח  כן תרימו גם אתם תרומת יהוה מכל מעשרתיכם אשר תקחו מאת בני ישראל ונתתם ממנו את תרומת יהוה לאהרן הכהן </verse>
        <verse osisID="Num.18.29"> כט  מכל מתנתיכם תרימו את כל תרומת יהוה  מכל חלבו--את מקדשו ממנו </verse>
        <verse osisID="Num.18.30"> ל  ואמרת אלהם  בהרימכם את חלבו ממנו ונחשב ללוים כתבואת גרן וכתבואת יקב </verse>
        <verse osisID="Num.18.31"> לא  ואכלתם אתו בכל מקום אתם וביתכם  כי שכר הוא לכם חלף עבדתכם באהל מועד </verse>
        <verse osisID="Num.18.32"> לב  ולא תשאו עליו חטא בהרימכם את חלבו ממנו ואת קדשי בני ישראל לא תחללו ולא תמותו  {פ} </verse>
      </chapter>
      <chapter osisID="Num.19">
        <verse osisID="Num.19.1"> א  וידבר יהוה אל משה ואל אהרן לאמר </verse>
        <verse osisID="Num.19.2"> ב  זאת חקת התורה אשר צוה יהוה לאמר  דבר אל בני ישראל ויקחו אליך פרה אדמה תמימה אשר אין בה מום אשר לא עלה עליה על </verse>
        <verse osisID="Num.19.3"> ג  ונתתם אתה אל אלעזר הכהן והוציא אתה אל מחוץ למחנה ושחט אתה לפניו </verse>
        <verse osisID="Num.19.4"> ד  ולקח אלעזר הכהן מדמה--באצבעו והזה אל נכח פני אהל מועד מדמה--שבע פעמים </verse>
        <verse osisID="Num.19.5"> ה  ושרף את הפרה לעיניו  את ערה ואת בשרה ואת דמה על פרשה ישרף </verse>
        <verse osisID="Num.19.6"> ו  ולקח הכהן עץ ארז ואזוב--ושני תולעת והשליך אל תוך שרפת הפרה </verse>
        <verse osisID="Num.19.7"> ז  וכבס בגדיו הכהן ורחץ בשרו במים ואחר יבא אל המחנה וטמא הכהן עד הערב </verse>
        <verse osisID="Num.19.8"> ח  והשרף אתה--יכבס בגדיו במים ורחץ בשרו במים וטמא עד הערב </verse>
        <verse osisID="Num.19.9"> ט  ואסף איש טהור את אפר הפרה והניח מחוץ למחנה במקום טהור והיתה לעדת בני ישראל למשמרת למי נדה--חטאת הוא </verse>
        <verse osisID="Num.19.10"> י  וכבס האסף את אפר הפרה את בגדיו וטמא עד הערב והיתה לבני ישראל ולגר הגר בתוכם--לחקת עולם </verse>
        <verse osisID="Num.19.11"> יא  הנגע במת לכל נפש אדם--וטמא שבעת ימים </verse>
        <verse osisID="Num.19.12"> יב  הוא יתחטא בו ביום השלישי וביום השביעי--יטהר ואם לא יתחטא ביום השלישי וביום השביעי--לא יטהר </verse>
        <verse osisID="Num.19.13"> יג  כל הנגע במת בנפש האדם אשר ימות ולא יתחטא את משכן יהוה טמא--ונכרתה הנפש ההוא מישראל  כי מי נדה לא זרק עליו טמא יהיה--עוד טמאתו בו </verse>
        <verse osisID="Num.19.14"> יד  זאת התורה אדם כי ימות באהל  כל הבא אל האהל וכל אשר באהל יטמא שבעת ימים </verse>
        <verse osisID="Num.19.15"> טו  וכל כלי פתוח אשר אין צמיד פתיל עליו--טמא הוא </verse>
        <verse osisID="Num.19.16"> טז  וכל אשר יגע על פני השדה בחלל חרב או במת או בעצם אדם או בקבר--יטמא שבעת ימים </verse>
        <verse osisID="Num.19.17"> יז  ולקחו לטמא מעפר שרפת החטאת ונתן עליו מים חיים אל כלי </verse>
        <verse osisID="Num.19.18"> יח  ולקח אזוב וטבל במים איש טהור והזה על האהל ועל כל הכלים ועל הנפשות אשר היו שם ועל הנגע בעצם או בחלל או במת או בקבר </verse>
        <verse osisID="Num.19.19"> יט  והזה הטהר על הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב </verse>
        <verse osisID="Num.19.20"> כ  ואיש אשר יטמא ולא יתחטא ונכרתה הנפש ההוא מתוך הקהל  כי את מקדש יהוה טמא מי נדה לא זרק עליו--טמא הוא </verse>
        <verse osisID="Num.19.21"> כא  והיתה להם לחקת עולם ומזה מי הנדה יכבס בגדיו והנגע במי הנדה יטמא עד הערב </verse>
        <verse osisID="Num.19.22"> כב  וכל אשר יגע בו הטמא יטמא והנפש הנגעת תטמא עד הערב  {פ} </verse>
      </chapter>
      <chapter osisID="Num.20">
        <verse osisID="Num.20.1"> א  ויבאו בני ישראל כל העדה מדבר צן בחדש הראשון וישב העם בקדש ותמת שם מרים ותקבר שם </verse>
        <verse osisID="Num.20.2"> ב  ולא היה מים לעדה ויקהלו על משה ועל אהרן </verse>
        <verse osisID="Num.20.3"> ג  וירב העם עם משה ויאמרו לאמר ולו גוענו בגוע אחינו לפני יהוה </verse>
        <verse osisID="Num.20.4"> ד  ולמה הבאתם את קהל יהוה אל המדבר הזה למות שם אנחנו ובעירנו </verse>
        <verse osisID="Num.20.5"> ה  ולמה העליתנו ממצרים להביא אתנו אל המקום הרע הזה  לא מקום זרע ותאנה וגפן ורמון ומים אין לשתות </verse>
        <verse osisID="Num.20.6"> ו  ויבא משה ואהרן מפני הקהל אל פתח אהל מועד ויפלו על פניהם וירא כבוד יהוה אליהם  {פ} </verse>
        <verse osisID="Num.20.7"> ז  וידבר יהוה אל משה לאמר </verse>
        <verse osisID="Num.20.8"> ח  קח את המטה והקהל את העדה אתה ואהרן אחיך ודברתם אל הסלע לעיניהם ונתן מימיו והוצאת להם מים מן הסלע והשקית את העדה ואת בעירם </verse>
        <verse osisID="Num.20.9"> ט  ויקח משה את המטה מלפני יהוה כאשר צוהו </verse>
        <verse osisID="Num.20.10"> י  ויקהלו משה ואהרן את הקהל--אל פני הסלע ויאמר להם שמעו נא המרים--המן הסלע הזה נוציא לכם מים </verse>
        <verse osisID="Num.20.11"> יא  וירם משה את ידו ויך את הסלע במטהו--פעמים ויצאו מים רבים ותשת העדה ובעירם  {ס} </verse>
        <verse osisID="Num.20.12"> יב  ויאמר יהוה אל משה ואל אהרן יען לא האמנתם בי להקדישני לעיני בני ישראל--לכן לא תביאו את הקהל הזה אל הארץ אשר נתתי להם </verse>
        <verse osisID="Num.20.13"> יג  המה מי מריבה אשר רבו בני ישראל את יהוה ויקדש בם  {ס} </verse>
        <verse osisID="Num.20.14"> יד  וישלח משה מלאכים מקדש אל מלך אדום  כה אמר אחיך ישראל אתה ידעת את כל התלאה אשר מצאתנו </verse>
        <verse osisID="Num.20.15"> טו  וירדו אבתינו מצרימה ונשב במצרים ימים רבים וירעו לנו מצרים ולאבתינו </verse>
        <verse osisID="Num.20.16"> טז  ונצעק אל יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך </verse>
        <verse osisID="Num.20.17"> יז  נעברה נא בארצך לא נעבר בשדה ובכרם ולא נשתה מי באר  דרך המלך נלך לא נטה ימין ושמאול עד אשר נעבר גבלך </verse>
        <verse osisID="Num.20.18"> יח  ויאמר אליו אדום לא תעבר בי--פן בחרב אצא לקראתך </verse>
        <verse osisID="Num.20.19"> יט  ויאמרו אליו בני ישראל במסלה נעלה ואם מימיך נשתה אני ומקני ונתתי מכרם רק אין דבר ברגלי אעברה </verse>
        <verse osisID="Num.20.20"> כ  ויאמר לא תעבר ויצא אדום לקראתו בעם כבד וביד חזקה </verse>
        <verse osisID="Num.20.21"> כא  וימאן אדום נתן את ישראל עבר בגבלו ויט ישראל מעליו  {פ} </verse>
        <verse osisID="Num.20.22"> כב  ויסעו מקדש ויבאו בני ישראל כל העדה הר ההר </verse>
        <verse osisID="Num.20.23"> כג  ויאמר יהוה אל משה ואל אהרן בהר ההר על גבול ארץ אדום לאמר </verse>
        <verse osisID="Num.20.24"> כד  יאסף אהרן אל עמיו כי לא יבא אל הארץ אשר נתתי לבני ישראל--על אשר מריתם את פי למי מריבה </verse>
        <verse osisID="Num.20.25"> כה  קח את אהרן ואת אלעזר בנו והעל אתם הר ההר </verse>
        <verse osisID="Num.20.26"> כו  והפשט את אהרן את בגדיו והלבשתם את אלעזר בנו ואהרן יאסף ומת שם </verse>
        <verse osisID="Num.20.27"> כז  ויעש משה כאשר צוה יהוה ויעלו אל הר ההר לעיני כל העדה </verse>
        <verse osisID="Num.20.28"> כח  ויפשט משה את אהרן את בגדיו וילבש אתם את אלעזר בנו וימת אהרן שם בראש ההר וירד משה ואלעזר מן ההר </verse>
        <verse osisID="Num.20.29"> כט  ויראו כל העדה כי גוע אהרן ויבכו את אהרן שלשים יום כל בית ישראל  {ס} </verse>
      </chapter>
      <chapter osisID="Num.21">
        <verse osisID="Num.21.1"> א  וישמע הכנעני מלך ערד ישב הנגב כי בא ישראל דרך האתרים וילחם בישראל וישב ממנו שבי </verse>
        <verse osisID="Num.21.2"> ב  וידר ישראל נדר ליהוה ויאמר  אם נתן תתן את העם הזה בידי--והחרמתי את עריהם </verse>
        <verse osisID="Num.21.3"> ג  וישמע יהוה בקול ישראל ויתן את הכנעני ויחרם אתהם ואת עריהם ויקרא שם המקום חרמה  {פ} </verse>
        <verse osisID="Num.21.4"> ד  ויסעו מהר ההר דרך ים סוף לסבב את ארץ אדום ותקצר נפש העם בדרך </verse>
        <verse osisID="Num.21.5"> ה  וידבר העם באלהים ובמשה למה העליתנו ממצרים למות במדבר  כי אין לחם ואין מים ונפשנו קצה בלחם הקלקל </verse>
        <verse osisID="Num.21.6"> ו  וישלח יהוה בעם את הנחשים השרפים וינשכו את העם וימת עם רב מישראל </verse>
        <verse osisID="Num.21.7"> ז  ויבא העם אל משה ויאמרו חטאנו כי דברנו ביהוה ובך--התפלל אל יהוה ויסר מעלינו את הנחש ויתפלל משה בעד העם </verse>
        <verse osisID="Num.21.8"> ח  ויאמר יהוה אל משה עשה לך שרף ושים אתו על נס והיה כל הנשוך וראה אתו וחי </verse>
        <verse osisID="Num.21.9"> ט  ויעש משה נחש נחשת וישמהו על הנס והיה אם נשך הנחש את איש--והביט אל נחש הנחשת וחי </verse>
        <verse osisID="Num.21.10"> י  ויסעו בני ישראל ויחנו באבת </verse>
        <verse osisID="Num.21.11"> יא  ויסעו מאבת ויחנו בעיי העברים במדבר אשר על פני מואב ממזרח השמש </verse>
        <verse osisID="Num.21.12"> יב  משם נסעו ויחנו בנחל זרד </verse>
        <verse osisID="Num.21.13"> יג  משם נסעו ויחנו מעבר ארנון אשר במדבר היצא מגבל האמרי  כי ארנון גבול מואב בין מואב ובין האמרי </verse>
        <verse osisID="Num.21.14"> יד  על כן יאמר בספר מלחמת יהוה  את והב בסופה ואת הנחלים ארנון </verse>
        <verse osisID="Num.21.15"> טו  ואשד הנחלים אשר נטה לשבת ער ונשען לגבול מואב </verse>
        <verse osisID="Num.21.16"> טז  ומשם בארה  הוא הבאר אשר אמר יהוה למשה אסף את העם ואתנה להם מים  {ס} </verse>
        <verse osisID="Num.21.17"> יז  אז ישיר ישראל את השירה הזאת  עלי באר ענו לה </verse>
        <verse osisID="Num.21.18"> יח  באר חפרוה שרים כרוה נדיבי העם במחקק במשענתם וממדבר מתנה </verse>
        <verse osisID="Num.21.19"> יט  וממתנה נחליאל ומנחליאל במות </verse>
        <verse osisID="Num.21.20"> כ  ומבמות הגיא אשר בשדה מואב--ראש הפסגה ונשקפה על פני הישימן  {פ} </verse>
        <verse osisID="Num.21.21"> כא  וישלח ישראל מלאכים אל סיחן מלך האמרי לאמר </verse>
        <verse osisID="Num.21.22"> כב  אעברה בארצך לא נטה בשדה ובכרם--לא נשתה מי באר  בדרך המלך נלך עד אשר נעבר גבלך </verse>
        <verse osisID="Num.21.23"> כג  ולא נתן סיחן את ישראל עבר בגבלו ויאסף סיחן את כל עמו ויצא לקראת ישראל המדברה ויבא יהצה וילחם בישראל </verse>
        <verse osisID="Num.21.24"> כד  ויכהו ישראל לפי חרב ויירש את ארצו מארנן עד יבק עד בני עמון--כי עז גבול בני עמון </verse>
        <verse osisID="Num.21.25"> כה  ויקח ישראל את כל הערים האלה וישב ישראל בכל ערי האמרי בחשבון ובכל בנתיה </verse>
        <verse osisID="Num.21.26"> כו  כי חשבון--עיר סיחן מלך האמרי הוא והוא נלחם במלך מואב הראשון ויקח את כל ארצו מידו עד ארנן </verse>
        <verse osisID="Num.21.27"> כז  על כן יאמרו המשלים באו חשבון תבנה ותכונן עיר סיחון </verse>
        <verse osisID="Num.21.28"> כח  כי אש יצאה מחשבון להבה מקרית סיחן  אכלה ער מואב בעלי במות ארנן </verse>
        <verse osisID="Num.21.29"> כט  אוי לך מואב אבדת עם כמוש נתן בניו פליטם ובנתיו בשבית למלך אמרי סיחון </verse>
        <verse osisID="Num.21.30"> ל  ונירם אבד חשבון עד דיבן ונשים עד נפח אשר עד מידבא </verse>
        <verse osisID="Num.21.31"> לא  וישב ישראל בארץ האמרי </verse>
        <verse osisID="Num.21.32"> לב  וישלח משה לרגל את יעזר וילכדו בנתיה ויירש (ויורש) את האמרי אשר שם </verse>
        <verse osisID="Num.21.33"> לג  ויפנו ויעלו דרך הבשן ויצא עוג מלך הבשן לקראתם הוא וכל עמו למלחמה--אדרעי </verse>
        <verse osisID="Num.21.34"> לד  ויאמר יהוה אל משה אל תירא אתו--כי בידך נתתי אתו ואת כל עמו ואת ארצו ועשית לו--כאשר עשית לסיחן מלך האמרי אשר יושב בחשבון </verse>
        <verse osisID="Num.21.35"> לה  ויכו אתו ואת בניו ואת כל עמו עד בלתי השאיר לו שריד ויירשו את ארצו </verse>
      </chapter>
      <chapter osisID="Num.22">
        <verse osisID="Num.22.1"> א  ויסעו בני ישראל ויחנו בערבות מואב מעבר לירדן ירחו  {ס} </verse>
        <verse osisID="Num.22.2"> ב  וירא בלק בן צפור את כל אשר עשה ישראל לאמרי </verse>
        <verse osisID="Num.22.3"> ג  ויגר מואב מפני העם מאד--כי רב הוא ויקץ מואב מפני בני ישראל </verse>
        <verse osisID="Num.22.4"> ד  ויאמר מואב אל זקני מדין עתה ילחכו הקהל את כל סביבתינו כלחך השור את ירק השדה ובלק בן צפור מלך למואב בעת ההוא </verse>
        <verse osisID="Num.22.5"> ה  וישלח מלאכים אל בלעם בן בער פתורה אשר על הנהר ארץ בני עמו--לקרא לו  לאמר הנה עם יצא ממצרים הנה כסה את עין הארץ והוא ישב ממלי </verse>
        <verse osisID="Num.22.6"> ו  ועתה לכה נא ארה לי את העם הזה כי עצום הוא ממני--אולי אוכל נכה בו ואגרשנו מן הארץ  כי ידעתי את אשר תברך מברך ואשר תאר יואר </verse>
        <verse osisID="Num.22.7"> ז  וילכו זקני מואב וזקני מדין וקסמים בידם ויבאו אל בלעם וידברו אליו דברי בלק </verse>
        <verse osisID="Num.22.8"> ח  ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי מואב עם בלעם </verse>
        <verse osisID="Num.22.9"> ט  ויבא אלהים אל בלעם ויאמר מי האנשים האלה עמך </verse>
        <verse osisID="Num.22.10"> י  ויאמר בלעם אל האלהים  בלק בן צפר מלך מואב שלח אלי </verse>
        <verse osisID="Num.22.11"> יא  הנה העם היצא ממצרים ויכס את עין הארץ עתה לכה קבה לי אתו--אולי אוכל להלחם בו וגרשתיו </verse>
        <verse osisID="Num.22.12"> יב  ויאמר אלהים אל בלעם לא תלך עמהם לא תאר את העם כי ברוך הוא </verse>
        <verse osisID="Num.22.13"> יג  ויקם בלעם בבקר ויאמר אל שרי בלק לכו אל ארצכם  כי מאן יהוה לתתי להלך עמכם </verse>
        <verse osisID="Num.22.14"> יד  ויקומו שרי מואב ויבאו אל בלק ויאמרו מאן בלעם הלך עמנו </verse>
        <verse osisID="Num.22.15"> טו  ויסף עוד בלק שלח שרים רבים ונכבדים מאלה </verse>
        <verse osisID="Num.22.16"> טז  ויבאו אל בלעם ויאמרו לו כה אמר בלק בן צפור אל נא תמנע מהלך אלי </verse>
        <verse osisID="Num.22.17"> יז  כי כבד אכבדך מאד וכל אשר תאמר אלי אעשה ולכה נא קבה לי את העם הזה </verse>
        <verse osisID="Num.22.18"> יח  ויען בלעם ויאמר אל עבדי בלק אם יתן לי בלק מלא ביתו כסף וזהב--לא אוכל לעבר את פי יהוה אלהי לעשות קטנה או גדולה </verse>
        <verse osisID="Num.22.19"> יט  ועתה שבו נא בזה גם אתם--הלילה ואדעה מה יסף יהוה דבר עמי </verse>
        <verse osisID="Num.22.20"> כ  ויבא אלהים אל בלעם לילה ויאמר לו אם לקרא לך באו האנשים קום לך אתם ואך את הדבר אשר אדבר אליך--אתו תעשה </verse>
        <verse osisID="Num.22.21"> כא  ויקם בלעם בבקר ויחבש את אתנו וילך עם שרי מואב </verse>
        <verse osisID="Num.22.22"> כב  ויחר אף אלהים כי הולך הוא ויתיצב מלאך יהוה בדרך לשטן לו והוא רכב על אתנו ושני נעריו עמו </verse>
        <verse osisID="Num.22.23"> כג  ותרא האתון את מלאך יהוה נצב בדרך וחרבו שלופה בידו ותט האתון מן הדרך ותלך בשדה ויך בלעם את האתון להטתה הדרך </verse>
        <verse osisID="Num.22.24"> כד  ויעמד מלאך יהוה במשעול הכרמים--גדר מזה וגדר מזה </verse>
        <verse osisID="Num.22.25"> כה  ותרא האתון את מלאך יהוה ותלחץ אל הקיר ותלחץ את רגל בלעם אל הקיר ויסף להכתה </verse>
        <verse osisID="Num.22.26"> כו  ויוסף מלאך יהוה עבור ויעמד במקום צר אשר אין דרך לנטות ימין ושמאול </verse>
        <verse osisID="Num.22.27"> כז  ותרא האתון את מלאך יהוה ותרבץ תחת בלעם ויחר אף בלעם ויך את האתון במקל </verse>
        <verse osisID="Num.22.28"> כח  ויפתח יהוה את פי האתון ותאמר לבלעם מה עשיתי לך כי הכיתני זה שלש רגלים </verse>
        <verse osisID="Num.22.29"> כט  ויאמר בלעם לאתון כי התעללת בי לו יש חרב בידי כי עתה הרגתיך </verse>
        <verse osisID="Num.22.30"> ל  ותאמר האתון אל בלעם הלוא אנכי אתנך אשר רכבת עלי מעודך עד היום הזה--ההסכן הסכנתי לעשות לך כה ויאמר לא </verse>
        <verse osisID="Num.22.31"> לא  ויגל יהוה את עיני בלעם וירא את מלאך יהוה נצב בדרך וחרבו שלפה בידו ויקד וישתחו לאפיו </verse>
        <verse osisID="Num.22.32"> לב  ויאמר אליו מלאך יהוה על מה הכית את אתנך זה שלוש רגלים הנה אנכי יצאתי לשטן כי ירט הדרך לנגדי </verse>
        <verse osisID="Num.22.33"> לג  ותראני האתון ותט לפני זה שלש רגלים אולי נטתה מפני כי עתה גם אתכה הרגתי ואותה החייתי </verse>
        <verse osisID="Num.22.34"> לד  ויאמר בלעם אל מלאך יהוה חטאתי--כי לא ידעתי כי אתה נצב לקראתי בדרך ועתה אם רע בעיניך אשובה לי </verse>
        <verse osisID="Num.22.35"> לה  ויאמר מלאך יהוה אל בלעם לך עם האנשים ואפס את הדבר אשר אדבר אליך אתו תדבר וילך בלעם עם שרי בלק </verse>
        <verse osisID="Num.22.36"> לו  וישמע בלק כי בא בלעם ויצא לקראתו אל עיר מואב אשר על גבול ארנן אשר בקצה הגבול </verse>
        <verse osisID="Num.22.37"> לז  ויאמר בלק אל בלעם הלא שלח שלחתי אליך לקרא לך--למה לא הלכת אלי האמנם לא אוכל כבדך </verse>
        <verse osisID="Num.22.38"> לח  ויאמר בלעם אל בלק הנה באתי אליך--עתה היכל אוכל דבר מאומה  הדבר אשר ישים אלהים בפי--אתו אדבר </verse>
        <verse osisID="Num.22.39"> לט  וילך בלעם עם בלק ויבאו קרית חצות </verse>
        <verse osisID="Num.22.40"> מ  ויזבח בלק בקר וצאן וישלח לבלעם ולשרים אשר אתו </verse>
        <verse osisID="Num.22.41"> מא  ויהי בבקר--ויקח בלק את בלעם ויעלהו במות בעל וירא משם קצה העם </verse>
      </chapter>
      <chapter osisID="Num.23">
        <verse osisID="Num.23.1"> א  ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילים </verse>
        <verse osisID="Num.23.2"> ב  ויעש בלק כאשר דבר בלעם ויעל בלק ובלעם פר ואיל במזבח </verse>
        <verse osisID="Num.23.3"> ג  ויאמר בלעם לבלק התיצב על עלתך ואלכה אולי יקרה יהוה לקראתי ודבר מה יראני והגדתי לך וילך שפי </verse>
        <verse osisID="Num.23.4"> ד  ויקר אלהים אל בלעם ויאמר אליו את שבעת המזבחת ערכתי ואעל פר ואיל במזבח </verse>
        <verse osisID="Num.23.5"> ה  וישם יהוה דבר בפי בלעם ויאמר שוב אל בלק וכה תדבר </verse>
        <verse osisID="Num.23.6"> ו  וישב אליו והנה נצב על עלתו--הוא וכל שרי מואב </verse>
        <verse osisID="Num.23.7"> ז  וישא משלו ויאמר  מן ארם ינחני בלק מלך מואב מהררי קדם--לכה ארה לי יעקב ולכה זעמה ישראל </verse>
        <verse osisID="Num.23.8"> ח  מה אקב לא קבה אל ומה אזעם לא זעם יהוה </verse>
        <verse osisID="Num.23.9"> ט  כי מראש צרים אראנו ומגבעות אשורנו  הן עם לבדד ישכן ובגוים לא יתחשב </verse>
        <verse osisID="Num.23.10"> י  מי מנה עפר יעקב ומספר את רבע ישראל תמת נפשי מות ישרים ותהי אחריתי כמהו </verse>
        <verse osisID="Num.23.11"> יא  ויאמר בלק אל בלעם מה עשית לי  לקב איבי לקחתיך והנה ברכת ברך </verse>
        <verse osisID="Num.23.12"> יב  ויען ויאמר  הלא את אשר ישים יהוה בפי--אתו אשמר לדבר </verse>
        <verse osisID="Num.23.13"> יג  ויאמר אליו בלק לך נא אתי אל מקום אחר אשר תראנו משם--אפס קצהו תראה וכלו לא תראה וקבנו לי משם </verse>
        <verse osisID="Num.23.14"> יד  ויקחהו שדה צפים אל ראש הפסגה ויבן שבעה מזבחת ויעל פר ואיל במזבח </verse>
        <verse osisID="Num.23.15"> טו  ויאמר אל בלק התיצב כה על עלתך ואנכי אקרה כה </verse>
        <verse osisID="Num.23.16"> טז  ויקר יהוה אל בלעם וישם דבר בפיו ויאמר שוב אל בלק וכה תדבר </verse>
        <verse osisID="Num.23.17"> יז  ויבא אליו והנו נצב על עלתו ושרי מואב אתו ויאמר לו בלק מה דבר יהוה </verse>
        <verse osisID="Num.23.18"> יח  וישא משלו ויאמר  קום בלק ושמע האזינה עדי בנו צפר </verse>
        <verse osisID="Num.23.19"> יט  לא איש אל ויכזב ובן אדם ויתנחם ההוא אמר ולא יעשה ודבר ולא יקימנה </verse>
        <verse osisID="Num.23.20"> כ  הנה ברך לקחתי וברך ולא אשיבנה </verse>
        <verse osisID="Num.23.21"> כא  לא הביט און ביעקב ולא ראה עמל בישראל יהוה אלהיו עמו ותרועת מלך בו </verse>
        <verse osisID="Num.23.22"> כב  אל מוציאם ממצרים--כתועפת ראם לו </verse>
        <verse osisID="Num.23.23"> כג  כי לא נחש ביעקב ולא קסם בישראל כעת יאמר ליעקב ולישראל מה פעל אל </verse>
        <verse osisID="Num.23.24"> כד  הן עם כלביא יקום וכארי יתנשא לא ישכב עד יאכל טרף ודם חללים ישתה </verse>
        <verse osisID="Num.23.25"> כה  ויאמר בלק אל בלעם גם קב לא תקבנו גם ברך לא תברכנו </verse>
        <verse osisID="Num.23.26"> כו  ויען בלעם ויאמר אל בלק  הלא דברתי אליך לאמר כל אשר ידבר יהוה אתו אעשה </verse>
        <verse osisID="Num.23.27"> כז  ויאמר בלק אל בלעם לכה נא אקחך אל מקום אחר אולי יישר בעיני האלהים וקבתו לי משם </verse>
        <verse osisID="Num.23.28"> כח  ויקח בלק את בלעם ראש הפעור הנשקף על פני הישימן </verse>
        <verse osisID="Num.23.29"> כט  ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילם </verse>
        <verse osisID="Num.23.30"> ל  ויעש בלק כאשר אמר בלעם ויעל פר ואיל במזבח </verse>
      </chapter>
      <chapter osisID="Num.24">
        <verse osisID="Num.24.1"> א  וירא בלעם כי טוב בעיני יהוה לברך את ישראל ולא הלך כפעם בפעם לקראת נחשים וישת אל המדבר פניו </verse>
        <verse osisID="Num.24.2"> ב  וישא בלעם את עיניו וירא את ישראל שכן לשבטיו ותהי עליו רוח אלהים </verse>
        <verse osisID="Num.24.3"> ג  וישא משלו ויאמר  נאם בלעם בנו בער ונאם הגבר שתם העין </verse>
        <verse osisID="Num.24.4"> ד  נאם--שמע אמרי אל  אשר מחזה שדי יחזה נפל וגלוי עינים </verse>
        <verse osisID="Num.24.5"> ה  מה טבו אהליך יעקב משכנתיך ישראל </verse>
        <verse osisID="Num.24.6"> ו  כנחלים נטיו כגנת עלי נהר כאהלים נטע יהוה כארזים עלי מים </verse>
        <verse osisID="Num.24.7"> ז  יזל מים מדליו וזרעו במים רבים וירם מאגג מלכו ותנשא מלכתו </verse>
        <verse osisID="Num.24.8"> ח  אל מוציאו ממצרים כתועפת ראם לו יאכל גוים צריו ועצמתיהם יגרם--וחציו ימחץ </verse>
        <verse osisID="Num.24.9"> ט  כרע שכב כארי וכלביא מי יקימנו מברכיך ברוך וארריך ארור </verse>
        <verse osisID="Num.24.10"> י  ויחר אף בלק אל בלעם ויספק את כפיו ויאמר בלק אל בלעם לקב איבי קראתיך והנה ברכת ברך זה שלש פעמים </verse>
        <verse osisID="Num.24.11"> יא  ועתה ברח לך אל מקומך אמרתי כבד אכבדך והנה מנעך יהוה מכבוד </verse>
        <verse osisID="Num.24.12"> יב  ויאמר בלעם אל בלק  הלא גם אל מלאכיך אשר שלחת אלי--דברתי לאמר </verse>
        <verse osisID="Num.24.13"> יג  אם יתן לי בלק מלא ביתו כסף וזהב--לא אוכל לעבר את פי יהוה לעשות טובה או רעה מלבי  אשר ידבר יהוה אתו אדבר </verse>
        <verse osisID="Num.24.14"> יד  ועתה הנני הולך לעמי לכה איעצך אשר יעשה העם הזה לעמך באחרית הימים </verse>
        <verse osisID="Num.24.15"> טו  וישא משלו ויאמר  נאם בלעם בנו בער ונאם הגבר שתם העין </verse>
        <verse osisID="Num.24.16"> טז  נאם שמע אמרי אל וידע דעת עליון מחזה שדי יחזה נפל וגלוי עינים </verse>
        <verse osisID="Num.24.17"> יז  אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל בני שת </verse>
        <verse osisID="Num.24.18"> יח  והיה אדום ירשה והיה ירשה שעיר--איביו וישראל עשה חיל </verse>
        <verse osisID="Num.24.19"> יט  וירד מיעקב והאביד שריד מעיר </verse>
        <verse osisID="Num.24.20"> כ  וירא את עמלק וישא משלו ויאמר  ראשית גוים עמלק ואחריתו עדי אבד </verse>
        <verse osisID="Num.24.21"> כא  וירא את הקיני וישא משלו ויאמר  איתן מושבך ושים בסלע קנך </verse>
        <verse osisID="Num.24.22"> כב  כי אם יהיה לבער קין--עד מה אשור תשבך </verse>
        <verse osisID="Num.24.23"> כג  וישא משלו ויאמר  אוי מי יחיה משמו אל </verse>
        <verse osisID="Num.24.24"> כד  וצים מיד כתים וענו אשור וענו עבר וגם הוא עדי אבד </verse>
        <verse osisID="Num.24.25"> כה  ויקם בלעם וילך וישב למקמו וגם בלק הלך לדרכו  {פ} </verse>
      </chapter>
      <chapter osisID="Num.25">
        <verse osisID="Num.25.1"> א  וישב ישראל בשטים ויחל העם לזנות אל בנות מואב </verse>
        <verse osisID="Num.25.2"> ב  ותקראן לעם לזבחי אלהיהן ויאכל העם וישתחוו לאלהיהן </verse>
        <verse osisID="Num.25.3"> ג  ויצמד ישראל לבעל פעור ויחר אף יהוה בישראל </verse>
        <verse osisID="Num.25.4"> ד  ויאמר יהוה אל משה קח את כל ראשי העם והוקע אותם ליהוה נגד השמש וישב חרון אף יהוה מישראל </verse>
        <verse osisID="Num.25.5"> ה  ויאמר משה אל שפטי ישראל  הרגו איש אנשיו הנצמדים לבעל פעור </verse>
        <verse osisID="Num.25.6"> ו  והנה איש מבני ישראל בא ויקרב אל אחיו את המדינית לעיני משה ולעיני כל עדת בני ישראל והמה בכים פתח אהל מועד </verse>
        <verse osisID="Num.25.7"> ז  וירא פינחס בן אלעזר בן אהרן הכהן ויקם מתוך העדה ויקח רמח בידו </verse>
        <verse osisID="Num.25.8"> ח  ויבא אחר איש ישראל אל הקבה וידקר את שניהם--את איש ישראל ואת האשה אל קבתה ותעצר המגפה מעל בני ישראל </verse>
        <verse osisID="Num.25.9"> ט  ויהיו המתים במגפה--ארבעה ועשרים אלף  {פ} </verse>
        <verse osisID="Num.25.10"> י  וידבר יהוה אל משה לאמר </verse>
        <verse osisID="Num.25.11"> יא  פינחס בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי את בני ישראל בקנאתי </verse>
        <verse osisID="Num.25.12"> יב  לכן אמר  הנני נתן לו את בריתי שלום </verse>
        <verse osisID="Num.25.13"> יג  והיתה לו ולזרעו אחריו ברית כהנת עולם--תחת אשר קנא לאלהיו ויכפר על בני ישראל </verse>
        <verse osisID="Num.25.14"> יד  ושם איש ישראל המכה אשר הכה את המדינית--זמרי בן סלוא  נשיא בית אב לשמעני </verse>
        <verse osisID="Num.25.15"> טו  ושם האשה המכה המדינית כזבי בת צור  ראש אמות בית אב במדין הוא  {פ} </verse>
        <verse osisID="Num.25.16"> טז  וידבר יהוה אל משה לאמר </verse>
        <verse osisID="Num.25.17"> יז  צרור את המדינים והכיתם אותם </verse>
        <verse osisID="Num.25.18"> יח  כי צררים הם לכם בנכליהם אשר נכלו לכם על דבר פעור ועל דבר כזבי בת נשיא מדין אחתם המכה ביום המגפה על דבר פעור </verse>
      </chapter>
      <chapter osisID="Num.26">
        <verse osisID="Num.26.1"> א  ויהי אחרי המגפה  {פ}  ויאמר יהוה אל משה ואל אלעזר בן אהרן הכהן לאמר </verse>
        <verse osisID="Num.26.2"> ב  שאו את ראש כל עדת בני ישראל מבן עשרים שנה ומעלה--לבית אבתם  כל יצא צבא בישראל </verse>
        <verse osisID="Num.26.3"> ג  וידבר משה ואלעזר הכהן אתם--בערבת מואב  על ירדן ירחו לאמר </verse>
        <verse osisID="Num.26.4"> ד  מבן עשרים שנה ומעלה כאשר צוה יהוה את משה ובני ישראל היצאים מארץ מצרים </verse>
        <verse osisID="Num.26.5"> ה  ראובן בכור ישראל בני ראובן חנוך משפחת החנכי לפלוא משפחת הפלאי </verse>
        <verse osisID="Num.26.6"> ו  לחצרן משפחת החצרוני לכרמי משפחת הכרמי </verse>
        <verse osisID="Num.26.7"> ז  אלה משפחת הראובני ויהיו פקדיהם שלשה וארבעים אלף ושבע מאות ושלשים </verse>
        <verse osisID="Num.26.8"> ח  ובני פלוא אליאב </verse>
        <verse osisID="Num.26.9"> ט  ובני אליאב נמואל ודתן ואבירם  הוא דתן ואבירם קרואי (קריאי) העדה אשר הצו על משה ועל אהרן בעדת קרח בהצתם על יהוה </verse>
        <verse osisID="Num.26.10"> י  ותפתח הארץ את פיה ותבלע אתם ואת קרח--במות העדה  באכל האש את חמשים ומאתים איש ויהיו לנס </verse>
        <verse osisID="Num.26.11"> יא  ובני קרח לא מתו  {ס} </verse>
        <verse osisID="Num.26.12"> יב  בני שמעון למשפחתם--לנמואל משפחת הנמואלי לימין משפחת הימיני ליכין משפחת היכיני </verse>
        <verse osisID="Num.26.13"> יג  לזרח משפחת הזרחי לשאול משפחת השאולי </verse>
        <verse osisID="Num.26.14"> יד  אלה משפחת השמעני--שנים ועשרים אלף ומאתים  {ס} </verse>
        <verse osisID="Num.26.15"> טו  בני גד למשפחתם--לצפון משפחת הצפוני לחגי משפחת החגי לשוני משפחת השוני </verse>
        <verse osisID="Num.26.16"> טז  לאזני משפחת האזני לערי משפחת הערי </verse>
        <verse osisID="Num.26.17"> יז  לארוד משפחת הארודי לאראלי--משפחת האראלי </verse>
        <verse osisID="Num.26.18"> יח  אלה משפחת בני גד לפקדיהם--ארבעים אלף וחמש מאות  {ס} </verse>
        <verse osisID="Num.26.19"> יט  בני יהודה ער ואונן וימת ער ואונן בארץ כנען </verse>
        <verse osisID="Num.26.20"> כ  ויהיו בני יהודה למשפחתם--לשלה משפחת השלני לפרץ משפחת הפרצי לזרח משפחת הזרחי </verse>
        <verse osisID="Num.26.21"> כא  ויהיו בני פרץ--לחצרן משפחת החצרני לחמול משפחת החמולי </verse>
        <verse osisID="Num.26.22"> כב  אלה משפחת יהודה לפקדיהם--ששה ושבעים אלף וחמש מאות  {ס} </verse>
        <verse osisID="Num.26.23"> כג  בני יששכר למשפחתם--תולע משפחת התולעי לפוה משפחת הפוני </verse>
        <verse osisID="Num.26.24"> כד  לישוב משפחת הישבי לשמרן משפחת השמרני </verse>
        <verse osisID="Num.26.25"> כה  אלה משפחת יששכר לפקדיהם--ארבעה וששים אלף ושלש מאות  {ס} </verse>
        <verse osisID="Num.26.26"> כו  בני זבולן למשפחתם--לסרד משפחת הסרדי לאלון משפחת האלני ליחלאל--משפחת היחלאלי </verse>
        <verse osisID="Num.26.27"> כז  אלה משפחת הזבולני לפקדיהם--ששים אלף וחמש מאות  {ס} </verse>
        <verse osisID="Num.26.28"> כח  בני יוסף למשפחתם--מנשה ואפרים </verse>
        <verse osisID="Num.26.29"> כט  בני מנשה למכיר משפחת המכירי ומכיר הוליד את גלעד לגלעד משפחת הגלעדי </verse>
        <verse osisID="Num.26.30"> ל  אלה בני גלעד--איעזר משפחת האיעזרי לחלק משפחת החלקי </verse>
        <verse osisID="Num.26.31"> לא  ואשריאל--משפחת האשראלי ושכם משפחת השכמי </verse>
        <verse osisID="Num.26.32"> לב  ושמידע משפחת השמידעי וחפר משפחת החפרי </verse>
        <verse osisID="Num.26.33"> לג  וצלפחד בן חפר לא היו לו בנים--כי אם בנות  ושם בנות צלפחד--מחלה ונעה חגלה מלכה ותרצה </verse>
        <verse osisID="Num.26.34"> לד  אלה משפחת מנשה ופקדיהם שנים וחמשים אלף ושבע מאות  {ס} </verse>
        <verse osisID="Num.26.35"> לה  אלה בני אפרים למשפחתם--לשותלח משפחת השתלחי לבכר משפחת הבכרי לתחן משפחת התחני </verse>
        <verse osisID="Num.26.36"> לו  ואלה בני שותלח--לערן משפחת הערני </verse>
        <verse osisID="Num.26.37"> לז  אלה משפחת בני אפרים לפקדיהם שנים ושלשים אלף וחמש מאות אלה בני יוסף למשפחתם  {ס} </verse>
        <verse osisID="Num.26.38"> לח  בני בנימן למשפחתם--לבלע משפחת הבלעי לאשבל משפחת האשבלי לאחירם משפחת האחירמי </verse>
        <verse osisID="Num.26.39"> לט  לשפופם משפחת השופמי לחופם משפחת החופמי </verse>
        <verse osisID="Num.26.40"> מ  ויהיו בני בלע ארד ונעמן--משפחת הארדי לנעמן משפחת הנעמי </verse>
        <verse osisID="Num.26.41"> מא  אלה בני בנימן למשפחתם ופקדיהם חמשה וארבעים אלף ושש מאות  {ס} </verse>
        <verse osisID="Num.26.42"> מב  אלה בני דן למשפחתם--לשוחם משפחת השוחמי אלה משפחת דן למשפחתם </verse>
        <verse osisID="Num.26.43"> מג  כל משפחת השוחמי לפקדיהם--ארבעה וששים אלף וארבע מאות  {ס} </verse>
        <verse osisID="Num.26.44"> מד  בני אשר למשפחתם--לימנה משפחת הימנה לישוי משפחת הישוי לבריעה משפחת הבריעי </verse>
        <verse osisID="Num.26.45"> מה  לבני בריעה--לחבר משפחת החברי למלכיאל--משפחת המלכיאלי </verse>
        <verse osisID="Num.26.46"> מו  ושם בת אשר שרח </verse>
        <verse osisID="Num.26.47"> מז  אלה משפחת בני אשר לפקדיהם--שלשה וחמשים אלף וארבע מאות  {ס} </verse>
        <verse osisID="Num.26.48"> מח  בני נפתלי למשפחתם--ליחצאל משפחת היחצאלי לגוני משפחת הגוני </verse>
        <verse osisID="Num.26.49"> מט  ליצר משפחת היצרי לשלם משפחת השלמי </verse>
        <verse osisID="Num.26.50"> נ  אלה משפחת נפתלי למשפחתם ופקדיהם חמשה וארבעים אלף וארבע מאות </verse>
        <verse osisID="Num.26.51"> נא  אלה פקודי בני ישראל--שש מאות אלף ואלף שבע מאות ושלשים  {פ} </verse>
        <verse osisID="Num.26.52"> נב  וידבר יהוה אל משה לאמר </verse>
        <verse osisID="Num.26.53"> נג  לאלה תחלק הארץ בנחלה--במספר שמות </verse>
        <verse osisID="Num.26.54"> נד  לרב תרבה נחלתו ולמעט תמעיט נחלתו  איש לפי פקדיו יתן נחלתו </verse>
        <verse osisID="Num.26.55"> נה  אך בגורל יחלק את הארץ  לשמות מטות אבתם ינחלו </verse>
        <verse osisID="Num.26.56"> נו  על פי הגורל תחלק נחלתו--בין רב למעט  {ס} </verse>
        <verse osisID="Num.26.57"> נז  ואלה פקודי הלוי למשפחתם--לגרשון משפחת הגרשני לקהת משפחת הקהתי למררי משפחת המררי </verse>
        <verse osisID="Num.26.58"> נח  אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את עמרם </verse>
        <verse osisID="Num.26.59"> נט  ושם אשת עמרם יוכבד בת לוי אשר ילדה אתה ללוי במצרים ותלד לעמרם את אהרן ואת משה ואת מרים אחתם </verse>
        <verse osisID="Num.26.60"> ס  ויולד לאהרן את נדב ואת אביהוא את אלעזר ואת איתמר </verse>
        <verse osisID="Num.26.61"> סא  וימת נדב ואביהוא בהקריבם אש זרה לפני יהוה </verse>
        <verse osisID="Num.26.62"> סב  ויהיו פקדיהם שלשה ועשרים אלף--כל זכר מבן חדש ומעלה  כי לא התפקדו בתוך בני ישראל כי לא נתן להם נחלה בתוך בני ישראל </verse>
        <verse osisID="Num.26.63"> סג  אלה פקודי משה ואלעזר הכהן--אשר פקדו את בני ישראל בערבת מואב על ירדן ירחו </verse>
        <verse osisID="Num.26.64"> סד  ובאלה לא היה איש מפקודי משה ואהרן הכהן--אשר פקדו את בני ישראל במדבר סיני </verse>
        <verse osisID="Num.26.65"> סה  כי אמר יהוה להם מות ימתו במדבר ולא נותר מהם איש--כי אם כלב בן יפנה ויהושע בן נון  {ס} </verse>
      </chapter>
      <chapter osisID="Num.27">
        <verse osisID="Num.27.1"> א  ותקרבנה בנות צלפחד בן חפר בן גלעד בן מכיר בן מנשה למשפחת מנשה בן יוסף ואלה שמות בנתיו--מחלה נעה וחגלה ומלכה ותרצה </verse>
        <verse osisID="Num.27.2"> ב  ותעמדנה לפני משה ולפני אלעזר הכהן ולפני הנשיאם וכל העדה--פתח אהל מועד לאמר </verse>
        <verse osisID="Num.27.3"> ג  אבינו מת במדבר והוא לא היה בתוך העדה הנועדים על יהוה בעדת קרח  כי בחטאו מת ובנים לא היו לו </verse>
        <verse osisID="Num.27.4"> ד  למה יגרע שם אבינו מתוך משפחתו כי אין לו בן תנה לנו אחזה בתוך אחי אבינו </verse>
        <verse osisID="Num.27.5"> ה  ויקרב משה את משפט big ן /big לפני יהוה  {פ} </verse>
        <verse osisID="Num.27.6"> ו  ויאמר יהוה אל משה לאמר </verse>
        <verse osisID="Num.27.7"> ז  כן בנות צלפחד דברת--נתן תתן להם אחזת נחלה בתוך אחי אביהם והעברת את נחלת אביהן להן </verse>
        <verse osisID="Num.27.8"> ח  ואל בני ישראל תדבר לאמר  איש כי ימות ובן אין לו--והעברתם את נחלתו לבתו </verse>
        <verse osisID="Num.27.9"> ט  ואם אין לו בת--ונתתם את נחלתו לאחיו </verse>
        <verse osisID="Num.27.10"> י  ואם אין לו אחים--ונתתם את נחלתו לאחי אביו </verse>
        <verse osisID="Num.27.11"> יא  ואם אין אחים לאביו--ונתתם את נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את משה  {פ} </verse>
        <verse osisID="Num.27.12"> יב  ויאמר יהוה אל משה עלה אל הר העברים הזה וראה את הארץ אשר נתתי לבני ישראל </verse>
        <verse osisID="Num.27.13"> יג  וראיתה אתה ונאספת אל עמיך גם אתה כאשר נאסף אהרן אחיך </verse>
        <verse osisID="Num.27.14"> יד  כאשר מריתם פי במדבר צן במריבת העדה להקדישני במים לעיניהם  הם מי מריבת קדש מדבר צן  {ס} </verse>
        <verse osisID="Num.27.15"> טו  וידבר משה אל יהוה לאמר </verse>
        <verse osisID="Num.27.16"> טז  יפקד יהוה אלהי הרוחת לכל בשר איש על העדה </verse>
        <verse osisID="Num.27.17"> יז  אשר יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין להם רעה </verse>
        <verse osisID="Num.27.18"> יח  ויאמר יהוה אל משה קח לך את יהושע בן נון--איש אשר רוח בו וסמכת את ידך עליו </verse>
        <verse osisID="Num.27.19"> יט  והעמדת אתו לפני אלעזר הכהן ולפני כל העדה וצויתה אתו לעיניהם </verse>
        <verse osisID="Num.27.20"> כ  ונתתה מהודך עליו--למען ישמעו כל עדת בני ישראל </verse>
        <verse osisID="Num.27.21"> כא  ולפני אלעזר הכהן יעמד ושאל לו במשפט האורים לפני יהוה  על פיו יצאו ועל פיו יבאו הוא וכל בני ישראל אתו--וכל העדה </verse>
        <verse osisID="Num.27.22"> כב  ויעש משה כאשר צוה יהוה אתו ויקח את יהושע ויעמדהו לפני אלעזר הכהן ולפני כל העדה </verse>
        <verse osisID="Num.27.23"> כג  ויסמך את ידיו עליו ויצוהו כאשר דבר יהוה ביד משה  {פ} </verse>
      </chapter>
      <chapter osisID="Num.28">
        <verse osisID="Num.28.1"> א  וידבר יהוה אל משה לאמר </verse>
        <verse osisID="Num.28.2"> ב  צו את בני ישראל ואמרת אלהם  את קרבני לחמי לאשי ריח ניחחי תשמרו להקריב לי במועדו </verse>
        <verse osisID="Num.28.3"> ג  ואמרת להם--זה האשה אשר תקריבו ליהוה  כבשים בני שנה תמימם שנים ליום עלה תמיד </verse>
        <verse osisID="Num.28.4"> ד  את הכבש אחד תעשה בבקר ואת הכבש השני תעשה בין הערבים </verse>
        <verse osisID="Num.28.5"> ה  ועשירית האיפה סלת למנחה בלולה בשמן כתית רביעת ההין </verse>
        <verse osisID="Num.28.6"> ו  עלת תמיד--העשיה בהר סיני לריח ניחח אשה ליהוה </verse>
        <verse osisID="Num.28.7"> ז  ונסכו רביעת ההין לכבש האחד בקדש הסך נסך שכר--ליהוה </verse>
        <verse osisID="Num.28.8"> ח  ואת הכבש השני תעשה בין הערבים  כמנחת הבקר וכנסכו תעשה אשה ריח ניחח ליהוה  {פ} </verse>
        <verse osisID="Num.28.9"> ט  וביום השבת--שני כבשים בני שנה תמימם ושני עשרנים סלת מנחה בלולה בשמן--ונסכו </verse>
        <verse osisID="Num.28.10"> י  עלת שבת בשבתו על עלת התמיד ונסכה  {פ} </verse>
        <verse osisID="Num.28.11"> יא  ובראשי חדשיכם--תקריבו עלה ליהוה  פרים בני בקר שנים ואיל אחד כבשים בני שנה שבעה תמימם </verse>
        <verse osisID="Num.28.12"> יב  ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד </verse>
        <verse osisID="Num.28.13"> יג  ועשרן עשרון סלת מנחה בלולה בשמן לכבש האחד עלה ריח ניחח אשה ליהוה </verse>
        <verse osisID="Num.28.14"> יד  ונסכיהם חצי ההין יהיה לפר ושלישת ההין לאיל ורביעת ההין לכבש--יין  זאת עלת חדש בחדשו לחדשי השנה </verse>
        <verse osisID="Num.28.15"> טו  ושעיר עזים אחד לחטאת ליהוה על עלת התמיד יעשה ונסכו  {ס} </verse>
        <verse osisID="Num.28.16"> טז  ובחדש הראשון בארבעה עשר יום--לחדש  פסח ליהוה </verse>
        <verse osisID="Num.28.17"> יז  ובחמשה עשר יום לחדש הזה חג  שבעת ימים מצות יאכל </verse>
        <verse osisID="Num.28.18"> יח  ביום הראשון מקרא קדש  כל מלאכת עבדה לא תעשו </verse>
        <verse osisID="Num.28.19"> יט  והקרבתם אשה עלה ליהוה פרים בני בקר שנים ואיל אחד ושבעה כבשים בני שנה תמימם יהיו לכם </verse>
        <verse osisID="Num.28.20"> כ  ומנחתם--סלת בלולה בשמן  שלשה עשרנים לפר ושני עשרנים לאיל--תעשו </verse>
        <verse osisID="Num.28.21"> כא  עשרון עשרון תעשה לכבש האחד--לשבעת הכבשים </verse>
        <verse osisID="Num.28.22"> כב  ושעיר חטאת אחד לכפר עליכם </verse>
        <verse osisID="Num.28.23"> כג  מלבד עלת הבקר אשר לעלת התמיד--תעשו את אלה </verse>
        <verse osisID="Num.28.24"> כד  כאלה תעשו ליום שבעת ימים--לחם אשה ריח ניחח ליהוה על עולת התמיד יעשה ונסכו </verse>
        <verse osisID="Num.28.25"> כה  וביום השביעי--מקרא קדש יהיה לכם  כל מלאכת עבדה לא תעשו  {ס} </verse>
        <verse osisID="Num.28.26"> כו  וביום הבכורים בהקריבכם מנחה חדשה ליהוה--בשבעתיכם  מקרא קדש יהיה לכם כל מלאכת עבדה לא תעשו </verse>
        <verse osisID="Num.28.27"> כז  והקרבתם עולה לריח ניחח ליהוה--פרים בני בקר שנים איל אחד שבעה כבשים בני שנה </verse>
        <verse osisID="Num.28.28"> כח  ומנחתם--סלת בלולה בשמן  שלשה עשרנים לפר האחד שני עשרנים לאיל האחד </verse>
        <verse osisID="Num.28.29"> כט  עשרון עשרון לכבש האחד--לשבעת הכבשים </verse>
        <verse osisID="Num.28.30"> ל  שעיר עזים אחד לכפר עליכם </verse>
        <verse osisID="Num.28.31"> לא  מלבד עלת התמיד ומנחתו--תעשו תמימם יהיו לכם ונסכיהם  {פ} </verse>
      </chapter>
      <chapter osisID="Num.29">
        <verse osisID="Num.29.1"> א  ובחדש השביעי באחד לחדש מקרא קדש יהיה לכם--כל מלאכת עבדה לא תעשו  יום תרועה יהיה לכם </verse>
        <verse osisID="Num.29.2"> ב  ועשיתם עלה לריח ניחח ליהוה--פר בן בקר אחד איל אחד כבשים בני שנה שבעה תמימם </verse>
        <verse osisID="Num.29.3"> ג  ומנחתם--סלת בלולה בשמן  שלשה עשרנים לפר שני עשרנים לאיל </verse>
        <verse osisID="Num.29.4"> ד  ועשרון אחד לכבש האחד לשבעת הכבשים </verse>
        <verse osisID="Num.29.5"> ה  ושעיר עזים אחד חטאת לכפר עליכם </verse>
        <verse osisID="Num.29.6"> ו  מלבד עלת החדש ומנחתה ועלת התמיד ומנחתה ונסכיהם כמשפטם  לריח ניחח אשה ליהוה  {ס} </verse>
        <verse osisID="Num.29.7"> ז  ובעשור לחדש השביעי הזה מקרא קדש יהיה לכם ועניתם את נפשתיכם כל מלאכה לא תעשו </verse>
        <verse osisID="Num.29.8"> ח  והקרבתם עלה ליהוה ריח ניחח פר בן בקר אחד איל אחד כבשים בני שנה שבעה תמימם יהיו לכם </verse>
        <verse osisID="Num.29.9"> ט  ומנחתם--סלת בלולה בשמן  שלשה עשרנים לפר שני עשרנים לאיל האחד </verse>
        <verse osisID="Num.29.10"> י  עשרון עשרון לכבש האחד--לשבעת הכבשים </verse>
        <verse osisID="Num.29.11"> יא  שעיר עזים אחד חטאת מלבד חטאת הכפרים ועלת התמיד ומנחתה ונסכיהם  {ס} </verse>
        <verse osisID="Num.29.12"> יב  ובחמשה עשר יום לחדש השביעי מקרא קדש יהיה לכם--כל מלאכת עבדה לא תעשו וחגתם חג ליהוה שבעת ימים </verse>
        <verse osisID="Num.29.13"> יג  והקרבתם עלה אשה ריח ניחח ליהוה--פרים בני בקר שלשה עשר אילם שנים כבשים בני שנה ארבעה עשר תמימם יהיו </verse>
        <verse osisID="Num.29.14"> יד  ומנחתם--סלת בלולה בשמן  שלשה עשרנים לפר האחד לשלשה עשר פרים שני עשרנים לאיל האחד לשני האילם </verse>
        <verse osisID="Num.29.15"> טו  ועשרון עשרון לכבש האחד--לארבעה עשר כבשים </verse>
        <verse osisID="Num.29.16"> טז  ושעיר עזים אחד חטאת מלבד עלת התמיד מנחתה ונסכה  {ס} </verse>
        <verse osisID="Num.29.17"> יז  וביום השני פרים בני בקר שנים עשר--אילם שנים כבשים בני שנה ארבעה עשר תמימם </verse>
        <verse osisID="Num.29.18"> יח  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID="Num.29.19"> יט  ושעיר עזים אחד חטאת מלבד עלת התמיד ומנחתה ונסכיהם  {ס} </verse>
        <verse osisID="Num.29.20"> כ  וביום השלישי פרים עשתי עשר אילם שנים כבשים בני שנה ארבעה עשר תמימם </verse>
        <verse osisID="Num.29.21"> כא  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID="Num.29.22"> כב  ושעיר חטאת אחד מלבד עלת התמיד ומנחתה ונסכה  {ס} </verse>
        <verse osisID="Num.29.23"> כג  וביום הרביעי פרים עשרה אילם שנים כבשים בני שנה ארבעה עשר תמימם </verse>
        <verse osisID="Num.29.24"> כד  מנחתם ונסכיהם לפרים לאילם ולכבשים במספרם--כמשפט </verse>
        <verse osisID="Num.29.25"> כה  ושעיר עזים אחד חטאת מלבד עלת התמיד מנחתה ונסכה  {ס} </verse>
        <verse osisID="Num.29.26"> כו  וביום החמישי פרים תשעה אילם שנים כבשים בני שנה ארבעה עשר תמימם </verse>
        <verse osisID="Num.29.27"> כז  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID="Num.29.28"> כח  ושעיר חטאת אחד מלבד עלת התמיד ומנחתה ונסכה  {ס} </verse>
        <verse osisID="Num.29.29"> כט  וביום הששי פרים שמנה אילם שנים כבשים בני שנה ארבעה עשר תמימם </verse>
        <verse osisID="Num.29.30"> ל  ומנחתם ונסכיהם לפרים לאילם ולכבשים במספרם--כמשפט </verse>
        <verse osisID="Num.29.31"> לא  ושעיר חטאת אחד מלבד עלת התמיד מנחתה ונסכיה  {ס} </verse>
        <verse osisID="Num.29.32"> לב  וביום השביעי פרים שבעה אילם שנים כבשים בני שנה ארבעה עשר תמימם </verse>
        <verse osisID="Num.29.33"> לג  ומנחתם ונסכהם לפרים לאילם ולכבשים במספרם--כמשפטם </verse>
        <verse osisID="Num.29.34"> לד  ושעיר חטאת אחד מלבד עלת התמיד מנחתה ונסכה  {ס} </verse>
        <verse osisID="Num.29.35"> לה  ביום השמיני--עצרת תהיה לכם  כל מלאכת עבדה לא תעשו </verse>
        <verse osisID="Num.29.36"> לו  והקרבתם עלה אשה ריח ניחח ליהוה--פר אחד איל אחד כבשים בני שנה שבעה תמימם </verse>
        <verse osisID="Num.29.37"> לז  מנחתם ונסכיהם לפר לאיל ולכבשים במספרם--כמשפט </verse>
        <verse osisID="Num.29.38"> לח  ושעיר חטאת אחד מלבד עלת התמיד ומנחתה ונסכה </verse>
        <verse osisID="Num.29.39"> לט  אלה תעשו ליהוה במועדיכם--לבד מנדריכם ונדבתיכם לעלתיכם ולמנחתיכם ולנסכיכם ולשלמיכם </verse>
      </chapter>
      <chapter osisID="Num.30">
        <verse osisID="Num.30.1"> א  ויאמר משה אל בני ישראל ככל אשר צוה יהוה את משה  {פ} </verse>
        <verse osisID="Num.30.2"> ב  וידבר משה אל ראשי המטות לבני ישראל לאמר  זה הדבר אשר צוה יהוה </verse>
        <verse osisID="Num.30.3"> ג  איש כי ידר נדר ליהוה או השבע שבעה לאסר אסר על נפשו--לא יחל דברו  ככל היצא מפיו יעשה </verse>
        <verse osisID="Num.30.4"> ד  ואשה כי תדר נדר ליהוה ואסרה אסר בבית אביה בנעריה </verse>
        <verse osisID="Num.30.5"> ה  ושמע אביה את נדרה ואסרה אשר אסרה על נפשה והחריש לה אביה--וקמו כל נדריה וכל אסר אשר אסרה על נפשה יקום </verse>
        <verse osisID="Num.30.6"> ו  ואם הניא אביה אתה ביום שמעו--כל נדריה ואסריה אשר אסרה על נפשה לא יקום ויהוה יסלח לה כי הניא אביה אתה </verse>
        <verse osisID="Num.30.7"> ז  ואם היו תהיה לאיש ונדריה עליה או מבטא שפתיה אשר אסרה על נפשה </verse>
        <verse osisID="Num.30.8"> ח  ושמע אישה ביום שמעו והחריש לה  וקמו נדריה ואסרה אשר אסרה על נפשה--יקמו </verse>
        <verse osisID="Num.30.9"> ט  ואם ביום שמע אישה יניא אותה והפר את נדרה אשר עליה ואת מבטא שפתיה אשר אסרה על נפשה--ויהוה יסלח לה </verse>
        <verse osisID="Num.30.10"> י  ונדר אלמנה וגרושה--כל אשר אסרה על נפשה יקום עליה </verse>
        <verse osisID="Num.30.11"> יא  ואם בית אישה נדרה או אסרה אסר על נפשה בשבעה </verse>
        <verse osisID="Num.30.12"> יב  ושמע אישה והחרש לה לא הניא אתה--וקמו כל נדריה וכל אסר אשר אסרה על נפשה יקום </verse>
        <verse osisID="Num.30.13"> יג  ואם הפר יפר אתם אישה ביום שמעו--כל מוצא שפתיה לנדריה ולאסר נפשה לא יקום  אישה הפרם ויהוה יסלח לה </verse>
        <verse osisID="Num.30.14"> יד  כל נדר וכל שבעת אסר לענת נפש--אישה יקימנו ואישה יפרנו </verse>
        <verse osisID="Num.30.15"> טו  ואם החרש יחריש לה אישה מיום אל יום והקים את כל נדריה או את כל אסריה אשר עליה--הקים אתם כי החרש לה ביום שמעו </verse>
        <verse osisID="Num.30.16"> טז  ואם הפר יפר אתם אחרי שמעו--ונשא את עונה [ (Numbers 30:17)  יז  אלה החקים אשר צוה יהוה את משה בין איש לאשתו--בין אב לבתו בנעריה בית אביה  {פ}  ] </verse>
      </chapter>
      <chapter osisID="Num.31">
        <verse osisID="Num.31.1"> א  וידבר יהוה אל משה לאמר </verse>
        <verse osisID="Num.31.2"> ב  נקם נקמת בני ישראל מאת המדינים אחר תאסף אל עמיך </verse>
        <verse osisID="Num.31.3"> ג  וידבר משה אל העם לאמר החלצו מאתכם אנשים לצבא ויהיו על מדין לתת נקמת יהוה במדין </verse>
        <verse osisID="Num.31.4"> ד  אלף למטה אלף למטה--לכל מטות ישראל תשלחו לצבא </verse>
        <verse osisID="Num.31.5"> ה  וימסרו מאלפי ישראל אלף למטה--שנים עשר אלף חלוצי צבא </verse>
        <verse osisID="Num.31.6"> ו  וישלח אתם משה אלף למטה לצבא  אתם ואת פינחס בן אלעזר הכהן לצבא וכלי הקדש וחצצרות התרועה בידו </verse>
        <verse osisID="Num.31.7"> ז  ויצבאו על מדין כאשר צוה יהוה את משה ויהרגו כל זכר </verse>
        <verse osisID="Num.31.8"> ח  ואת מלכי מדין הרגו על חלליהם את אוי ואת רקם ואת צור ואת חור ואת רבע--חמשת מלכי מדין ואת בלעם בן בעור הרגו בחרב </verse>
        <verse osisID="Num.31.9"> ט  וישבו בני ישראל את נשי מדין ואת טפם ואת כל בהמתם ואת כל מקנהם ואת כל חילם בזזו </verse>
        <verse osisID="Num.31.10"> י  ואת כל עריהם במושבתם ואת כל טירתם--שרפו באש </verse>
        <verse osisID="Num.31.11"> יא  ויקחו את כל השלל ואת כל המלקוח--באדם ובבהמה </verse>
        <verse osisID="Num.31.12"> יב  ויבאו אל משה ואל אלעזר הכהן ואל עדת בני ישראל את השבי ואת המלקוח ואת השלל--אל המחנה  אל ערבת מואב אשר על ירדן ירחו  {ס} </verse>
        <verse osisID="Num.31.13"> יג  ויצאו משה ואלעזר הכהן וכל נשיאי העדה--לקראתם  אל מחוץ למחנה </verse>
        <verse osisID="Num.31.14"> יד  ויקצף משה על פקודי החיל שרי האלפים ושרי המאות הבאים מצבא המלחמה </verse>
        <verse osisID="Num.31.15"> טו  ויאמר אליהם משה  החייתם כל נקבה </verse>
        <verse osisID="Num.31.16"> טז  הן הנה היו לבני ישראל בדבר בלעם למסר מעל ביהוה על דבר פעור ותהי המגפה בעדת יהוה </verse>
        <verse osisID="Num.31.17"> יז  ועתה הרגו כל זכר בטף וכל אשה ידעת איש למשכב זכר--הרגו </verse>
        <verse osisID="Num.31.18"> יח  וכל הטף בנשים אשר לא ידעו משכב זכר--החיו לכם </verse>
        <verse osisID="Num.31.19"> יט  ואתם חנו מחוץ למחנה--שבעת ימים  כל הרג נפש וכל נגע בחלל תתחטאו ביום השלישי וביום השביעי--אתם ושביכם </verse>
        <verse osisID="Num.31.20"> כ  וכל בגד וכל כלי עור וכל מעשה עזים וכל כלי עץ--תתחטאו  {ס} </verse>
        <verse osisID="Num.31.21"> כא  ויאמר אלעזר הכהן אל אנשי הצבא הבאים למלחמה  זאת חקת התורה אשר צוה יהוה את משה </verse>
        <verse osisID="Num.31.22"> כב  אך את הזהב ואת הכסף את הנחשת את הברזל את הבדיל ואת העפרת </verse>
        <verse osisID="Num.31.23"> כג  כל דבר אשר יבא באש תעבירו באש וטהר--אך במי נדה יתחטא וכל אשר לא יבא באש תעבירו במים </verse>
        <verse osisID="Num.31.24"> כד  וכבסתם בגדיכם ביום השביעי וטהרתם ואחר תבאו אל המחנה  {ס} </verse>
        <verse osisID="Num.31.25"> כה  ויאמר יהוה אל משה לאמר </verse>
        <verse osisID="Num.31.26"> כו  שא את ראש מלקוח השבי באדם ובבהמה--אתה ואלעזר הכהן וראשי אבות העדה </verse>
        <verse osisID="Num.31.27"> כז  וחצית את המלקוח בין תפשי המלחמה היצאים לצבא--ובין כל העדה </verse>
        <verse osisID="Num.31.28"> כח  והרמת מכס ליהוה מאת אנשי המלחמה היצאים לצבא--אחד נפש מחמש המאות  מן האדם ומן הבקר ומן החמרים ומן הצאן </verse>
        <verse osisID="Num.31.29"> כט  ממחציתם תקחו ונתתה לאלעזר הכהן תרומת יהוה </verse>
        <verse osisID="Num.31.30"> ל  וממחצת בני ישראל תקח אחד אחז מן החמשים מן האדם מן הבקר מן החמרים ומן הצאן--מכל הבהמה ונתתה אתם ללוים שמרי משמרת משכן יהוה </verse>
        <verse osisID="Num.31.31"> לא  ויעש משה ואלעזר הכהן כאשר צוה יהוה את משה </verse>
        <verse osisID="Num.31.32"> לב  ויהי המלקוח--יתר הבז אשר בזזו עם הצבא  צאן שש מאות אלף ושבעים אלף--וחמשת אלפים </verse>
        <verse osisID="Num.31.33"> לג  ובקר שנים ושבעים אלף </verse>
        <verse osisID="Num.31.34"> לד  וחמרים אחד וששים אלף </verse>
        <verse osisID="Num.31.35"> לה  ונפש אדם--מן הנשים אשר לא ידעו משכב זכר  כל נפש שנים ושלשים אלף </verse>
        <verse osisID="Num.31.36"> לו  ותהי המחצה--חלק היצאים בצבא  מספר הצאן שלש מאות אלף ושלשים אלף ושבעת אלפים וחמש מאות </verse>
        <verse osisID="Num.31.37"> לז  ויהי המכס ליהוה מן הצאן--שש מאות חמש ושבעים </verse>
        <verse osisID="Num.31.38"> לח  והבקר--ששה ושלשים אלף ומכסם ליהוה שנים ושבעים </verse>
        <verse osisID="Num.31.39"> לט  וחמרים שלשים אלף וחמש מאות ומכסם ליהוה אחד וששים </verse>
        <verse osisID="Num.31.40"> מ  ונפש אדם ששה עשר אלף ומכסם ליהוה--שנים ושלשים נפש </verse>
        <verse osisID="Num.31.41"> מא  ויתן משה את מכס תרומת יהוה לאלעזר הכהן--כאשר צוה יהוה את משה </verse>
        <verse osisID="Num.31.42"> מב  וממחצית בני ישראל אשר חצה משה מן האנשים הצבאים </verse>
        <verse osisID="Num.31.43"> מג  ותהי מחצת העדה מן הצאן--שלש מאות אלף ושלשים אלף שבעת אלפים וחמש מאות </verse>
        <verse osisID="Num.31.44"> מד  ובקר ששה ושלשים אלף </verse>
        <verse osisID="Num.31.45"> מה  וחמרים שלשים אלף וחמש מאות </verse>
        <verse osisID="Num.31.46"> מו  ונפש אדם ששה עשר אלף </verse>
        <verse osisID="Num.31.47"> מז  ויקח משה ממחצת בני ישראל את האחז אחד מן החמשים--מן האדם ומן הבהמה ויתן אתם ללוים שמרי משמרת משכן יהוה כאשר צוה יהוה את משה </verse>
        <verse osisID="Num.31.48"> מח  ויקרבו אל משה הפקדים אשר לאלפי הצבא--שרי האלפים ושרי המאות </verse>
        <verse osisID="Num.31.49"> מט  ויאמרו אל משה עבדיך נשאו את ראש אנשי המלחמה אשר בידנו ולא נפקד ממנו איש </verse>
        <verse osisID="Num.31.50"> נ  ונקרב את קרבן יהוה איש אשר מצא כלי זהב אצעדה וצמיד טבעת עגיל וכומז--לכפר על נפשתינו לפני יהוה </verse>
        <verse osisID="Num.31.51"> נא  ויקח משה ואלעזר הכהן את הזהב--מאתם  כל כלי מעשה </verse>
        <verse osisID="Num.31.52"> נב  ויהי כל זהב התרומה אשר הרימו ליהוה--ששה עשר אלף שבע מאות וחמשים שקל  מאת שרי האלפים ומאת שרי המאות </verse>
        <verse osisID="Num.31.53"> נג  אנשי הצבא בזזו איש לו </verse>
        <verse osisID="Num.31.54"> נד  ויקח משה ואלעזר הכהן את הזהב מאת שרי האלפים והמאות ויבאו אתו אל אהל מועד זכרון לבני ישראל לפני יהוה  {פ} </verse>
      </chapter>
      <chapter osisID="Num.32">
        <verse osisID="Num.32.1"> א  ומקנה רב היה לבני ראובן ולבני גד--עצום מאד ויראו את ארץ יעזר ואת ארץ גלעד והנה המקום מקום מקנה </verse>
        <verse osisID="Num.32.2"> ב  ויבאו בני גד ובני ראובן ויאמרו אל משה ואל אלעזר הכהן ואל נשיאי העדה לאמר </verse>
        <verse osisID="Num.32.3"> ג  עטרות ודיבן ויעזר ונמרה וחשבון ואלעלה ושבם ונבו ובען </verse>
        <verse osisID="Num.32.4"> ד  הארץ אשר הכה יהוה לפני עדת ישראל--ארץ מקנה הוא ולעבדיך מקנה  {ס} </verse>
        <verse osisID="Num.32.5"> ה  ויאמרו אם מצאנו חן בעיניך--יתן את הארץ הזאת לעבדיך לאחזה  אל תעברנו את הירדן </verse>
        <verse osisID="Num.32.6"> ו  ויאמר משה לבני גד ולבני ראובן  האחיכם יבאו למלחמה ואתם תשבו פה </verse>
        <verse osisID="Num.32.7"> ז  ולמה תנואון (תניאון) את לב בני ישראל--מעבר אל הארץ אשר נתן להם יהוה </verse>
        <verse osisID="Num.32.8"> ח  כה עשו אבתיכם בשלחי אתם מקדש ברנע לראות את הארץ </verse>
        <verse osisID="Num.32.9"> ט  ויעלו עד נחל אשכול ויראו את הארץ ויניאו את לב בני ישראל--לבלתי בא אל הארץ אשר נתן להם יהוה </verse>
        <verse osisID="Num.32.10"> י  ויחר אף יהוה ביום ההוא וישבע לאמר </verse>
        <verse osisID="Num.32.11"> יא  אם יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב  כי לא מלאו אחרי </verse>
        <verse osisID="Num.32.12"> יב  בלתי כלב בן יפנה הקנזי ויהושע בן נון  כי מלאו אחרי יהוה </verse>
        <verse osisID="Num.32.13"> יג  ויחר אף יהוה בישראל וינעם במדבר ארבעים שנה--עד תם כל הדור העשה הרע בעיני יהוה </verse>
        <verse osisID="Num.32.14"> יד  והנה קמתם תחת אבתיכם--תרבות אנשים חטאים  לספות עוד על חרון אף יהוה--אל ישראל </verse>
        <verse osisID="Num.32.15"> טו  כי תשובן מאחריו ויסף עוד להניחו במדבר ושחתם לכל העם הזה  {ס} </verse>
        <verse osisID="Num.32.16"> טז  ויגשו אליו ויאמרו גדרת צאן נבנה למקננו פה וערים לטפנו </verse>
        <verse osisID="Num.32.17"> יז  ואנחנו נחלץ חשים לפני בני ישראל עד אשר אם הביאנם אל מקומם וישב טפנו בערי המבצר מפני ישבי הארץ </verse>
        <verse osisID="Num.32.18"> יח  לא נשוב אל בתינו--עד התנחל בני ישראל איש נחלתו </verse>
        <verse osisID="Num.32.19"> יט  כי לא ננחל אתם מעבר לירדן והלאה  כי באה נחלתנו אלינו מעבר הירדן מזרחה  {פ} </verse>
        <verse osisID="Num.32.20"> כ  ויאמר אליהם משה אם תעשון את הדבר הזה  אם תחלצו לפני יהוה למלחמה </verse>
        <verse osisID="Num.32.21"> כא  ועבר לכם כל חלוץ את הירדן לפני יהוה עד הורישו את איביו מפניו </verse>
        <verse osisID="Num.32.22"> כב  ונכבשה הארץ לפני יהוה ואחר תשבו--והייתם נקים מיהוה ומישראל והיתה הארץ הזאת לכם לאחזה--לפני יהוה </verse>
        <verse osisID="Num.32.23"> כג  ואם לא תעשון כן הנה חטאתם ליהוה ודעו חטאתכם אשר תמצא אתכם </verse>
        <verse osisID="Num.32.24"> כד  בנו לכם ערים לטפכם וגדרת לצנאכם והיצא מפיכם תעשו </verse>
        <verse osisID="Num.32.25"> כה  ויאמר בני גד ובני ראובן אל משה לאמר  עבדיך יעשו כאשר אדני מצוה </verse>
        <verse osisID="Num.32.26"> כו  טפנו נשינו מקננו וכל בהמתנו--יהיו שם בערי הגלעד </verse>
        <verse osisID="Num.32.27"> כז  ועבדיך יעברו כל חלוץ צבא לפני יהוה--למלחמה  כאשר אדני דבר </verse>
        <verse osisID="Num.32.28"> כח  ויצו להם משה את אלעזר הכהן ואת יהושע בן נון ואת ראשי אבות המטות לבני ישראל </verse>
        <verse osisID="Num.32.29"> כט  ויאמר משה אלהם אם יעברו בני גד ובני ראובן אתכם את הירדן כל חלוץ למלחמה לפני יהוה ונכבשה הארץ לפניכם--ונתתם להם את ארץ הגלעד לאחזה </verse>
        <verse osisID="Num.32.30"> ל  ואם לא יעברו חלוצים אתכם--ונאחזו בתככם בארץ כנען </verse>
        <verse osisID="Num.32.31"> לא  ויענו בני גד ובני ראובן לאמר  את אשר דבר יהוה אל עבדיך כן נעשה </verse>
        <verse osisID="Num.32.32"> לב  נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן </verse>
        <verse osisID="Num.32.33"> לג  ויתן להם משה לבני גד ולבני ראובן ולחצי שבט מנשה בן יוסף את ממלכת סיחן מלך האמרי ואת ממלכת עוג מלך הבשן  הארץ לעריה בגבלת--ערי הארץ סביב </verse>
        <verse osisID="Num.32.34"> לד  ויבנו בני גד את דיבן ואת עטרת ואת ערער </verse>
        <verse osisID="Num.32.35"> לה  ואת עטרת שופן ואת יעזר ויגבהה </verse>
        <verse osisID="Num.32.36"> לו  ואת בית נמרה ואת בית הרן  ערי מבצר וגדרת צאן </verse>
        <verse osisID="Num.32.37"> לז  ובני ראובן בנו את חשבון ואת אלעלא ואת קריתים </verse>
        <verse osisID="Num.32.38"> לח  ואת נבו ואת בעל מעון מוסבת שם--ואת שבמה ויקראו בשמת את שמות הערים אשר בנו </verse>
        <verse osisID="Num.32.39"> לט  וילכו בני מכיר בן מנשה גלעדה--וילכדה ויורש את האמרי אשר בה </verse>
        <verse osisID="Num.32.40"> מ  ויתן משה את הגלעד למכיר בן מנשה וישב בה </verse>
        <verse osisID="Num.32.41"> מא  ויאיר בן מנשה הלך וילכד את חותיהם ויקרא אתהן חות יאיר </verse>
        <verse osisID="Num.32.42"> מב  ונבח הלך וילכד את קנת ואת בנתיה ויקרא לה נבח בשמו  {פ} </verse>
      </chapter>
      <chapter osisID="Num.33">
        <verse osisID="Num.33.1"> א  אלה מסעי בני ישראל אשר יצאו מארץ מצרים--לצבאתם  ביד משה ואהרן </verse>
        <verse osisID="Num.33.2"> ב  ויכתב משה את מוצאיהם למסעיהם--על פי יהוה ואלה מסעיהם למוצאיהם </verse>
        <verse osisID="Num.33.3"> ג  ויסעו מרעמסס בחדש הראשון בחמשה עשר יום לחדש הראשון  ממחרת הפסח יצאו בני ישראל ביד רמה--לעיני כל מצרים </verse>
        <verse osisID="Num.33.4"> ד  ומצרים מקברים את אשר הכה יהוה בהם--כל בכור ובאלהיהם עשה יהוה שפטים </verse>
        <verse osisID="Num.33.5"> ה  ויסעו בני ישראל מרעמסס ויחנו בסכת </verse>
        <verse osisID="Num.33.6"> ו  ויסעו מסכת ויחנו באתם אשר בקצה המדבר </verse>
        <verse osisID="Num.33.7"> ז  ויסעו מאתם וישב על פי החירת אשר על פני בעל צפון ויחנו לפני מגדל </verse>
        <verse osisID="Num.33.8"> ח  ויסעו מפני החירת ויעברו בתוך הים המדברה וילכו דרך שלשת ימים במדבר אתם ויחנו במרה </verse>
        <verse osisID="Num.33.9"> ט  ויסעו ממרה ויבאו אילמה ובאילם שתים עשרה עינת מים ושבעים תמרים--ויחנו שם </verse>
        <verse osisID="Num.33.10"> י  ויסעו מאילם ויחנו על ים סוף </verse>
        <verse osisID="Num.33.11"> יא  ויסעו מים סוף ויחנו במדבר סין </verse>
        <verse osisID="Num.33.12"> יב  ויסעו ממדבר סין ויחנו בדפקה </verse>
        <verse osisID="Num.33.13"> יג  ויסעו מדפקה ויחנו באלוש </verse>
        <verse osisID="Num.33.14"> יד  ויסעו מאלוש ויחנו ברפידם ולא היה שם מים לעם לשתות </verse>
        <verse osisID="Num.33.15"> טו  ויסעו מרפידם ויחנו במדבר סיני </verse>
        <verse osisID="Num.33.16"> טז  ויסעו ממדבר סיני ויחנו בקברת התאוה </verse>
        <verse osisID="Num.33.17"> יז  ויסעו מקברת התאוה ויחנו בחצרת </verse>
        <verse osisID="Num.33.18"> יח  ויסעו מחצרת ויחנו ברתמה </verse>
        <verse osisID="Num.33.19"> יט  ויסעו מרתמה ויחנו ברמן פרץ </verse>
        <verse osisID="Num.33.20"> כ  ויסעו מרמן פרץ ויחנו בלבנה </verse>
        <verse osisID="Num.33.21"> כא  ויסעו מלבנה ויחנו ברסה </verse>
        <verse osisID="Num.33.22"> כב  ויסעו מרסה ויחנו בקהלתה </verse>
        <verse osisID="Num.33.23"> כג  ויסעו מקהלתה ויחנו בהר שפר </verse>
        <verse osisID="Num.33.24"> כד  ויסעו מהר שפר ויחנו בחרדה </verse>
        <verse osisID="Num.33.25"> כה  ויסעו מחרדה ויחנו במקהלת </verse>
        <verse osisID="Num.33.26"> כו  ויסעו ממקהלת ויחנו בתחת </verse>
        <verse osisID="Num.33.27"> כז  ויסעו מתחת ויחנו בתרח </verse>
        <verse osisID="Num.33.28"> כח  ויסעו מתרח ויחנו במתקה </verse>
        <verse osisID="Num.33.29"> כט  ויסעו ממתקה ויחנו בחשמנה </verse>
        <verse osisID="Num.33.30"> ל  ויסעו מחשמנה ויחנו במסרות </verse>
        <verse osisID="Num.33.31"> לא  ויסעו ממסרות ויחנו בבני יעקן </verse>
        <verse osisID="Num.33.32"> לב  ויסעו מבני יעקן ויחנו בחר הגדגד </verse>
        <verse osisID="Num.33.33"> לג  ויסעו מחר הגדגד ויחנו ביטבתה </verse>
        <verse osisID="Num.33.34"> לד  ויסעו מיטבתה ויחנו בעברנה </verse>
        <verse osisID="Num.33.35"> לה  ויסעו מעברנה ויחנו בעצין גבר </verse>
        <verse osisID="Num.33.36"> לו  ויסעו מעצין גבר ויחנו במדבר צן הוא קדש </verse>
        <verse osisID="Num.33.37"> לז  ויסעו מקדש ויחנו בהר ההר בקצה ארץ אדום </verse>
        <verse osisID="Num.33.38"> לח  ויעל אהרן הכהן אל הר ההר על פי יהוה--וימת שם  בשנת הארבעים לצאת בני ישראל מארץ מצרים בחדש החמישי באחד לחדש </verse>
        <verse osisID="Num.33.39"> לט  ואהרן בן שלש ועשרים ומאת שנה במתו בהר ההר  {ס} </verse>
        <verse osisID="Num.33.40"> מ  וישמע הכנעני מלך ערד והוא ישב בנגב בארץ כנען--בבא בני ישראל </verse>
        <verse osisID="Num.33.41"> מא  ויסעו מהר ההר ויחנו בצלמנה </verse>
        <verse osisID="Num.33.42"> מב  ויסעו מצלמנה ויחנו בפונן </verse>
        <verse osisID="Num.33.43"> מג  ויסעו מפונן ויחנו באבת </verse>
        <verse osisID="Num.33.44"> מד  ויסעו מאבת ויחנו בעיי העברים בגבול מואב </verse>
        <verse osisID="Num.33.45"> מה  ויסעו מעיים ויחנו בדיבן גד </verse>
        <verse osisID="Num.33.46"> מו  ויסעו מדיבן גד ויחנו בעלמן דבלתימה </verse>
        <verse osisID="Num.33.47"> מז  ויסעו מעלמן דבלתימה ויחנו בהרי העברים לפני נבו </verse>
        <verse osisID="Num.33.48"> מח  ויסעו מהרי העברים ויחנו בערבת מואב על ירדן ירחו </verse>
        <verse osisID="Num.33.49"> מט  ויחנו על הירדן מבית הישמת עד אבל השטים בערבת מואב  {ס} </verse>
        <verse osisID="Num.33.50"> נ  וידבר יהוה אל משה בערבת מואב על ירדן ירחו לאמר </verse>
        <verse osisID="Num.33.51"> נא  דבר אל בני ישראל ואמרת אלהם  כי אתם עברים את הירדן אל ארץ כנען </verse>
        <verse osisID="Num.33.52"> נב  והורשתם את כל ישבי הארץ מפניכם ואבדתם את כל משכיתם ואת כל צלמי מסכתם תאבדו ואת כל במותם תשמידו </verse>
        <verse osisID="Num.33.53"> נג  והורשתם את הארץ וישבתם בה  כי לכם נתתי את הארץ לרשת אתה </verse>
        <verse osisID="Num.33.54"> נד  והתנחלתם את הארץ בגורל למשפחתיכם לרב תרבו את נחלתו ולמעט תמעיט את נחלתו--אל אשר יצא לו שמה הגורל לו יהיה  למטות אבתיכם תתנחלו </verse>
        <verse osisID="Num.33.55"> נה  ואם לא תורישו את ישבי הארץ מפניכם--והיה אשר תותירו מהם לשכים בעיניכם ולצנינם בצדיכם וצררו אתכם--על הארץ אשר אתם ישבים בה </verse>
        <verse osisID="Num.33.56"> נו  והיה כאשר דמיתי לעשות להם--אעשה לכם  {פ} </verse>
      </chapter>
      <chapter osisID="Num.34">
        <verse osisID="Num.34.1"> א  וידבר יהוה אל משה לאמר </verse>
        <verse osisID="Num.34.2"> ב  צו את בני ישראל ואמרת אלהם כי אתם באים אל הארץ כנען  זאת הארץ אשר תפל לכם בנחלה ארץ כנען לגבלתיה </verse>
        <verse osisID="Num.34.3"> ג  והיה לכם פאת נגב ממדבר צן על ידי אדום והיה לכם גבול נגב מקצה ים המלח קדמה </verse>
        <verse osisID="Num.34.4"> ד  ונסב לכם הגבול מנגב למעלה עקרבים ועבר צנה והיה (והיו) תוצאתיו מנגב לקדש ברנע ויצא חצר אדר ועבר עצמנה </verse>
        <verse osisID="Num.34.5"> ה  ונסב הגבול מעצמון נחלה מצרים והיו תוצאתיו הימה </verse>
        <verse osisID="Num.34.6"> ו  וגבול ים והיה לכם הים הגדול וגבול זה יהיה לכם גבול ים </verse>
        <verse osisID="Num.34.7"> ז  וזה יהיה לכם גבול צפון  מן הים הגדל תתאו לכם הר ההר </verse>
        <verse osisID="Num.34.8"> ח  מהר ההר תתאו לבא חמת והיו תוצאת הגבל צדדה </verse>
        <verse osisID="Num.34.9"> ט  ויצא הגבל זפרנה והיו תוצאתיו חצר עינן זה יהיה לכם גבול צפון </verse>
        <verse osisID="Num.34.10"> י  והתאויתם לכם לגבול קדמה מחצר עינן שפמה </verse>
        <verse osisID="Num.34.11"> יא  וירד הגבל משפם הרבלה מקדם לעין וירד הגבל ומחה על כתף ים כנרת קדמה </verse>
        <verse osisID="Num.34.12"> יב  וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב </verse>
        <verse osisID="Num.34.13"> יג  ויצו משה את בני ישראל לאמר  זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה </verse>
        <verse osisID="Num.34.14"> יד  כי לקחו מטה בני הראובני לבית אבתם ומטה בני הגדי לבית אבתם וחצי מטה מנשה לקחו נחלתם </verse>
        <verse osisID="Num.34.15"> טו  שני המטות וחצי המטה  לקחו נחלתם מעבר לירדן ירחו--קדמה מזרחה  {פ} </verse>
        <verse osisID="Num.34.16"> טז  וידבר יהוה אל משה לאמר </verse>
        <verse osisID="Num.34.17"> יז  אלה שמות האנשים אשר ינחלו לכם את הארץ  אלעזר הכהן ויהושע בן נון </verse>
        <verse osisID="Num.34.18"> יח  ונשיא אחד נשיא אחד ממטה--תקחו לנחל את הארץ </verse>
        <verse osisID="Num.34.19"> יט  ואלה שמות האנשים  למטה יהודה כלב בן יפנה </verse>
        <verse osisID="Num.34.20"> כ  ולמטה בני שמעון שמואל בן עמיהוד </verse>
        <verse osisID="Num.34.21"> כא  למטה בנימן אלידד בן כסלון </verse>
        <verse osisID="Num.34.22"> כב  ולמטה בני דן נשיא--בקי בן יגלי </verse>
        <verse osisID="Num.34.23"> כג  לבני יוסף למטה בני מנשה נשיא--חניאל בן אפד </verse>
        <verse osisID="Num.34.24"> כד  ולמטה בני אפרים נשיא--קמואל בן שפטן </verse>
        <verse osisID="Num.34.25"> כה  ולמטה בני זבולן נשיא--אליצפן בן פרנך </verse>
        <verse osisID="Num.34.26"> כו  ולמטה בני יששכר נשיא--פלטיאל בן עזן </verse>
        <verse osisID="Num.34.27"> כז  ולמטה בני אשר נשיא--אחיהוד בן שלמי </verse>
        <verse osisID="Num.34.28"> כח  ולמטה בני נפתלי נשיא--פדהאל בן עמיהוד </verse>
        <verse osisID="Num.34.29"> כט  אלה אשר צוה יהוה לנחל את בני ישראל בארץ כנען  {פ} </verse>
      </chapter>
      <chapter osisID="Num.35">
        <verse osisID="Num.35.1"> א  וידבר יהוה אל משה בערבת מואב על ירדן ירחו לאמר </verse>
        <verse osisID="Num.35.2"> ב  צו את בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים </verse>
        <verse osisID="Num.35.3"> ג  והיו הערים להם לשבת ומגרשיהם יהיו לבהמתם ולרכשם ולכל חיתם </verse>
        <verse osisID="Num.35.4"> ד  ומגרשי הערים אשר תתנו ללוים--מקיר העיר וחוצה אלף אמה סביב </verse>
        <verse osisID="Num.35.5"> ה  ומדתם מחוץ לעיר את פאת קדמה אלפים באמה ואת פאת נגב אלפים באמה ואת פאת ים אלפים באמה ואת פאת צפון אלפים באמה--והעיר בתוך זה יהיה להם מגרשי הערים </verse>
        <verse osisID="Num.35.6"> ו  ואת הערים אשר תתנו ללוים--את שש ערי המקלט אשר תתנו לנס שמה הרצח ועליהם תתנו ארבעים ושתים עיר </verse>
        <verse osisID="Num.35.7"> ז  כל הערים אשר תתנו ללוים--ארבעים ושמנה עיר  אתהן ואת מגרשיהן </verse>
        <verse osisID="Num.35.8"> ח  והערים אשר תתנו מאחזת בני ישראל--מאת הרב תרבו ומאת המעט תמעיטו  איש כפי נחלתו אשר ינחלו יתן מעריו ללוים  {פ} </verse>
        <verse osisID="Num.35.9"> ט  וידבר יהוה אל משה לאמר </verse>
        <verse osisID="Num.35.10"> י  דבר אל בני ישראל ואמרת אלהם  כי אתם עברים את הירדן ארצה כנען </verse>
        <verse osisID="Num.35.11"> יא  והקריתם לכם ערים ערי מקלט תהיינה לכם ונס שמה רצח מכה נפש בשגגה </verse>
        <verse osisID="Num.35.12"> יב  והיו לכם הערים למקלט מגאל ולא ימות הרצח עד עמדו לפני העדה למשפט </verse>
        <verse osisID="Num.35.13"> יג  והערים אשר תתנו--שש ערי מקלט תהיינה לכם </verse>
        <verse osisID="Num.35.14"> יד  את שלש הערים תתנו מעבר לירדן ואת שלש הערים תתנו בארץ כנען  ערי מקלט תהיינה </verse>
        <verse osisID="Num.35.15"> טו  לבני ישראל ולגר ולתושב בתוכם תהיינה שש הערים האלה למקלט--לנוס שמה כל מכה נפש בשגגה </verse>
        <verse osisID="Num.35.16"> טז  ואם בכלי ברזל הכהו וימת רצח הוא  מות יומת הרצח </verse>
        <verse osisID="Num.35.17"> יז  ואם באבן יד אשר ימות בה הכהו וימת--רצח הוא  מות יומת הרצח </verse>
        <verse osisID="Num.35.18"> יח  או בכלי עץ יד אשר ימות בו הכהו וימת--רצח הוא  מות יומת הרצח </verse>
        <verse osisID="Num.35.19"> יט  גאל הדם הוא ימית את הרצח  בפגעו בו הוא ימתנו </verse>
        <verse osisID="Num.35.20"> כ  ואם בשנאה יהדפנו או השליך עליו בצדיה וימת </verse>
        <verse osisID="Num.35.21"> כא  או באיבה הכהו בידו וימת--מות יומת המכה רצח הוא  גאל הדם ימית את הרצח--בפגעו בו </verse>
        <verse osisID="Num.35.22"> כב  ואם בפתע בלא איבה הדפו או השליך עליו כל כלי בלא צדיה </verse>
        <verse osisID="Num.35.23"> כג  או בכל אבן אשר ימות בה בלא ראות ויפל עליו וימת--והוא לא אויב לו ולא מבקש רעתו </verse>
        <verse osisID="Num.35.24"> כד  ושפטו העדה בין המכה ובין גאל הדם--על המשפטים האלה </verse>
        <verse osisID="Num.35.25"> כה  והצילו העדה את הרצח מיד גאל הדם והשיבו אתו העדה אל עיר מקלטו אשר נס שמה וישב בה עד מות הכהן הגדל אשר משח אתו בשמן הקדש </verse>
        <verse osisID="Num.35.26"> כו  ואם יצא יצא הרצח את גבול עיר מקלטו אשר ינוס שמה </verse>
        <verse osisID="Num.35.27"> כז  ומצא אתו גאל הדם מחוץ לגבול עיר מקלטו  ורצח גאל הדם את הרצח--אין לו דם </verse>
        <verse osisID="Num.35.28"> כח  כי בעיר מקלטו ישב עד מות הכהן הגדל ואחרי מות הכהן הגדל--ישוב הרצח אל ארץ אחזתו </verse>
        <verse osisID="Num.35.29"> כט  והיו אלה לכם לחקת משפט לדרתיכם בכל מושבתיכם </verse>
        <verse osisID="Num.35.30"> ל  כל מכה נפש--לפי עדים ירצח את הרצח ועד אחד לא יענה בנפש למות </verse>
        <verse osisID="Num.35.31"> לא  ולא תקחו כפר לנפש רצח אשר הוא רשע למות  כי מות יומת </verse>
        <verse osisID="Num.35.32"> לב  ולא תקחו כפר לנוס אל עיר מקלטו לשוב לשבת בארץ עד מות הכהן </verse>
        <verse osisID="Num.35.33"> לג  ולא תחניפו את הארץ אשר אתם בה כי הדם הוא יחניף את הארץ ולארץ לא יכפר לדם אשר שפך בה כי אם בדם שפכו </verse>
        <verse osisID="Num.35.34"> לד  ולא תטמא את הארץ אשר אתם ישבים בה--אשר אני שכן בתוכה  כי אני יהוה--שכן בתוך בני ישראל  {פ} </verse>
      </chapter>
      <chapter osisID="Num.36">
        <verse osisID="Num.36.1"> א  ויקרבו ראשי האבות למשפחת בני גלעד בן מכיר בן מנשה--ממשפחת בני יוסף וידברו לפני משה ולפני הנשאים--ראשי אבות לבני ישראל </verse>
        <verse osisID="Num.36.2"> ב  ויאמרו את אדני צוה יהוה לתת את הארץ בנחלה בגורל לבני ישראל ואדני צוה ביהוה לתת את נחלת צלפחד אחינו לבנתיו </verse>
        <verse osisID="Num.36.3"> ג  והיו לאחד מבני שבטי בני ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע </verse>
        <verse osisID="Num.36.4"> ד  ואם יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן </verse>
        <verse osisID="Num.36.5"> ה  ויצו משה את בני ישראל על פי יהוה לאמר  כן מטה בני יוסף דברים </verse>
        <verse osisID="Num.36.6"> ו  זה הדבר אשר צוה יהוה לבנות צלפחד לאמר לטוב בעיניהם תהיינה לנשים  אך למשפחת מטה אביהם--תהיינה לנשים </verse>
        <verse osisID="Num.36.7"> ז  ולא תסב נחלה לבני ישראל ממטה אל מטה  כי איש בנחלת מטה אבתיו ידבקו בני ישראל </verse>
        <verse osisID="Num.36.8"> ח  וכל בת ירשת נחלה ממטות בני ישראל--לאחד ממשפחת מטה אביה תהיה לאשה  למען יירשו בני ישראל איש נחלת אבתיו </verse>
        <verse osisID="Num.36.9"> ט  ולא תסב נחלה ממטה למטה אחר  כי איש בנחלתו ידבקו מטות בני ישראל </verse>
        <verse osisID="Num.36.10"> י  כאשר צוה יהוה את משה כן עשו בנות צלפחד </verse>
        <verse osisID="Num.36.11"> יא  ותהיינה מחלה תרצה וחגלה ומלכה ונעה--בנות צלפחד  לבני דדיהן לנשים </verse>
        <verse osisID="Num.36.12"> יב  ממשפחת בני מנשה בן יוסף היו לנשים ותהי נחלתן על מטה משפחת אביהן </verse>
        <verse osisID="Num.36.13"> יג  אלה המצות והמשפטים אשר צוה יהוה ביד משה--אל בני ישראל  בערבת מואב על ירדן ירחו  {ש} </verse>
      </chapter>
    </div>
    <div type="book" osisID="Deut">
      <chapter osisID="Deut.1">
        <title> לד  ולא תטמא את הארץ אשר אתם ישבים בה--אשר אני שכן בתוכה  כי אני יהוה--שכן בתוך בני ישראל  {פ} </title>
        <verse osisID="Deut.1.1"> א  אלה הדברים אשר דבר משה אל כל ישראל בעבר הירדן  במדבר בערבה מול סוף בין פארן ובין תפל ולבן וחצרת--ודי זהב </verse>
        <verse osisID="Deut.1.2"> ב  אחד עשר יום מחרב דרך הר שעיר עד קדש ברנע </verse>
        <verse osisID="Deut.1.3"> ג  ויהי בארבעים שנה בעשתי עשר חדש באחד לחדש דבר משה אל בני ישראל ככל אשר צוה יהוה אתו אלהם </verse>
        <verse osisID="Deut.1.4"> ד  אחרי הכתו את סיחן מלך האמרי אשר יושב בחשבון--ואת עוג מלך הבשן אשר יושב בעשתרת באדרעי </verse>
        <verse osisID="Deut.1.5"> ה  בעבר הירדן בארץ מואב הואיל משה באר את התורה הזאת לאמר </verse>
        <verse osisID="Deut.1.6"> ו  יהוה אלהינו דבר אלינו בחרב לאמר  רב לכם שבת בהר הזה </verse>
        <verse osisID="Deut.1.7"> ז  פנו וסעו לכם ובאו הר האמרי ואל כל שכניו בערבה בהר ובשפלה ובנגב ובחוף הים--ארץ הכנעני והלבנון עד הנהר הגדל נהר פרת </verse>
        <verse osisID="Deut.1.8"> ח  ראה נתתי לפניכם את הארץ באו ורשו את הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם </verse>
        <verse osisID="Deut.1.9"> ט  ואמר אלכם בעת ההוא לאמר  לא אוכל לבדי שאת אתכם </verse>
        <verse osisID="Deut.1.10"> י  יהוה אלהיכם הרבה אתכם והנכם היום ככוכבי השמים לרב </verse>
        <verse osisID="Deut.1.11"> יא  יהוה אלהי אבותכם יסף עליכם ככם--אלף פעמים ויברך אתכם כאשר דבר לכם </verse>
        <verse osisID="Deut.1.12"> יב  איכה אשא לבדי טרחכם ומשאכם וריבכם </verse>
        <verse osisID="Deut.1.13"> יג  הבו לכם אנשים חכמים ונבנים וידעים--לשבטיכם ואשימם בראשיכם </verse>
        <verse osisID="Deut.1.14"> יד  ותענו אתי ותאמרו טוב הדבר אשר דברת לעשות </verse>
        <verse osisID="Deut.1.15"> טו  ואקח את ראשי שבטיכם אנשים חכמים וידעים ואתן אותם ראשים עליכם  שרי אלפים ושרי מאות ושרי חמשים ושרי עשרת ושטרים לשבטיכם </verse>
        <verse osisID="Deut.1.16"> טז  ואצוה את שפטיכם בעת ההוא לאמר  שמע בין אחיכם ושפטתם צדק בין איש ובין אחיו ובין גרו </verse>
        <verse osisID="Deut.1.17"> יז  לא תכירו פנים במשפט כקטן כגדל תשמעון--לא תגורו מפני איש כי המשפט לאלהים הוא והדבר אשר יקשה מכם תקרבון אלי ושמעתיו </verse>
        <verse osisID="Deut.1.18"> יח  ואצוה אתכם בעת ההוא את כל הדברים אשר תעשון </verse>
        <verse osisID="Deut.1.19"> יט  ונסע מחרב ונלך את כל המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע </verse>
        <verse osisID="Deut.1.20"> כ  ואמר אלכם  באתם עד הר האמרי אשר יהוה אלהינו נתן לנו </verse>
        <verse osisID="Deut.1.21"> כא  ראה נתן יהוה אלהיך לפניך--את הארץ  עלה רש כאשר דבר יהוה אלהי אבתיך לך--אל תירא ואל תחת </verse>
        <verse osisID="Deut.1.22"> כב  ותקרבון אלי כלכם ותאמרו נשלחה אנשים לפנינו ויחפרו לנו את הארץ וישבו אתנו דבר--את הדרך אשר נעלה בה ואת הערים אשר נבא אליהן </verse>
        <verse osisID="Deut.1.23"> כג  וייטב בעיני הדבר ואקח מכם שנים עשר אנשים איש אחד לשבט </verse>
        <verse osisID="Deut.1.24"> כד  ויפנו ויעלו ההרה ויבאו עד נחל אשכל וירגלו אתה </verse>
        <verse osisID="Deut.1.25"> כה  ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר יהוה אלהינו נתן לנו </verse>
        <verse osisID="Deut.1.26"> כו  ולא אביתם לעלת ותמרו את פי יהוה אלהיכם </verse>
        <verse osisID="Deut.1.27"> כז  ותרגנו באהליכם ותאמרו בשנאת יהוה אתנו הוציאנו מארץ מצרים--לתת אתנו ביד האמרי להשמידנו </verse>
        <verse osisID="Deut.1.28"> כח  אנה אנחנו עלים אחינו המסו את לבבנו לאמר עם גדול ורם ממנו ערים גדלת ובצורת בשמים וגם בני ענקים ראינו שם </verse>
        <verse osisID="Deut.1.29"> כט  ואמר אלכם  לא תערצון ולא תיראון מהם </verse>
        <verse osisID="Deut.1.30"> ל  יהוה אלהיכם ההלך לפניכם הוא ילחם לכם  ככל אשר עשה אתכם במצרים--לעיניכם </verse>
        <verse osisID="Deut.1.31"> לא  ובמדבר אשר ראית אשר נשאך יהוה אלהיך כאשר ישא איש את בנו--בכל הדרך אשר הלכתם עד באכם עד המקום הזה </verse>
        <verse osisID="Deut.1.32"> לב  ובדבר הזה--אינכם מאמינם ביהוה אלהיכם </verse>
        <verse osisID="Deut.1.33"> לג  ההלך לפניכם בדרך לתור לכם מקום--לחנתכם  באש לילה לראתכם בדרך אשר תלכו בה ובענן יומם </verse>
        <verse osisID="Deut.1.34"> לד  וישמע יהוה את קול דבריכם ויקצף וישבע לאמר </verse>
        <verse osisID="Deut.1.35"> לה  אם יראה איש באנשים האלה הדור הרע הזה--את הארץ הטובה אשר נשבעתי לתת לאבתיכם </verse>
        <verse osisID="Deut.1.36"> לו  זולתי כלב בן יפנה הוא יראנה ולו אתן את הארץ אשר דרך בה ולבניו--יען אשר מלא אחרי יהוה </verse>
        <verse osisID="Deut.1.37"> לז  גם בי התאנף יהוה בגללכם לאמר  גם אתה לא תבא שם </verse>
        <verse osisID="Deut.1.38"> לח  יהושע בן נון העמד לפניך הוא יבא שמה אתו חזק כי הוא ינחלנה את ישראל </verse>
        <verse osisID="Deut.1.39"> לט  וטפכם אשר אמרתם לבז יהיה ובניכם אשר לא ידעו היום טוב ורע--המה יבאו שמה ולהם אתננה והם יירשוה </verse>
        <verse osisID="Deut.1.40"> מ  ואתם פנו לכם וסעו המדברה דרך ים סוף </verse>
        <verse osisID="Deut.1.41"> מא  ותענו ותאמרו אלי חטאנו ליהוה--אנחנו נעלה ונלחמנו ככל אשר צונו יהוה אלהינו ותחגרו איש את כלי מלחמתו ותהינו לעלת ההרה </verse>
        <verse osisID="Deut.1.42"> מב  ויאמר יהוה אלי אמר להם לא תעלו ולא תלחמו--כי אינני בקרבכם ולא תנגפו לפני איביכם </verse>
        <verse osisID="Deut.1.43"> מג  ואדבר אליכם ולא שמעתם ותמרו את פי יהוה ותזדו ותעלו ההרה </verse>
        <verse osisID="Deut.1.44"> מד  ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד חרמה </verse>
        <verse osisID="Deut.1.45"> מה  ותשבו ותבכו לפני יהוה ולא שמע יהוה בקלכם ולא האזין אליכם </verse>
        <verse osisID="Deut.1.46"> מו  ותשבו בקדש ימים רבים כימים אשר ישבתם </verse>
      </chapter>
      <chapter osisID="Deut.2">
        <verse osisID="Deut.2.1"> א  ונפן ונסע המדברה דרך ים סוף כאשר דבר יהוה אלי ונסב את הר שעיר ימים רבים  {ס} </verse>
        <verse osisID="Deut.2.2"> ב  ויאמר יהוה אלי לאמר </verse>
        <verse osisID="Deut.2.3"> ג  רב לכם סב את ההר הזה פנו לכם צפנה </verse>
        <verse osisID="Deut.2.4"> ד  ואת העם צו לאמר אתם עברים בגבול אחיכם בני עשו הישבים בשעיר וייראו מכם ונשמרתם מאד </verse>
        <verse osisID="Deut.2.5"> ה  אל תתגרו בם--כי לא אתן לכם מארצם עד מדרך כף רגל  כי ירשה לעשו נתתי את הר שעיר </verse>
        <verse osisID="Deut.2.6"> ו  אכל תשברו מאתם בכסף ואכלתם וגם מים תכרו מאתם בכסף--ושתיתם </verse>
        <verse osisID="Deut.2.7"> ז  כי יהוה אלהיך ברכך בכל מעשה ידך--ידע לכתך את המדבר הגדל הזה  זה ארבעים שנה יהוה אלהיך עמך--לא חסרת דבר </verse>
        <verse osisID="Deut.2.8"> ח  ונעבר מאת אחינו בני עשו הישבים בשעיר מדרך הערבה מאילת ומעצין גבר  {ס}  ונפן ונעבר דרך מדבר מואב </verse>
        <verse osisID="Deut.2.9"> ט  ויאמר יהוה אלי אל תצר את מואב ואל תתגר בם מלחמה  כי לא אתן לך מארצו ירשה--כי לבני לוט נתתי את ער ירשה </verse>
        <verse osisID="Deut.2.10"> י  האמים לפנים ישבו בה--עם גדול ורב ורם כענקים </verse>
        <verse osisID="Deut.2.11"> יא  רפאים יחשבו אף הם כענקים והמאבים יקראו להם אמים </verse>
        <verse osisID="Deut.2.12"> יב  ובשעיר ישבו החרים לפנים ובני עשו יירשום וישמידום מפניהם וישבו תחתם  כאשר עשה ישראל לארץ ירשתו אשר נתן יהוה להם </verse>
        <verse osisID="Deut.2.13"> יג  עתה קמו ועברו לכם--את נחל זרד ונעבר את נחל זרד </verse>
        <verse osisID="Deut.2.14"> יד  והימים אשר הלכנו מקדש ברנע עד אשר עברנו את נחל זרד שלשים ושמנה שנה--עד תם כל הדור אנשי המלחמה מקרב המחנה כאשר נשבע יהוה להם </verse>
        <verse osisID="Deut.2.15"> טו  וגם יד יהוה היתה בם להמם מקרב המחנה עד תמם </verse>
        <verse osisID="Deut.2.16"> טז  ויהי כאשר תמו כל אנשי המלחמה למות--מקרב העם  {ס} </verse>
        <verse osisID="Deut.2.17"> יז  וידבר יהוה אלי לאמר </verse>
        <verse osisID="Deut.2.18"> יח  אתה עבר היום את גבול מואב את ער </verse>
        <verse osisID="Deut.2.19"> יט  וקרבת מול בני עמון--אל תצרם ואל תתגר בם  כי לא אתן מארץ בני עמון לך ירשה--כי לבני לוט נתתיה ירשה </verse>
        <verse osisID="Deut.2.20"> כ  ארץ רפאים תחשב אף הוא  רפאים ישבו בה לפנים והעמנים יקראו להם זמזמים </verse>
        <verse osisID="Deut.2.21"> כא  עם גדול ורב ורם כענקים וישמידם יהוה מפניהם ויירשם וישבו תחתם </verse>
        <verse osisID="Deut.2.22"> כב  כאשר עשה לבני עשו הישבים בשעיר--אשר השמיד את החרי מפניהם ויירשם וישבו תחתם עד היום הזה </verse>
        <verse osisID="Deut.2.23"> כג  והעוים הישבים בחצרים עד עזה--כפתרים היצאים מכפתר השמידם וישבו תחתם </verse>
        <verse osisID="Deut.2.24"> כד  קומו סעו ועברו את נחל ארנן--ראה נתתי בידך את סיחן מלך חשבון האמרי ואת ארצו החל רש והתגר בו מלחמה </verse>
        <verse osisID="Deut.2.25"> כה  היום הזה אחל תת פחדך ויראתך על פני העמים תחת כל השמים--אשר ישמעון שמעך ורגזו וחלו מפניך </verse>
        <verse osisID="Deut.2.26"> כו  ואשלח מלאכים ממדבר קדמות אל סיחון מלך חשבון דברי שלום לאמר </verse>
        <verse osisID="Deut.2.27"> כז  אעברה בארצך בדרך בדרך אלך  לא אסור ימין ושמאול </verse>
        <verse osisID="Deut.2.28"> כח  אכל בכסף תשברני ואכלתי ומים בכסף תתן לי ושתיתי רק אעברה ברגלי </verse>
        <verse osisID="Deut.2.29"> כט  כאשר עשו לי בני עשו הישבים בשעיר והמואבים הישבים בער--עד אשר אעבר את הירדן אל הארץ אשר יהוה אלהינו נתן לנו </verse>
        <verse osisID="Deut.2.30"> ל  ולא אבה סיחן מלך חשבון העברנו בו  כי הקשה יהוה אלהיך את רוחו ואמץ את לבבו למען תתו בידך כיום הזה  {ס} </verse>
        <verse osisID="Deut.2.31"> לא  ויאמר יהוה אלי ראה החלתי תת לפניך את סיחן ואת ארצו החל רש לרשת את ארצו </verse>
        <verse osisID="Deut.2.32"> לב  ויצא סיחן לקראתנו הוא וכל עמו למלחמה--יהצה </verse>
        <verse osisID="Deut.2.33"> לג  ויתנהו יהוה אלהינו לפנינו ונך אתו ואת בנו ואת כל עמו </verse>
        <verse osisID="Deut.2.34"> לד  ונלכד את כל עריו בעת ההוא ונחרם את כל עיר מתם והנשים והטף  לא השארנו שריד </verse>
        <verse osisID="Deut.2.35"> לה  רק הבהמה בזזנו לנו ושלל הערים אשר לכדנו </verse>
        <verse osisID="Deut.2.36"> לו  מערער אשר על שפת נחל ארנן והעיר אשר בנחל ועד הגלעד לא היתה קריה אשר שגבה ממנו  את הכל נתן יהוה אלהינו לפנינו </verse>
        <verse osisID="Deut.2.37"> לז  רק אל ארץ בני עמון לא קרבת  כל יד נחל יבק וערי ההר וכל אשר צוה יהוה אלהינו </verse>
      </chapter>
      <chapter osisID="Deut.3">
        <verse osisID="Deut.3.1"> א  ונפן ונעל דרך הבשן ויצא עוג מלך הבשן לקראתנו הוא וכל עמו למלחמה--אדרעי </verse>
        <verse osisID="Deut.3.2"> ב  ויאמר יהוה אלי אל תירא אתו--כי בידך נתתי אתו ואת כל עמו ואת ארצו ועשית לו--כאשר עשית לסיחן מלך האמרי אשר יושב בחשבון </verse>
        <verse osisID="Deut.3.3"> ג  ויתן יהוה אלהינו בידנו גם את עוג מלך הבשן--ואת כל עמו ונכהו עד בלתי השאיר לו שריד </verse>
        <verse osisID="Deut.3.4"> ד  ונלכד את כל עריו בעת ההוא--לא היתה קריה אשר לא לקחנו מאתם  ששים עיר כל חבל ארגב ממלכת עוג בבשן </verse>
        <verse osisID="Deut.3.5"> ה  כל אלה ערים בצרת חומה גבהה--דלתים ובריח  לבד מערי הפרזי הרבה מאד </verse>
        <verse osisID="Deut.3.6"> ו  ונחרם אותם--כאשר עשינו לסיחן מלך חשבון  החרם כל עיר מתם הנשים והטף </verse>
        <verse osisID="Deut.3.7"> ז  וכל הבהמה ושלל הערים בזונו לנו </verse>
        <verse osisID="Deut.3.8"> ח  ונקח בעת ההוא את הארץ מיד שני מלכי האמרי אשר בעבר הירדן--מנחל ארנן עד הר חרמון </verse>
        <verse osisID="Deut.3.9"> ט  צידנים יקראו לחרמון שרין והאמרי יקראו לו שניר </verse>
        <verse osisID="Deut.3.10"> י  כל ערי המישר וכל הגלעד וכל הבשן עד סלכה ואדרעי--ערי ממלכת עוג בבשן </verse>
        <verse osisID="Deut.3.11"> יא  כי רק עוג מלך הבשן נשאר מיתר הרפאים--הנה ערשו ערש ברזל הלה הוא ברבת בני עמון  תשע אמות ארכה וארבע אמות רחבה--באמת איש </verse>
        <verse osisID="Deut.3.12"> יב  ואת הארץ הזאת ירשנו בעת ההוא מערער אשר על נחל ארנן וחצי הר הגלעד ועריו--נתתי לראובני ולגדי </verse>
        <verse osisID="Deut.3.13"> יג  ויתר הגלעד וכל הבשן ממלכת עוג--נתתי לחצי שבט המנשה  כל חבל הארגב לכל הבשן ההוא יקרא ארץ רפאים </verse>
        <verse osisID="Deut.3.14"> יד  יאיר בן מנשה לקח את כל חבל ארגב עד גבול הגשורי והמעכתי ויקרא אתם על שמו את הבשן חות יאיר עד היום הזה </verse>
        <verse osisID="Deut.3.15"> טו  ולמכיר נתתי את הגלעד </verse>
        <verse osisID="Deut.3.16"> טז  ולראובני ולגדי נתתי מן הגלעד ועד נחל ארנן תוך הנחל וגבל--ועד יבק הנחל גבול בני עמון </verse>
        <verse osisID="Deut.3.17"> יז  והערבה והירדן וגבל--מכנרת ועד ים הערבה ים המלח תחת אשדת הפסגה מזרחה </verse>
        <verse osisID="Deut.3.18"> יח  ואצו אתכם בעת ההוא לאמר  יהוה אלהיכם נתן לכם את הארץ הזאת לרשתה--חלוצים תעברו לפני אחיכם בני ישראל כל בני חיל </verse>
        <verse osisID="Deut.3.19"> יט  רק נשיכם וטפכם ומקנכם ידעתי כי מקנה רב לכם--ישבו בעריכם אשר נתתי לכם </verse>
        <verse osisID="Deut.3.20"> כ  עד אשר יניח יהוה לאחיכם ככם וירשו גם הם את הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם </verse>
        <verse osisID="Deut.3.21"> כא  ואת יהושוע צויתי בעת ההוא לאמר  עיניך הראת את כל אשר עשה יהוה אלהיכם לשני המלכים האלה--כן יעשה יהוה לכל הממלכות אשר אתה עבר שמה </verse>
        <verse osisID="Deut.3.22"> כב  לא תיראום  כי יהוה אלהיכם הוא הנלחם לכם  {ס} </verse>
        <verse osisID="Deut.3.23"> כג  ואתחנן אל יהוה בעת ההוא לאמר </verse>
        <verse osisID="Deut.3.24"> כד  אדני יהוה אתה החלות להראות את עבדך את גדלך ואת ידך החזקה--אשר מי אל בשמים ובארץ אשר יעשה כמעשיך וכגבורתך </verse>
        <verse osisID="Deut.3.25"> כה  אעברה נא ואראה את הארץ הטובה אשר בעבר הירדן  ההר הטוב הזה והלבנן </verse>
        <verse osisID="Deut.3.26"> כו  ויתעבר יהוה בי למענכם ולא שמע אלי ויאמר יהוה אלי רב לך--אל תוסף דבר אלי עוד בדבר הזה </verse>
        <verse osisID="Deut.3.27"> כז  עלה ראש הפסגה ושא עיניך ימה וצפנה ותימנה ומזרחה--וראה בעיניך  כי לא תעבר את הירדן הזה </verse>
        <verse osisID="Deut.3.28"> כח  וצו את יהושע וחזקהו ואמצהו  כי הוא יעבר לפני העם הזה והוא ינחיל אותם את הארץ אשר תראה </verse>
        <verse osisID="Deut.3.29"> כט  ונשב בגיא מול בית פעור  {פ} </verse>
      </chapter>
      <chapter osisID="Deut.4">
        <verse osisID="Deut.4.1"> א  ועתה ישראל שמע אל החקים ואל המשפטים אשר אנכי מלמד אתכם לעשות--למען תחיו ובאתם וירשתם את הארץ אשר יהוה אלהי אבתיכם נתן לכם </verse>
        <verse osisID="Deut.4.2"> ב  לא תספו על הדבר אשר אנכי מצוה אתכם ולא תגרעו ממנו--לשמר את מצות יהוה אלהיכם אשר אנכי מצוה אתכם </verse>
        <verse osisID="Deut.4.3"> ג  עיניכם הראות את אשר עשה יהוה בבעל פעור  כי כל האיש אשר הלך אחרי בעל פעור--השמידו יהוה אלהיך מקרבך </verse>
        <verse osisID="Deut.4.4"> ד  ואתם הדבקים ביהוה אלהיכם--חיים כלכם היום </verse>
        <verse osisID="Deut.4.5"> ה  ראה למדתי אתכם חקים ומשפטים כאשר צוני יהוה אלהי  לעשות כן--בקרב הארץ אשר אתם באים שמה לרשתה </verse>
        <verse osisID="Deut.4.6"> ו  ושמרתם ועשיתם--כי הוא חכמתכם ובינתכם לעיני העמים  אשר ישמעון את כל החקים האלה ואמרו רק עם חכם ונבון הגוי הגדול הזה </verse>
        <verse osisID="Deut.4.7"> ז  כי מי גוי גדול אשר לו אלהים קרבים אליו כיהוה אלהינו בכל קראנו אליו </verse>
        <verse osisID="Deut.4.8"> ח  ומי גוי גדול אשר לו חקים ומשפטים צדיקם ככל התורה הזאת אשר אנכי נתן לפניכם היום </verse>
        <verse osisID="Deut.4.9"> ט  רק השמר לך ושמר נפשך מאד פן תשכח את הדברים אשר ראו עיניך ופן יסורו מלבבך כל ימי חייך והודעתם לבניך ולבני בניך </verse>
        <verse osisID="Deut.4.10"> י  יום אשר עמדת לפני יהוה אלהיך בחרב באמר יהוה אלי הקהל לי את העם ואשמעם את דברי  אשר ילמדון ליראה אתי כל הימים אשר הם חיים על האדמה ואת בניהם ילמדון </verse>
        <verse osisID="Deut.4.11"> יא  ותקרבון ותעמדון תחת ההר וההר בער באש עד לב השמים--חשך ענן וערפל </verse>
        <verse osisID="Deut.4.12"> יב  וידבר יהוה אליכם מתוך האש  קול דברים אתם שמעים ותמונה אינכם ראים זולתי קול </verse>
        <verse osisID="Deut.4.13"> יג  ויגד לכם את בריתו אשר צוה אתכם לעשות--עשרת הדברים ויכתבם על שני לחות אבנים </verse>
        <verse osisID="Deut.4.14"> יד  ואתי צוה יהוה בעת ההוא ללמד אתכם חקים ומשפטים  לעשתכם אתם--בארץ אשר אתם עברים שמה לרשתה </verse>
        <verse osisID="Deut.4.15"> טו  ונשמרתם מאד לנפשתיכם  כי לא ראיתם כל תמונה ביום דבר יהוה אליכם בחרב מתוך האש </verse>
        <verse osisID="Deut.4.16"> טז  פן תשחתון--ועשיתם לכם פסל תמונת כל סמל  תבנית זכר או נקבה </verse>
        <verse osisID="Deut.4.17"> יז  תבנית כל בהמה אשר בארץ תבנית כל צפור כנף אשר תעוף בשמים </verse>
        <verse osisID="Deut.4.18"> יח  תבנית כל רמש באדמה תבנית כל דגה אשר במים מתחת לארץ </verse>
        <verse osisID="Deut.4.19"> יט  ופן תשא עיניך השמימה וראית את השמש ואת הירח ואת הכוכבים כל צבא השמים ונדחת והשתחוית להם ועבדתם--אשר חלק יהוה אלהיך אתם לכל העמים תחת כל השמים </verse>
        <verse osisID="Deut.4.20"> כ  ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה </verse>
        <verse osisID="Deut.4.21"> כא  ויהוה התאנף בי על דבריכם וישבע לבלתי עברי את הירדן ולבלתי בא אל הארץ הטובה אשר יהוה אלהיך נתן לך נחלה </verse>
        <verse osisID="Deut.4.22"> כב  כי אנכי מת בארץ הזאת אינני עבר את הירדן ואתם עברים וירשתם את הארץ הטובה הזאת </verse>
        <verse osisID="Deut.4.23"> כג  השמרו לכם פן תשכחו את ברית יהוה אלהיכם אשר כרת עמכם ועשיתם לכם פסל תמונת כל אשר צוך יהוה אלהיך </verse>
        <verse osisID="Deut.4.24"> כד  כי יהוה אלהיך אש אכלה הוא  אל קנא  {פ} </verse>
        <verse osisID="Deut.4.25"> כה  כי תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה אלהיך להכעיסו </verse>
        <verse osisID="Deut.4.26"> כו  העידתי בכם היום את השמים ואת הארץ כי אבד תאבדון מהר מעל הארץ אשר אתם עברים את הירדן שמה לרשתה  לא תאריכן ימים עליה כי השמד תשמדון </verse>
        <verse osisID="Deut.4.27"> כז  והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה </verse>
        <verse osisID="Deut.4.28"> כח  ועבדתם שם אלהים מעשה ידי אדם  עץ ואבן--אשר לא יראון ולא ישמעון ולא יאכלון ולא יריחן </verse>
        <verse osisID="Deut.4.29"> כט  ובקשתם משם את יהוה אלהיך ומצאת  כי תדרשנו בכל לבבך ובכל נפשך </verse>
        <verse osisID="Deut.4.30"> ל  בצר לך--ומצאוך כל הדברים האלה באחרית הימים ושבת עד יהוה אלהיך ושמעת בקלו </verse>
        <verse osisID="Deut.4.31"> לא  כי אל רחום יהוה אלהיך לא ירפך ולא ישחיתך ולא ישכח את ברית אבתיך אשר נשבע להם </verse>
        <verse osisID="Deut.4.32"> לב  כי שאל נא לימים ראשנים אשר היו לפניך למן היום אשר ברא אלהים אדם על הארץ ולמקצה השמים ועד קצה השמים  הנהיה כדבר הגדול הזה או הנשמע כמהו </verse>
        <verse osisID="Deut.4.33"> לג  השמע עם קול אלהים מדבר מתוך האש כאשר שמעת אתה--ויחי </verse>
        <verse osisID="Deut.4.34"> לד  או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים  ככל אשר עשה לכם יהוה אלהיכם במצרים--לעיניך </verse>
        <verse osisID="Deut.4.35"> לה  אתה הראת לדעת כי יהוה הוא האלהים  אין עוד מלבדו </verse>
        <verse osisID="Deut.4.36"> לו  מן השמים השמיעך את קלו ליסרך ועל הארץ הראך את אשו הגדולה ודבריו שמעת מתוך האש </verse>
        <verse osisID="Deut.4.37"> לז  ותחת כי אהב את אבתיך ויבחר בזרעו אחריו ויוצאך בפניו בכחו הגדל ממצרים </verse>
        <verse osisID="Deut.4.38"> לח  להוריש גוים גדלים ועצמים ממך--מפניך להביאך לתת לך את ארצם נחלה--כיום הזה </verse>
        <verse osisID="Deut.4.39"> לט  וידעת היום והשבת אל לבבך כי יהוה הוא האלהים בשמים ממעל ועל הארץ מתחת  אין עוד </verse>
        <verse osisID="Deut.4.40"> מ  ושמרת את חקיו ואת מצותיו אשר אנכי מצוך היום אשר ייטב לך ולבניך אחריך--ולמען תאריך ימים על האדמה אשר יהוה אלהיך נתן לך כל הימים  {פ} </verse>
        <verse osisID="Deut.4.41"> מא  אז יבדיל משה שלש ערים בעבר הירדן מזרחה שמש </verse>
        <verse osisID="Deut.4.42"> מב  לנס שמה רוצח אשר ירצח את רעהו בבלי דעת והוא לא שנא לו מתמל שלשם ונס אל אחת מן הערים האל--וחי </verse>
        <verse osisID="Deut.4.43"> מג  את בצר במדבר בארץ המישר לראובני ואת ראמת בגלעד לגדי ואת גולן בבשן למנשי </verse>
        <verse osisID="Deut.4.44"> מד  וזאת התורה אשר שם משה לפני בני ישראל </verse>
        <verse osisID="Deut.4.45"> מה  אלה העדת והחקים והמשפטים--אשר דבר משה אל בני ישראל בצאתם ממצרים </verse>
        <verse osisID="Deut.4.46"> מו  בעבר הירדן בגיא מול בית פעור בארץ סיחן מלך האמרי אשר יושב בחשבון--אשר הכה משה ובני ישראל בצאתם ממצרים </verse>
        <verse osisID="Deut.4.47"> מז  ויירשו את ארצו ואת ארץ עוג מלך הבשן שני מלכי האמרי אשר בעבר הירדן--מזרח שמש </verse>
        <verse osisID="Deut.4.48"> מח  מערער אשר על שפת נחל ארנן ועד הר שיאן--הוא חרמון </verse>
        <verse osisID="Deut.4.49"> מט  וכל הערבה עבר הירדן מזרחה ועד ים הערבה--תחת אשדת הפסגה  {פ} </verse>
      </chapter>
      <chapter osisID="Deut.5">
        <verse osisID="Deut.5.1"> א  ויקרא משה אל כל ישראל ויאמר אלהם שמע ישראל את החקים ואת המשפטים אשר אנכי דבר באזניכם היום ולמדתם אתם ושמרתם לעשתם </verse>
        <verse osisID="Deut.5.2"> ב  יהוה אלהינו כרת עמנו ברית--בחרב </verse>
        <verse osisID="Deut.5.3"> ג  לא את אבתינו כרת יהוה את הברית הזאת  כי אתנו אנחנו אלה פה היום כלנו חיים </verse>
        <verse osisID="Deut.5.4"> ד  פנים בפנים דבר יהוה עמכם בהר--מתוך האש </verse>
        <verse osisID="Deut.5.5"> ה  אנכי עמד בין יהוה וביניכם בעת ההוא להגיד לכם את דבר יהוה  כי יראתם מפני האש ולא עליתם בהר לאמר  {ס} </verse>
        <verse osisID="Deut.5.6"> ו  אנכי יהוה אלהיך אשר הוצאתיך מארץ מצרים מבית עבדים  לא יהיה לך אלהים אחרים על פני </verse>
        <verse osisID="Deut.5.7"> ז  לא תעשה לך פסל כל תמונה אשר בשמים ממעל ואשר בארץ מתחת--ואשר במים מתחת לארץ </verse>
        <verse osisID="Deut.5.8"> ח  לא תשתחוה להם ולא תעבדם  כי אנכי יהוה אלהיך אל קנא--פקד עון אבות על בנים ועל שלשים ועל רבעים לשנאי </verse>
        <verse osisID="Deut.5.9"> ט  ועשה חסד לאלפים--לאהבי ולשמרי מצותו (מצותי)  {ס} </verse>
        <verse osisID="Deut.5.10"> י  לא תשא את שם יהוה אלהיך לשוא  כי לא ינקה יהוה את אשר ישא את שמו לשוא  {ס} </verse>
        <verse osisID="Deut.5.11"> יא  שמור את יום השבת לקדשו כאשר צוך יהוה אלהיך </verse>
        <verse osisID="Deut.5.12"> יב  ששת ימים תעבד ועשית כל מלאכתך </verse>
        <verse osisID="Deut.5.13"> יג  ויום השביעי--שבת ליהוה אלהיך  לא תעשה כל מלאכה אתה ובנך ובתך ועבדך ואמתך ושורך וחמרך וכל בהמתך וגרך אשר בשעריך--למען ינוח עבדך ואמתך כמוך </verse>
        <verse osisID="Deut.5.14"> יד  וזכרת כי עבד היית בארץ מצרים ויצאך יהוה אלהיך משם ביד חזקה ובזרע נטויה על כן צוך יהוה אלהיך לעשות את יום השבת  {ס} </verse>
        <verse osisID="Deut.5.15"> טו  כבד את אביך ואת אמך כאשר צוך יהוה אלהיך--למען יאריכן ימיך ולמען ייטב לך על האדמה אשר יהוה אלהיך נתן לך  {ס} </verse>
        <verse osisID="Deut.5.16"> טז  לא תרצח  {ס}  ולא תנאף  {ס}  ולא תגנב  {ס}  ולא תענה ברעך עד שוא  {ס} </verse>
        <verse osisID="Deut.5.17"> יז  ולא תחמד אשת רעך  {ס}  ולא תתאוה בית רעך שדהו ועבדו ואמתו שורו וחמרו וכל אשר לרעך  {ס} </verse>
        <verse osisID="Deut.5.18"> יח  את הדברים האלה דבר יהוה אל כל קהלכם בהר מתוך האש הענן והערפל--קול גדול ולא יסף ויכתבם על שני לחת אבנים ויתנם אלי </verse>
        <verse osisID="Deut.5.19"> יט  ויהי כשמעכם את הקול מתוך החשך וההר בער באש ותקרבון אלי כל ראשי שבטיכם וזקניכם </verse>
        <verse osisID="Deut.5.20"> כ  ותאמרו הן הראנו יהוה אלהינו את כבדו ואת גדלו ואת קלו שמענו מתוך האש היום הזה ראינו כי ידבר אלהים את האדם וחי </verse>
        <verse osisID="Deut.5.21"> כא  ועתה למה נמות כי תאכלנו האש הגדלה הזאת אם יספים אנחנו לשמע את קול יהוה אלהינו עוד--ומתנו </verse>
        <verse osisID="Deut.5.22"> כב  כי מי כל בשר אשר שמע קול אלהים חיים מדבר מתוך האש כמנו--ויחי </verse>
        <verse osisID="Deut.5.23"> כג  קרב אתה ושמע את כל אשר יאמר יהוה אלהינו ואת תדבר אלינו את כל אשר ידבר יהוה אלהינו אליך--ושמענו ועשינו </verse>
        <verse osisID="Deut.5.24"> כד  וישמע יהוה את קול דבריכם בדברכם אלי ויאמר יהוה אלי שמעתי את קול דברי העם הזה אשר דברו אליך--היטיבו כל אשר דברו </verse>
        <verse osisID="Deut.5.25"> כה  מי יתן והיה לבבם זה להם ליראה אתי ולשמר את כל מצותי--כל הימים  למען ייטב להם ולבניהם לעלם </verse>
        <verse osisID="Deut.5.26"> כו  לך אמר להם  שובו לכם לאהליכם </verse>
        <verse osisID="Deut.5.27"> כז  ואתה פה עמד עמדי ואדברה אליך את כל המצוה והחקים והמשפטים אשר תלמדם ועשו בארץ אשר אנכי נתן להם לרשתה </verse>
        <verse osisID="Deut.5.28"> כח  ושמרתם לעשות כאשר צוה יהוה אלהיכם אתכם  לא תסרו ימין ושמאל </verse>
        <verse osisID="Deut.5.29"> כט  בכל הדרך אשר צוה יהוה אלהיכם אתכם--תלכו  למען תחיון וטוב לכם והארכתם ימים בארץ אשר תירשון </verse>
      </chapter>
      <chapter osisID="Deut.6">
        <verse osisID="Deut.6.1"> א  וזאת המצוה החקים והמשפטים אשר צוה יהוה אלהיכם ללמד אתכם--לעשות בארץ אשר אתם עברים שמה לרשתה </verse>
        <verse osisID="Deut.6.2"> ב  למען תירא את יהוה אלהיך לשמר את כל חקתיו ומצותיו אשר אנכי מצוך אתה ובנך ובן בנך כל ימי חייך--ולמען יארכן ימיך </verse>
        <verse osisID="Deut.6.3"> ג  ושמעת ישראל ושמרת לעשות אשר ייטב לך ואשר תרבון מאד  כאשר דבר יהוה אלהי אבתיך לך--ארץ זבת חלב ודבש  {פ} </verse>
        <verse osisID="Deut.6.4"> ד  שמ big ע /big ישראל  יהוה אלהינו יהוה אח big ד /big </verse>
        <verse osisID="Deut.6.5"> ה  ואהבת את יהוה אלהיך בכל לבבך ובכל נפשך ובכל מאדך </verse>
        <verse osisID="Deut.6.6"> ו  והיו הדברים האלה אשר אנכי מצוך היום--על לבבך </verse>
        <verse osisID="Deut.6.7"> ז  ושננתם לבניך ודברת בם בשבתך בביתך ובלכתך בדרך ובשכבך ובקומך </verse>
        <verse osisID="Deut.6.8"> ח  וקשרתם לאות על ידך והיו לטטפת בין עיניך </verse>
        <verse osisID="Deut.6.9"> ט  וכתבתם על מזזות ביתך ובשעריך  {ס} </verse>
        <verse osisID="Deut.6.10"> י  והיה כי יביאך יהוה אלהיך אל הארץ אשר נשבע לאבתיך לאברהם ליצחק וליעקב--לתת לך  ערים גדלת וטבת אשר לא בנית </verse>
        <verse osisID="Deut.6.11"> יא  ובתים מלאים כל טוב אשר לא מלאת וברת חצובים אשר לא חצבת כרמים וזיתים אשר לא נטעת ואכלת ושבעת </verse>
        <verse osisID="Deut.6.12"> יב  השמר לך פן תשכח את יהוה אשר הוציאך מארץ מצרים מבית עבדים </verse>
        <verse osisID="Deut.6.13"> יג  את יהוה אלהיך תירא ואתו תעבד ובשמו תשבע </verse>
        <verse osisID="Deut.6.14"> יד  לא תלכון אחרי אלהים אחרים--מאלהי העמים אשר סביבותיכם </verse>
        <verse osisID="Deut.6.15"> טו  כי אל קנא יהוה אלהיך בקרבך  פן יחרה אף יהוה אלהיך בך והשמידך מעל פני האדמה  {ס} </verse>
        <verse osisID="Deut.6.16"> טז  לא תנסו את יהוה אלהיכם כאשר נסיתם במסה </verse>
        <verse osisID="Deut.6.17"> יז  שמור תשמרון את מצות יהוה אלהיכם ועדתיו וחקיו אשר צוך </verse>
        <verse osisID="Deut.6.18"> יח  ועשית הישר והטוב בעיני יהוה--למען ייטב לך ובאת וירשת את הארץ הטבה אשר נשבע יהוה לאבתיך </verse>
        <verse osisID="Deut.6.19"> יט  להדף את כל איביך מפניך כאשר דבר יהוה  {ס} </verse>
        <verse osisID="Deut.6.20"> כ  כי ישאלך בנך מחר לאמר  מה העדת והחקים והמשפטים אשר צוה יהוה אלהינו אתכם </verse>
        <verse osisID="Deut.6.21"> כא  ואמרת לבנך עבדים היינו לפרעה במצרים ויציאנו יהוה ממצרים ביד חזקה </verse>
        <verse osisID="Deut.6.22"> כב  ויתן יהוה אותת ומפתים גדלים ורעים במצרים בפרעה ובכל ביתו--לעינינו </verse>
        <verse osisID="Deut.6.23"> כג  ואותנו הוציא משם--למען הביא אתנו לתת לנו את הארץ אשר נשבע לאבתינו </verse>
        <verse osisID="Deut.6.24"> כד  ויצונו יהוה לעשות את כל החקים האלה ליראה את יהוה אלהינו--לטוב לנו כל הימים לחיתנו כהיום הזה </verse>
        <verse osisID="Deut.6.25"> כה  וצדקה תהיה לנו  כי נשמר לעשות את כל המצוה הזאת לפני יהוה אלהינו--כאשר צונו  {ס} </verse>
      </chapter>
      <chapter osisID="Deut.7">
        <verse osisID="Deut.7.1"> א  כי יביאך יהוה אלהיך אל הארץ אשר אתה בא שמה לרשתה ונשל גוים רבים מפניך החתי והגרגשי והאמרי והכנעני והפרזי והחוי והיבוסי--שבעה גוים רבים ועצומים ממך </verse>
        <verse osisID="Deut.7.2"> ב  ונתנם יהוה אלהיך לפניך--והכיתם  החרם תחרים אתם לא תכרת להם ברית ולא תחנם </verse>
        <verse osisID="Deut.7.3"> ג  ולא תתחתן בם  בתך לא תתן לבנו ובתו לא תקח לבנך </verse>
        <verse osisID="Deut.7.4"> ד  כי יסיר את בנך מאחרי ועבדו אלהים אחרים וחרה אף יהוה בכם והשמידך מהר </verse>
        <verse osisID="Deut.7.5"> ה  כי אם כה תעשו להם--מזבחתיהם תתצו ומצבתם תשברו ואשירהם תגדעון ופסיליהם תשרפון באש </verse>
        <verse osisID="Deut.7.6"> ו  כי עם קדוש אתה ליהוה אלהיך  בך בחר יהוה אלהיך להיות לו לעם סגלה מכל העמים אשר על פני האדמה </verse>
        <verse osisID="Deut.7.7"> ז  לא מרבכם מכל העמים חשק יהוה בכם--ויבחר בכם  כי אתם המעט מכל העמים </verse>
        <verse osisID="Deut.7.8"> ח  כי מאהבת יהוה אתכם ומשמרו את השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך מצרים </verse>
        <verse osisID="Deut.7.9"> ט  וידעת כי יהוה אלהיך הוא האלהים  האל הנאמן--שמר הברית והחסד לאהביו ולשמרי מצותו לאלף דור </verse>
        <verse osisID="Deut.7.10"> י  ומשלם לשנאיו אל פניו להאבידו  לא יאחר לשנאו אל פניו ישלם לו </verse>
        <verse osisID="Deut.7.11"> יא  ושמרת את המצוה ואת החקים ואת המשפטים אשר אנכי מצוך היום--לעשותם  {פ} </verse>
        <verse osisID="Deut.7.12"> יב  והיה עקב תשמעון את המשפטים האלה ושמרתם ועשיתם אתם--ושמר יהוה אלהיך לך את הברית ואת החסד אשר נשבע לאבתיך </verse>
        <verse osisID="Deut.7.13"> יג  ואהבך וברכך והרבך וברך פרי בטנך ופרי אדמתך דגנך ותירשך ויצהרך שגר אלפיך ועשתרת צאנך על האדמה אשר נשבע לאבתיך לתת לך </verse>
        <verse osisID="Deut.7.14"> יד  ברוך תהיה מכל העמים  לא יהיה בך עקר ועקרה ובבהמתך </verse>
        <verse osisID="Deut.7.15"> טו  והסיר יהוה ממך כל חלי וכל מדוי מצרים הרעים אשר ידעת לא ישימם בך ונתנם בכל שנאיך </verse>
        <verse osisID="Deut.7.16"> טז  ואכלת את כל העמים אשר יהוה אלהיך נתן לך--לא תחוס עינך עליהם ולא תעבד את אלהיהם כי מוקש הוא לך  {ס} </verse>
        <verse osisID="Deut.7.17"> יז  כי תאמר בלבבך רבים הגוים האלה ממני איכה אוכל להורישם </verse>
        <verse osisID="Deut.7.18"> יח  לא תירא מהם  זכר תזכר את אשר עשה יהוה אלהיך לפרעה ולכל מצרים </verse>
        <verse osisID="Deut.7.19"> יט  המסת הגדלת אשר ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן יעשה יהוה אלהיך לכל העמים אשר אתה ירא מפניהם </verse>
        <verse osisID="Deut.7.20"> כ  וגם את הצרעה ישלח יהוה אלהיך בם  עד אבד הנשארים והנסתרים--מפניך </verse>
        <verse osisID="Deut.7.21"> כא  לא תערץ מפניהם  כי יהוה אלהיך בקרבך אל גדול ונורא </verse>
        <verse osisID="Deut.7.22"> כב  ונשל יהוה אלהיך את הגוים האל מפניך--מעט מעט  לא תוכל כלתם מהר פן תרבה עליך חית השדה </verse>
        <verse osisID="Deut.7.23"> כג  ונתנם יהוה אלהיך לפניך והמם מהומה גדלה עד השמדם </verse>
        <verse osisID="Deut.7.24"> כד  ונתן מלכיהם בידך והאבדת את שמם מתחת השמים  לא יתיצב איש בפניך עד השמדך אתם </verse>
        <verse osisID="Deut.7.25"> כה  פסילי אלהיהם תשרפון באש לא תחמד כסף וזהב עליהם ולקחת לך--פן תוקש בו כי תועבת יהוה אלהיך הוא </verse>
        <verse osisID="Deut.7.26"> כו  ולא תביא תועבה אל ביתך והיית חרם כמהו שקץ תשקצנו ותעב תתעבנו כי חרם הוא  {פ} </verse>
      </chapter>
      <chapter osisID="Deut.8">
        <verse osisID="Deut.8.1"> א  כל המצוה אשר אנכי מצוך היום--תשמרון לעשות  למען תחיון ורביתם ובאתם וירשתם את הארץ אשר נשבע יהוה לאבתיכם </verse>
        <verse osisID="Deut.8.2"> ב  וזכרת את כל הדרך אשר הוליכך יהוה אלהיך זה ארבעים שנה--במדבר  למען ענתך לנסתך לדעת את אשר בלבבך התשמר מצותו--אם לא </verse>
        <verse osisID="Deut.8.3"> ג  ויענך וירעבך ויאכלך את המן אשר לא ידעת ולא ידעון אבתיך  למען הודיעך כי לא על הלחם לבדו יחיה האדם--כי על כל מוצא פי יהוה יחיה האדם </verse>
        <verse osisID="Deut.8.4"> ד  שמלתך לא בלתה מעליך ורגלך לא בצקה--זה ארבעים שנה </verse>
        <verse osisID="Deut.8.5"> ה  וידעת עם לבבך  כי כאשר ייסר איש את בנו יהוה אלהיך מיסרך </verse>
        <verse osisID="Deut.8.6"> ו  ושמרת את מצות יהוה אלהיך ללכת בדרכיו וליראה אתו </verse>
        <verse osisID="Deut.8.7"> ז  כי יהוה אלהיך מביאך אל ארץ טובה  ארץ נחלי מים--עינת ותהמת יצאים בבקעה ובהר </verse>
        <verse osisID="Deut.8.8"> ח  ארץ חטה ושערה וגפן ותאנה ורמון ארץ זית שמן ודבש </verse>
        <verse osisID="Deut.8.9"> ט  ארץ אשר לא במסכנת תאכל בה לחם--לא תחסר כל בה ארץ אשר אבניה ברזל ומהרריה תחצב נחשת </verse>
        <verse osisID="Deut.8.10"> י  ואכלת ושבעת--וברכת את יהוה אלהיך על הארץ הטבה אשר נתן לך </verse>
        <verse osisID="Deut.8.11"> יא  השמר לך פן תשכח את יהוה אלהיך לבלתי שמר מצותיו ומשפטיו וחקתיו אשר אנכי מצוך היום </verse>
        <verse osisID="Deut.8.12"> יב  פן תאכל ושבעת ובתים טבים תבנה וישבת </verse>
        <verse osisID="Deut.8.13"> יג  ובקרך וצאנך ירבין וכסף וזהב ירבה לך וכל אשר לך ירבה </verse>
        <verse osisID="Deut.8.14"> יד  ורם לבבך ושכחת את יהוה אלהיך המוציאך מארץ מצרים מבית עבדים </verse>
        <verse osisID="Deut.8.15"> טו  המוליכך במדבר הגדל והנורא נחש שרף ועקרב וצמאון אשר אין מים המוציא לך מים מצור החלמיש </verse>
        <verse osisID="Deut.8.16"> טז  המאכלך מן במדבר אשר לא ידעון אבתיך  למען ענתך ולמען נסתך--להיטבך באחריתך </verse>
        <verse osisID="Deut.8.17"> יז  ואמרת בלבבך  כחי ועצם ידי עשה לי את החיל הזה </verse>
        <verse osisID="Deut.8.18"> יח  וזכרת את יהוה אלהיך--כי הוא הנתן לך כח לעשות חיל  למען הקים את בריתו אשר נשבע לאבתיך כיום הזה  {פ} </verse>
        <verse osisID="Deut.8.19"> יט  והיה אם שכח תשכח את יהוה אלהיך והלכת אחרי אלהים אחרים ועבדתם והשתחוית להם--העדתי בכם היום כי אבד תאבדון </verse>
        <verse osisID="Deut.8.20"> כ  כגוים אשר יהוה מאביד מפניכם--כן תאבדון  עקב לא תשמעון בקול יהוה אלהיכם  {פ} </verse>
      </chapter>
      <chapter osisID="Deut.9">
        <verse osisID="Deut.9.1"> א  שמע ישראל אתה עבר היום את הירדן לבא לרשת גוים גדלים ועצמים ממך--ערים גדלת ובצרת בשמים </verse>
        <verse osisID="Deut.9.2"> ב  עם גדול ורם בני ענקים  אשר אתה ידעת ואתה שמעת--מי יתיצב לפני בני ענק </verse>
        <verse osisID="Deut.9.3"> ג  וידעת היום כי יהוה אלהיך הוא העבר לפניך אש אכלה--הוא ישמידם והוא יכניעם לפניך והורשתם והאבדתם מהר כאשר דבר יהוה לך </verse>
        <verse osisID="Deut.9.4"> ד  אל תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את הארץ הזאת  וברשעת הגוים האלה יהוה מורישם מפניך </verse>
        <verse osisID="Deut.9.5"> ה  לא בצדקתך ובישר לבבך אתה בא לרשת את ארצם  כי ברשעת הגוים האלה יהוה אלהיך מורישם מפניך ולמען הקים את הדבר אשר נשבע יהוה לאבתיך לאברהם ליצחק וליעקב </verse>
        <verse osisID="Deut.9.6"> ו  וידעת כי לא בצדקתך יהוה אלהיך נתן לך את הארץ הטובה הזאת--לרשתה  כי עם קשה ערף אתה </verse>
        <verse osisID="Deut.9.7"> ז  זכר אל תשכח את אשר הקצפת את יהוה אלהיך במדבר  למן היום אשר יצאת מארץ מצרים עד באכם עד המקום הזה ממרים הייתם עם יהוה </verse>
        <verse osisID="Deut.9.8"> ח  ובחרב הקצפתם את יהוה ויתאנף יהוה בכם להשמיד אתכם </verse>
        <verse osisID="Deut.9.9"> ט  בעלתי ההרה לקחת לוחת האבנים לוחת הברית אשר כרת יהוה עמכם ואשב בהר ארבעים יום וארבעים לילה--לחם לא אכלתי ומים לא שתיתי </verse>
        <verse osisID="Deut.9.10"> י  ויתן יהוה אלי את שני לוחת האבנים--כתבים באצבע אלהים ועליהם ככל הדברים אשר דבר יהוה עמכם בהר מתוך האש--ביום הקהל </verse>
        <verse osisID="Deut.9.11"> יא  ויהי מקץ ארבעים יום וארבעים לילה נתן יהוה אלי את שני לחת האבנים--לחות הברית </verse>
        <verse osisID="Deut.9.12"> יב  ויאמר יהוה אלי קום רד מהר מזה--כי שחת עמך אשר הוצאת ממצרים  סרו מהר מן הדרך אשר צויתם--עשו להם מסכה </verse>
        <verse osisID="Deut.9.13"> יג  ויאמר יהוה אלי לאמר  ראיתי את העם הזה והנה עם קשה ערף הוא </verse>
        <verse osisID="Deut.9.14"> יד  הרף ממני ואשמידם ואמחה את שמם מתחת השמים ואעשה אותך לגוי עצום ורב ממנו </verse>
        <verse osisID="Deut.9.15"> טו  ואפן וארד מן ההר וההר בער באש ושני לוחת הברית על שתי ידי </verse>
        <verse osisID="Deut.9.16"> טז  וארא והנה חטאתם ליהוה אלהיכם--עשיתם לכם עגל מסכה  סרתם מהר--מן הדרך אשר צוה יהוה אתכם </verse>
        <verse osisID="Deut.9.17"> יז  ואתפש בשני הלחת ואשלכם מעל שתי ידי ואשברם לעיניכם </verse>
        <verse osisID="Deut.9.18"> יח  ואתנפל לפני יהוה כראשנה ארבעים יום וארבעים לילה--לחם לא אכלתי ומים לא שתיתי  על כל חטאתכם אשר חטאתם לעשות הרע בעיני יהוה להכעיסו </verse>
        <verse osisID="Deut.9.19"> יט  כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא </verse>
        <verse osisID="Deut.9.20"> כ  ובאהרן התאנף יהוה מאד--להשמידו ואתפלל גם בעד אהרן בעת ההוא </verse>
        <verse osisID="Deut.9.21"> כא  ואת חטאתכם אשר עשיתם את העגל לקחתי ואשרף אתו באש ואכת אתו טחון היטב עד אשר דק לעפר ואשלך את עפרו אל הנחל הירד מן ההר </verse>
        <verse osisID="Deut.9.22"> כב  ובתבערה ובמסה ובקברת התאוה--מקצפים הייתם את יהוה </verse>
        <verse osisID="Deut.9.23"> כג  ובשלח יהוה אתכם מקדש ברנע לאמר עלו ורשו את הארץ אשר נתתי לכם ותמרו את פי יהוה אלהיכם ולא האמנתם לו ולא שמעתם בקלו </verse>
        <verse osisID="Deut.9.24"> כד  ממרים הייתם עם יהוה מיום דעתי אתכם </verse>
        <verse osisID="Deut.9.25"> כה  ואתנפל לפני יהוה את ארבעים היום ואת ארבעים הלילה--אשר התנפלתי  כי אמר יהוה להשמיד אתכם </verse>
        <verse osisID="Deut.9.26"> כו  ואתפלל אל יהוה ואמר אדני יהוה אל תשחת עמך ונחלתך אשר פדית בגדלך--אשר הוצאת ממצרים ביד חזקה </verse>
        <verse osisID="Deut.9.27"> כז  זכר לעבדיך--לאברהם ליצחק וליעקב  אל תפן אל קשי העם הזה ואל רשעו ואל חטאתו </verse>
        <verse osisID="Deut.9.28"> כח  פן יאמרו הארץ אשר הוצאתנו משם מבלי יכלת יהוה להביאם אל הארץ אשר דבר להם ומשנאתו אותם הוציאם להמתם במדבר </verse>
        <verse osisID="Deut.9.29"> כט  והם עמך ונחלתך אשר הוצאת בכחך הגדל ובזרעך הנטויה  {פ} </verse>
      </chapter>
      <chapter osisID="Deut.10">
        <verse osisID="Deut.10.1"> א  בעת ההוא אמר יהוה אלי פסל לך שני לוחת אבנים כראשנים ועלה אלי ההרה ועשית לך ארון עץ </verse>
        <verse osisID="Deut.10.2"> ב  ואכתב על הלחת את הדברים אשר היו על הלחת הראשנים אשר שברת ושמתם בארון </verse>
        <verse osisID="Deut.10.3"> ג  ואעש ארון עצי שטים ואפסל שני לחת אבנים כראשנים ואעל ההרה ושני הלחת בידי </verse>
        <verse osisID="Deut.10.4"> ד  ויכתב על הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי </verse>
        <verse osisID="Deut.10.5"> ה  ואפן וארד מן ההר ואשם את הלחת בארון אשר עשיתי ויהיו שם כאשר צוני יהוה </verse>
        <verse osisID="Deut.10.6"> ו  ובני ישראל נסעו מבארת בני יעקן--מוסרה שם מת אהרן ויקבר שם ויכהן אלעזר בנו תחתיו </verse>
        <verse osisID="Deut.10.7"> ז  משם נסעו הגדגדה ומן הגדגדה יטבתה ארץ נחלי מים </verse>
        <verse osisID="Deut.10.8"> ח  בעת ההוא הבדיל יהוה את שבט הלוי לשאת את ארון ברית יהוה--לעמד לפני יהוה לשרתו ולברך בשמו עד היום הזה </verse>
        <verse osisID="Deut.10.9"> ט  על כן לא היה ללוי חלק ונחלה--עם אחיו  יהוה הוא נחלתו כאשר דבר יהוה אלהיך לו </verse>
        <verse osisID="Deut.10.10"> י  ואנכי עמדתי בהר כימים הראשנים--ארבעים יום וארבעים לילה וישמע יהוה אלי גם בפעם ההוא--לא אבה יהוה השחיתך </verse>
        <verse osisID="Deut.10.11"> יא  ויאמר יהוה אלי קום לך למסע לפני העם ויבאו ויירשו את הארץ אשר נשבעתי לאבתם לתת להם  {פ} </verse>
        <verse osisID="Deut.10.12"> יב  ועתה ישראל--מה יהוה אלהיך שאל מעמך  כי אם ליראה את יהוה אלהיך ללכת בכל דרכיו ולאהבה אתו ולעבד את יהוה אלהיך בכל לבבך ובכל נפשך </verse>
        <verse osisID="Deut.10.13"> יג  לשמר את מצות יהוה ואת חקתיו אשר אנכי מצוך היום--לטוב לך </verse>
        <verse osisID="Deut.10.14"> יד  הן ליהוה אלהיך השמים ושמי השמים הארץ וכל אשר בה </verse>
        <verse osisID="Deut.10.15"> טו  רק באבתיך חשק יהוה לאהבה אותם ויבחר בזרעם אחריהם בכם מכל העמים--כיום הזה </verse>
        <verse osisID="Deut.10.16"> טז  ומלתם את ערלת לבבכם וערפכם--לא תקשו עוד </verse>
        <verse osisID="Deut.10.17"> יז  כי יהוה אלהיכם--הוא אלהי האלהים ואדני האדנים  האל הגדל הגבר והנורא אשר לא ישא פנים ולא יקח שחד </verse>
        <verse osisID="Deut.10.18"> יח  עשה משפט יתום ואלמנה ואהב גר לתת לו לחם ושמלה </verse>
        <verse osisID="Deut.10.19"> יט  ואהבתם את הגר  כי גרים הייתם בארץ מצרים </verse>
        <verse osisID="Deut.10.20"> כ  את יהוה אלהיך תירא אתו תעבד ובו תדבק ובשמו תשבע </verse>
        <verse osisID="Deut.10.21"> כא  הוא תהלתך והוא אלהיך--אשר עשה אתך את הגדלת ואת הנוראת האלה אשר ראו עיניך </verse>
        <verse osisID="Deut.10.22"> כב  בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב </verse>
      </chapter>
      <chapter osisID="Deut.11">
        <verse osisID="Deut.11.1"> א  ואהבת את יהוה אלהיך ושמרת משמרתו וחקתיו ומשפטיו ומצותיו--כל הימים </verse>
        <verse osisID="Deut.11.2"> ב  וידעתם היום כי לא את בניכם אשר לא ידעו ואשר לא ראו את מוסר יהוה אלהיכם  את גדלו--את ידו החזקה וזרעו הנטויה </verse>
        <verse osisID="Deut.11.3"> ג  ואת אתתיו ואת מעשיו אשר עשה בתוך מצרים--לפרעה מלך מצרים ולכל ארצו </verse>
        <verse osisID="Deut.11.4"> ד  ואשר עשה לחיל מצרים לסוסיו ולרכבו אשר הציף את מי ים סוף על פניהם ברדפם אחריכם ויאבדם יהוה עד היום הזה </verse>
        <verse osisID="Deut.11.5"> ה  ואשר עשה לכם במדבר עד באכם עד המקום הזה </verse>
        <verse osisID="Deut.11.6"> ו  ואשר עשה לדתן ולאבירם בני אליאב בן ראובן אשר פצתה הארץ את פיה ותבלעם ואת בתיהם ואת אהליהם--ואת כל היקום אשר ברגליהם בקרב כל ישראל </verse>
        <verse osisID="Deut.11.7"> ז  כי עיניכם הראת את כל מעשה יהוה הגדל אשר עשה </verse>
        <verse osisID="Deut.11.8"> ח  ושמרתם את כל המצוה אשר אנכי מצוך היום--למען תחזקו ובאתם וירשתם את הארץ אשר אתם עברים שמה לרשתה </verse>
        <verse osisID="Deut.11.9"> ט  ולמען תאריכו ימים על האדמה אשר נשבע יהוה לאבתיכם לתת להם ולזרעם--ארץ זבת חלב ודבש  {ס} </verse>
        <verse osisID="Deut.11.10"> י  כי הארץ אשר אתה בא שמה לרשתה--לא כארץ מצרים הוא אשר יצאתם משם  אשר תזרע את זרעך והשקית ברגלך כגן הירק </verse>
        <verse osisID="Deut.11.11"> יא  והארץ אשר אתם עברים שמה לרשתה--ארץ הרים ובקעת למטר השמים תשתה מים </verse>
        <verse osisID="Deut.11.12"> יב  ארץ אשר יהוה אלהיך דרש אתה  תמיד עיני יהוה אלהיך בה--מרשית השנה ועד אחרית שנה  {ס} </verse>
        <verse osisID="Deut.11.13"> יג  והיה אם שמע תשמעו אל מצותי אשר אנכי מצוה אתכם היום--לאהבה את יהוה אלהיכם ולעבדו בכל לבבכם ובכל נפשכם </verse>
        <verse osisID="Deut.11.14"> יד  ונתתי מטר ארצכם בעתו יורה ומלקוש ואספת דגנך ותירשך ויצהרך </verse>
        <verse osisID="Deut.11.15"> טו  ונתתי עשב בשדך לבהמתך ואכלת ושבעת </verse>
        <verse osisID="Deut.11.16"> טז  השמרו לכם פן יפתה לבבכם וסרתם ועבדתם אלהים אחרים והשתחויתם להם </verse>
        <verse osisID="Deut.11.17"> יז  וחרה אף יהוה בכם ועצר את השמים ולא יהיה מטר והאדמה לא תתן את יבולה ואבדתם מהרה מעל הארץ הטבה אשר יהוה נתן לכם </verse>
        <verse osisID="Deut.11.18"> יח  ושמתם את דברי אלה על לבבכם ועל נפשכם וקשרתם אתם לאות על ידכם והיו לטוטפת בין עיניכם </verse>
        <verse osisID="Deut.11.19"> יט  ולמדתם אתם את בניכם לדבר בם בשבתך בביתך ובלכתך בדרך ובשכבך ובקומך </verse>
        <verse osisID="Deut.11.20"> כ  וכתבתם על מזוזות ביתך ובשעריך </verse>
        <verse osisID="Deut.11.21"> כא  למען ירבו ימיכם וימי בניכם על האדמה אשר נשבע יהוה לאבתיכם לתת להם--כימי השמים על הארץ  {ס} </verse>
        <verse osisID="Deut.11.22"> כב  כי אם שמר תשמרון את כל המצוה הזאת אשר אנכי מצוה אתכם--לעשתה  לאהבה את יהוה אלהיכם ללכת בכל דרכיו--ולדבקה בו </verse>
        <verse osisID="Deut.11.23"> כג  והוריש יהוה את כל הגוים האלה מלפניכם וירשתם גוים גדלים ועצמים מכם </verse>
        <verse osisID="Deut.11.24"> כד  כל המקום אשר תדרך כף רגלכם בו--לכם יהיה  מן המדבר והלבנון מן הנהר נהר פרת ועד הים האחרון--יהיה גבלכם </verse>
        <verse osisID="Deut.11.25"> כה  לא יתיצב איש בפניכם  פחדכם ומוראכם יתן יהוה אלהיכם על פני כל הארץ אשר תדרכו בה כאשר דבר לכם  {ס} </verse>
        <verse osisID="Deut.11.26"> כו  ראה אנכי נתן לפניכם--היום  ברכה וקללה </verse>
        <verse osisID="Deut.11.27"> כז  את הברכה--אשר תשמעו אל מצות יהוה אלהיכם אשר אנכי מצוה אתכם היום </verse>
        <verse osisID="Deut.11.28"> כח  והקללה אם לא תשמעו אל מצות יהוה אלהיכם וסרתם מן הדרך אשר אנכי מצוה אתכם היום  ללכת אחרי אלהים אחרים--אשר לא ידעתם  {ס} </verse>
        <verse osisID="Deut.11.29"> כט  והיה כי יביאך יהוה אלהיך אל הארץ אשר אתה בא שמה לרשתה--ונתתה את הברכה על הר גרזים ואת הקללה על הר עיבל </verse>
        <verse osisID="Deut.11.30"> ל  הלא המה בעבר הירדן אחרי דרך מבוא השמש בארץ הכנעני הישב בערבה--מול הגלגל אצל אלוני מרה </verse>
        <verse osisID="Deut.11.31"> לא  כי אתם עברים את הירדן לבא לרשת את הארץ אשר יהוה אלהיכם נתן לכם וירשתם אתה וישבתם בה </verse>
        <verse osisID="Deut.11.32"> לב  ושמרתם לעשות את כל החקים ואת המשפטים אשר אנכי נתן לפניכם היום </verse>
      </chapter>
      <chapter osisID="Deut.12">
        <verse osisID="Deut.12.1"> א  אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה  כל הימים--אשר אתם חיים על האדמה </verse>
        <verse osisID="Deut.12.2"> ב  אבד תאבדון את כל המקמות אשר עבדו שם הגוים אשר אתם ירשים אתם--את אלהיהם  על ההרים הרמים ועל הגבעות ותחת כל עץ רענן </verse>
        <verse osisID="Deut.12.3"> ג  ונתצתם את מזבחתם ושברתם את מצבתם ואשריהם תשרפון באש ופסילי אלהיהם תגדעון ואבדתם את שמם מן המקום ההוא </verse>
        <verse osisID="Deut.12.4"> ד  לא תעשון כן ליהוה אלהיכם </verse>
        <verse osisID="Deut.12.5"> ה  כי אם אל המקום אשר יבחר יהוה אלהיכם מכל שבטיכם לשום את שמו שם--לשכנו תדרשו ובאת שמה </verse>
        <verse osisID="Deut.12.6"> ו  והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם </verse>
        <verse osisID="Deut.12.7"> ז  ואכלתם שם לפני יהוה אלהיכם ושמחתם בכל משלח ידכם אתם ובתיכם--אשר ברכך יהוה אלהיך </verse>
        <verse osisID="Deut.12.8"> ח  לא תעשון--ככל אשר אנחנו עשים פה היום  איש כל הישר בעיניו </verse>
        <verse osisID="Deut.12.9"> ט  כי לא באתם עד עתה--אל המנוחה ואל הנחלה אשר יהוה אלהיך נתן לך </verse>
        <verse osisID="Deut.12.10"> י  ועברתם את הירדן וישבתם בארץ אשר יהוה אלהיכם מנחיל אתכם והניח לכם מכל איביכם מסביב וישבתם בטח </verse>
        <verse osisID="Deut.12.11"> יא  והיה המקום אשר יבחר יהוה אלהיכם בו לשכן שמו שם--שמה תביאו את כל אשר אנכי מצוה אתכם  עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה </verse>
        <verse osisID="Deut.12.12"> יב  ושמחתם לפני יהוה אלהיכם--אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם </verse>
        <verse osisID="Deut.12.13"> יג  השמר לך פן תעלה עלתיך בכל מקום אשר תראה </verse>
        <verse osisID="Deut.12.14"> יד  כי אם במקום אשר יבחר יהוה באחד שבטיך--שם תעלה עלתיך ושם תעשה כל אשר אנכי מצוך </verse>
        <verse osisID="Deut.12.15"> טו  רק בכל אות נפשך תזבח ואכלת בשר כברכת יהוה אלהיך אשר נתן לך--בכל שעריך הטמא והטהור יאכלנו כצבי וכאיל </verse>
        <verse osisID="Deut.12.16"> טז  רק הדם לא תאכלו  על הארץ תשפכנו כמים </verse>
        <verse osisID="Deut.12.17"> יז  לא תוכל לאכל בשעריך מעשר דגנך ותירשך ויצהרך ובכרת בקרך וצאנך וכל נדריך אשר תדר ונדבתיך ותרומת ידך </verse>
        <verse osisID="Deut.12.18"> יח  כי אם לפני יהוה אלהיך תאכלנו במקום אשר יבחר יהוה אלהיך בו--אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך </verse>
        <verse osisID="Deut.12.19"> יט  השמר לך פן תעזב את הלוי כל ימיך על אדמתך  {ס} </verse>
        <verse osisID="Deut.12.20"> כ  כי ירחיב יהוה אלהיך את גבלך כאשר דבר לך ואמרת אכלה בשר כי תאוה נפשך לאכל בשר--בכל אות נפשך תאכל בשר </verse>
        <verse osisID="Deut.12.21"> כא  כי ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך--ואכלת בשעריך בכל אות נפשך </verse>
        <verse osisID="Deut.12.22"> כב  אך כאשר יאכל את הצבי ואת האיל--כן תאכלנו  הטמא והטהור יחדו יאכלנו </verse>
        <verse osisID="Deut.12.23"> כג  רק חזק לבלתי אכל הדם כי הדם הוא הנפש ולא תאכל הנפש עם הבשר </verse>
        <verse osisID="Deut.12.24"> כד  לא תאכלנו  על הארץ תשפכנו כמים </verse>
        <verse osisID="Deut.12.25"> כה  לא תאכלנו--למען ייטב לך ולבניך אחריך כי תעשה הישר בעיני יהוה </verse>
        <verse osisID="Deut.12.26"> כו  רק קדשיך אשר יהיו לך ונדריך תשא ובאת אל המקום אשר יבחר יהוה </verse>
        <verse osisID="Deut.12.27"> כז  ועשית עלתיך הבשר והדם על מזבח יהוה אלהיך ודם זבחיך ישפך על מזבח יהוה אלהיך והבשר תאכל </verse>
        <verse osisID="Deut.12.28"> כח  שמר ושמעת את כל הדברים האלה אשר אנכי מצוך  למען ייטב לך ולבניך אחריך עד עולם--כי תעשה הטוב והישר בעיני יהוה אלהיך  {ס} </verse>
        <verse osisID="Deut.12.29"> כט  כי יכרית יהוה אלהיך את הגוים אשר אתה בא שמה לרשת אותם--מפניך וירשת אתם וישבת בארצם </verse>
        <verse osisID="Deut.12.30"> ל  השמר לך פן תנקש אחריהם אחרי השמדם מפניך ופן תדרש לאלהיהם לאמר איכה יעבדו הגוים האלה את אלהיהם ואעשה כן גם אני </verse>
        <verse osisID="Deut.12.31"> לא  לא תעשה כן ליהוה אלהיך  כי כל תועבת יהוה אשר שנא עשו לאלהיהם--כי גם את בניהם ואת בנתיהם ישרפו באש לאלהיהם </verse>
      </chapter>
      <chapter osisID="Deut.13">
        <verse osisID="Deut.13.1"> א  את כל הדבר אשר אנכי מצוה אתכם--אתו תשמרו לעשות  לא תסף עליו ולא תגרע ממנו  {פ} </verse>
        <verse osisID="Deut.13.2"> ב  כי יקום בקרבך נביא או חלם חלום ונתן אליך אות או מופת </verse>
        <verse osisID="Deut.13.3"> ג  ובא האות והמופת אשר דבר אליך לאמר  נלכה אחרי אלהים אחרים אשר לא ידעתם--ונעבדם </verse>
        <verse osisID="Deut.13.4"> ד  לא תשמע אל דברי הנביא ההוא או אל חולם החלום ההוא  כי מנסה יהוה אלהיכם אתכם לדעת הישכם אהבים את יהוה אלהיכם בכל לבבכם ובכל נפשכם </verse>
        <verse osisID="Deut.13.5"> ה  אחרי יהוה אלהיכם תלכו ואתו תיראו ואת מצותיו תשמרו ובקלו תשמעו ואתו תעבדו ובו תדבקון </verse>
        <verse osisID="Deut.13.6"> ו  והנביא ההוא או חלם החלום ההוא יומת כי דבר סרה על יהוה אלהיכם המוציא אתכם מארץ מצרים והפדך מבית עבדים--להדיחך מן הדרך אשר צוך יהוה אלהיך ללכת בה ובערת הרע מקרבך  {ס} </verse>
        <verse osisID="Deut.13.7"> ז  כי יסיתך אחיך בן אמך או בנך או בתך או אשת חיקך או רעך אשר כנפשך--בסתר לאמר  נלכה ונעבדה אלהים אחרים אשר לא ידעת אתה ואבתיך </verse>
        <verse osisID="Deut.13.8"> ח  מאלהי העמים אשר סביבתיכם הקרבים אליך או הרחקים ממך--מקצה הארץ ועד קצה הארץ </verse>
        <verse osisID="Deut.13.9"> ט  לא תאבה לו ולא תשמע אליו ולא תחוס עינך עליו ולא תחמל ולא תכסה עליו </verse>
        <verse osisID="Deut.13.10"> י  כי הרג תהרגנו ידך תהיה בו בראשונה להמיתו ויד כל העם באחרנה </verse>
        <verse osisID="Deut.13.11"> יא  וסקלתו באבנים ומת  כי בקש להדיחך מעל יהוה אלהיך המוציאך מארץ מצרים מבית עבדים </verse>
        <verse osisID="Deut.13.12"> יב  וכל ישראל--ישמעו ויראון ולא יוספו לעשות כדבר הרע הזה--בקרבך  {ס} </verse>
        <verse osisID="Deut.13.13"> יג  כי תשמע באחת עריך אשר יהוה אלהיך נתן לך לשבת שם--לאמר </verse>
        <verse osisID="Deut.13.14"> יד  יצאו אנשים בני בליעל מקרבך וידיחו את ישבי עירם לאמר  נלכה ונעבדה אלהים אחרים--אשר לא ידעתם </verse>
        <verse osisID="Deut.13.15"> טו  ודרשת וחקרת ושאלת היטב והנה אמת נכון הדבר נעשתה התועבה הזאת בקרבך </verse>
        <verse osisID="Deut.13.16"> טז  הכה תכה את ישבי העיר ההוא--לפי חרב  החרם אתה ואת כל אשר בה ואת בהמתה לפי חרב </verse>
        <verse osisID="Deut.13.17"> יז  ואת כל שללה תקבץ אל תוך רחבה ושרפת באש את העיר ואת כל שללה כליל ליהוה אלהיך והיתה תל עולם לא תבנה עוד </verse>
        <verse osisID="Deut.13.18"> יח  ולא ידבק בידך מאומה מן החרם--למען ישוב יהוה מחרון אפו ונתן לך רחמים ורחמך והרבך כאשר נשבע לאבתיך [ (Deuteronomy 13:19)  יט  כי תשמע בקול יהוה אלהיך לשמר את כל מצותיו אשר אנכי מצוך היום--לעשות הישר בעיני יהוה אלהיך  {ס}  ] </verse>
      </chapter>
      <chapter osisID="Deut.14">
        <verse osisID="Deut.14.1"> א  בנים אתם ליהוה אלהיכם  לא תתגדדו ולא תשימו קרחה בין עיניכם--למת </verse>
        <verse osisID="Deut.14.2"> ב  כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על פני האדמה  {ס} </verse>
        <verse osisID="Deut.14.3"> ג  לא תאכל כל תועבה </verse>
        <verse osisID="Deut.14.4"> ד  זאת הבהמה אשר תאכלו  שור שה כשבים ושה עזים </verse>
        <verse osisID="Deut.14.5"> ה  איל וצבי ויחמור ואקו ודישן ותאו וזמר </verse>
        <verse osisID="Deut.14.6"> ו  וכל בהמה מפרסת פרסה ושסעת שסע שתי פרסות מעלת גרה בבהמה--אתה תאכלו </verse>
        <verse osisID="Deut.14.7"> ז  אך את זה לא תאכלו ממעלי הגרה וממפריסי הפרסה השסועה  את הגמל ואת הארנבת ואת השפן כי מעלה גרה המה ופרסה לא הפריסו--טמאים הם לכם </verse>
        <verse osisID="Deut.14.8"> ח  ואת החזיר כי מפריס פרסה הוא ולא גרה--טמא הוא לכם מבשרם לא תאכלו ובנבלתם לא תגעו  {ס} </verse>
        <verse osisID="Deut.14.9"> ט  את זה תאכלו מכל אשר במים  כל אשר לו סנפיר וקשקשת תאכלו </verse>
        <verse osisID="Deut.14.10"> י  וכל אשר אין לו סנפיר וקשקשת לא תאכלו--טמא הוא לכם  {ס} </verse>
        <verse osisID="Deut.14.11"> יא  כל צפור טהרה תאכלו </verse>
        <verse osisID="Deut.14.12"> יב  וזה אשר לא תאכלו מהם  הנשר והפרס והעזניה </verse>
        <verse osisID="Deut.14.13"> יג  והראה ואת האיה והדיה למינה </verse>
        <verse osisID="Deut.14.14"> יד  ואת כל ערב למינו </verse>
        <verse osisID="Deut.14.15"> טו  ואת בת היענה ואת התחמס ואת השחף ואת הנץ למינהו </verse>
        <verse osisID="Deut.14.16"> טז  את הכוס ואת הינשוף והתנשמת </verse>
        <verse osisID="Deut.14.17"> יז  והקאת ואת הרחמה ואת השלך </verse>
        <verse osisID="Deut.14.18"> יח  והחסידה והאנפה למינה והדוכיפת והעטלף </verse>
        <verse osisID="Deut.14.19"> יט  וכל שרץ העוף טמא הוא לכם  לא יאכלו </verse>
        <verse osisID="Deut.14.20"> כ  כל עוף טהור תאכלו </verse>
        <verse osisID="Deut.14.21"> כא  לא תאכלו כל נבלה לגר אשר בשעריך תתננה ואכלה או מכר לנכרי--כי עם קדוש אתה ליהוה אלהיך לא תבשל גדי בחלב אמו  {פ} </verse>
        <verse osisID="Deut.14.22"> כב  עשר תעשר את כל תבואת זרעך היצא השדה שנה שנה </verse>
        <verse osisID="Deut.14.23"> כג  ואכלת לפני יהוה אלהיך במקום אשר יבחר לשכן שמו שם מעשר דגנך תירשך ויצהרך ובכרת בקרך וצאנך  למען תלמד ליראה את יהוה אלהיך--כל הימים </verse>
        <verse osisID="Deut.14.24"> כד  וכי ירבה ממך הדרך כי לא תוכל שאתו--כי ירחק ממך המקום אשר יבחר יהוה אלהיך לשום שמו שם  כי יברכך יהוה אלהיך </verse>
        <verse osisID="Deut.14.25"> כה  ונתתה בכסף וצרת הכסף בידך והלכת אל המקום אשר יבחר יהוה אלהיך בו </verse>
        <verse osisID="Deut.14.26"> כו  ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך </verse>
        <verse osisID="Deut.14.27"> כז  והלוי אשר בשעריך לא תעזבנו  כי אין לו חלק ונחלה עמך  {ס} </verse>
        <verse osisID="Deut.14.28"> כח  מקצה שלש שנים תוציא את כל מעשר תבואתך בשנה ההוא והנחת בשעריך </verse>
        <verse osisID="Deut.14.29"> כט  ובא הלוי כי אין לו חלק ונחלה עמך והגר והיתום והאלמנה אשר בשעריך ואכלו ושבעו--למען יברכך יהוה אלהיך בכל מעשה ידך אשר תעשה  {ס} </verse>
      </chapter>
      <chapter osisID="Deut.15">
        <verse osisID="Deut.15.1"> א  מקץ שבע שנים תעשה שמטה </verse>
        <verse osisID="Deut.15.2"> ב  וזה דבר השמטה--שמוט כל בעל משה ידו אשר ישה ברעהו  לא יגש את רעהו ואת אחיו כי קרא שמטה ליהוה </verse>
        <verse osisID="Deut.15.3"> ג  את הנכרי תגש ואשר יהיה לך את אחיך תשמט ידך </verse>
        <verse osisID="Deut.15.4"> ד  אפס כי לא יהיה בך אביון  כי ברך יברכך יהוה בארץ אשר יהוה אלהיך נתן לך נחלה לרשתה </verse>
        <verse osisID="Deut.15.5"> ה  רק אם שמוע תשמע בקול יהוה אלהיך לשמר לעשות את כל המצוה הזאת אשר אנכי מצוך היום </verse>
        <verse osisID="Deut.15.6"> ו  כי יהוה אלהיך ברכך כאשר דבר לך והעבטת גוים רבים ואתה לא תעבט ומשלת בגוים רבים ובך לא ימשלו  {ס} </verse>
        <verse osisID="Deut.15.7"> ז  כי יהיה בך אביון מאחד אחיך באחד שעריך בארצך אשר יהוה אלהיך נתן לך--לא תאמץ את לבבך ולא תקפץ את ידך מאחיך האביון </verse>
        <verse osisID="Deut.15.8"> ח  כי פתח תפתח את ידך לו והעבט תעביטנו די מחסרו אשר יחסר לו </verse>
        <verse osisID="Deut.15.9"> ט  השמר לך פן יהיה דבר עם לבבך בליעל לאמר קרבה שנת השבע שנת השמטה ורעה עינך באחיך האביון ולא תתן לו וקרא עליך אל יהוה והיה בך חטא </verse>
        <verse osisID="Deut.15.10"> י  נתון תתן לו ולא ירע לבבך בתתך לו  כי בגלל הדבר הזה יברכך יהוה אלהיך בכל מעשך ובכל משלח ידך </verse>
        <verse osisID="Deut.15.11"> יא  כי לא יחדל אביון מקרב הארץ על כן אנכי מצוך לאמר פתח תפתח את ידך לאחיך לעניך ולאבינך בארצך  {ס} </verse>
        <verse osisID="Deut.15.12"> יב  כי ימכר לך אחיך העברי או העבריה--ועבדך שש שנים ובשנה השביעת תשלחנו חפשי מעמך </verse>
        <verse osisID="Deut.15.13"> יג  וכי תשלחנו חפשי מעמך--לא תשלחנו ריקם </verse>
        <verse osisID="Deut.15.14"> יד  העניק תעניק לו מצאנך ומגרנך ומיקבך  אשר ברכך יהוה אלהיך תתן לו </verse>
        <verse osisID="Deut.15.15"> טו  וזכרת כי עבד היית בארץ מצרים ויפדך יהוה אלהיך על כן אנכי מצוך את הדבר הזה--היום </verse>
        <verse osisID="Deut.15.16"> טז  והיה כי יאמר אליך לא אצא מעמך  כי אהבך ואת ביתך כי טוב לו עמך </verse>
        <verse osisID="Deut.15.17"> יז  ולקחת את המרצע ונתתה באזנו ובדלת והיה לך עבד עולם ואף לאמתך תעשה כן </verse>
        <verse osisID="Deut.15.18"> יח  לא יקשה בעינך בשלחך אתו חפשי מעמך--כי משנה שכר שכיר עבדך שש שנים וברכך יהוה אלהיך בכל אשר תעשה  {פ} </verse>
        <verse osisID="Deut.15.19"> יט  כל הבכור אשר יולד בבקרך ובצאנך הזכר--תקדיש ליהוה אלהיך  לא תעבד בבכר שורך ולא תגז בכור צאנך </verse>
        <verse osisID="Deut.15.20"> כ  לפני יהוה אלהיך תאכלנו שנה בשנה במקום אשר יבחר יהוה--אתה וביתך </verse>
        <verse osisID="Deut.15.21"> כא  וכי יהיה בו מום פסח או עור כל מום רע--לא תזבחנו ליהוה אלהיך </verse>
        <verse osisID="Deut.15.22"> כב  בשעריך תאכלנו--הטמא והטהור יחדו כצבי וכאיל </verse>
        <verse osisID="Deut.15.23"> כג  רק את דמו לא תאכל  על הארץ תשפכנו כמים  {פ} </verse>
      </chapter>
      <chapter osisID="Deut.16">
        <verse osisID="Deut.16.1"> א  שמור את חדש האביב ועשית פסח ליהוה אלהיך  כי בחדש האביב הוציאך יהוה אלהיך ממצרים--לילה </verse>
        <verse osisID="Deut.16.2"> ב  וזבחת פסח ליהוה אלהיך צאן ובקר במקום אשר יבחר יהוה לשכן שמו שם </verse>
        <verse osisID="Deut.16.3"> ג  לא תאכל עליו חמץ שבעת ימים תאכל עליו מצות לחם עני  כי בחפזון יצאת מארץ מצרים--למען תזכר את יום צאתך מארץ מצרים כל ימי חייך </verse>
        <verse osisID="Deut.16.4"> ד  ולא יראה לך שאר בכל גבלך שבעת ימים ולא ילין מן הבשר אשר תזבח בערב ביום הראשון--לבקר </verse>
        <verse osisID="Deut.16.5"> ה  לא תוכל לזבח את הפסח באחד שעריך אשר יהוה אלהיך נתן לך </verse>
        <verse osisID="Deut.16.6"> ו  כי אם אל המקום אשר יבחר יהוה אלהיך לשכן שמו--שם תזבח את הפסח בערב  כבוא השמש מועד צאתך ממצרים </verse>
        <verse osisID="Deut.16.7"> ז  ובשלת ואכלת במקום אשר יבחר יהוה אלהיך בו ופנית בבקר והלכת לאהליך </verse>
        <verse osisID="Deut.16.8"> ח  ששת ימים תאכל מצות וביום השביעי עצרת ליהוה אלהיך--לא תעשה מלאכה  {ס} </verse>
        <verse osisID="Deut.16.9"> ט  שבעה שבעת תספר לך  מהחל חרמש בקמה תחל לספר שבעה שבעות </verse>
        <verse osisID="Deut.16.10"> י  ועשית חג שבעות ליהוה אלהיך--מסת נדבת ידך אשר תתן  כאשר יברכך יהוה אלהיך </verse>
        <verse osisID="Deut.16.11"> יא  ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך--במקום אשר יבחר יהוה אלהיך לשכן שמו שם </verse>
        <verse osisID="Deut.16.12"> יב  וזכרת כי עבד היית במצרים ושמרת ועשית את החקים האלה  {פ} </verse>
        <verse osisID="Deut.16.13"> יג  חג הסכת תעשה לך שבעת ימים  באספך--מגרנך ומיקבך </verse>
        <verse osisID="Deut.16.14"> יד  ושמחת בחגך  אתה ובנך ובתך ועבדך ואמתך והלוי והגר והיתום והאלמנה אשר בשעריך </verse>
        <verse osisID="Deut.16.15"> טו  שבעת ימים תחג ליהוה אלהיך במקום אשר יבחר יהוה  כי יברכך יהוה אלהיך בכל תבואתך ובכל מעשה ידיך והיית אך שמח </verse>
        <verse osisID="Deut.16.16"> טז  שלוש פעמים בשנה יראה כל זכורך את פני יהוה אלהיך במקום אשר יבחר--בחג המצות ובחג השבעות ובחג הסכות ולא יראה את פני יהוה ריקם </verse>
        <verse osisID="Deut.16.17"> יז  איש כמתנת ידו כברכת יהוה אלהיך אשר נתן לך  {ס} </verse>
        <verse osisID="Deut.16.18"> יח  שפטים ושטרים תתן לך בכל שעריך אשר יהוה אלהיך נתן לך לשבטיך ושפטו את העם משפט צדק </verse>
        <verse osisID="Deut.16.19"> יט  לא תטה משפט לא תכיר פנים ולא תקח שחד--כי השחד יעור עיני חכמים ויסלף דברי צדיקם </verse>
        <verse osisID="Deut.16.20"> כ  צדק צדק תרדף--למען תחיה וירשת את הארץ אשר יהוה אלהיך נתן לך  {ס} </verse>
        <verse osisID="Deut.16.21"> כא  לא תטע לך אשרה כל עץ  אצל מזבח יהוה אלהיך--אשר תעשה לך </verse>
        <verse osisID="Deut.16.22"> כב  ולא תקים לך מצבה אשר שנא יהוה אלהיך  {ס} </verse>
      </chapter>
      <chapter osisID="Deut.17">
        <verse osisID="Deut.17.1"> א  לא תזבח ליהוה אלהיך שור ושה אשר יהיה בו מום--כל דבר רע  כי תועבת יהוה אלהיך הוא  {ס} </verse>
        <verse osisID="Deut.17.2"> ב  כי ימצא בקרבך באחד שעריך אשר יהוה אלהיך נתן לך  איש או אשה אשר יעשה את הרע בעיני יהוה אלהיך--לעבר בריתו </verse>
        <verse osisID="Deut.17.3"> ג  וילך ויעבד אלהים אחרים וישתחו להם ולשמש או לירח או לכל צבא השמים--אשר לא צויתי </verse>
        <verse osisID="Deut.17.4"> ד  והגד לך ושמעת ודרשת היטב--והנה אמת נכון הדבר נעשתה התועבה הזאת בישראל </verse>
        <verse osisID="Deut.17.5"> ה  והוצאת את האיש ההוא או את האשה ההוא אשר עשו את הדבר הרע הזה אל שעריך--את האיש או את האשה וסקלתם באבנים ומתו </verse>
        <verse osisID="Deut.17.6"> ו  על פי שנים עדים או שלשה עדים--יומת המת  לא יומת על פי עד אחד </verse>
        <verse osisID="Deut.17.7"> ז  יד העדים תהיה בו בראשנה להמיתו ויד כל העם באחרנה ובערת הרע מקרבך  {פ} </verse>
        <verse osisID="Deut.17.8"> ח  כי יפלא ממך דבר למשפט בין דם לדם בין דין לדין ובין נגע לנגע--דברי ריבת בשעריך  וקמת ועלית--אל המקום אשר יבחר יהוה אלהיך בו </verse>
        <verse osisID="Deut.17.9"> ט  ובאת אל הכהנים הלוים ואל השפט אשר יהיה בימים ההם ודרשת והגידו לך את דבר המשפט </verse>
        <verse osisID="Deut.17.10"> י  ועשית על פי הדבר אשר יגידו לך מן המקום ההוא אשר יבחר יהוה ושמרת לעשות ככל אשר יורוך </verse>
        <verse osisID="Deut.17.11"> יא  על פי התורה אשר יורוך ועל המשפט אשר יאמרו לך--תעשה  לא תסור מן הדבר אשר יגידו לך--ימין ושמאל </verse>
        <verse osisID="Deut.17.12"> יב  והאיש אשר יעשה בזדון לבלתי שמע אל הכהן העמד לשרת שם את יהוה אלהיך או אל השפט--ומת האיש ההוא ובערת הרע מישראל </verse>
        <verse osisID="Deut.17.13"> יג  וכל העם ישמעו ויראו ולא יזידון עוד  {ס} </verse>
        <verse osisID="Deut.17.14"> יד  כי תבא אל הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל הגוים אשר סביבתי </verse>
        <verse osisID="Deut.17.15"> טו  שום תשים עליך מלך אשר יבחר יהוה אלהיך בו  מקרב אחיך תשים עליך מלך--לא תוכל לתת עליך איש נכרי אשר לא אחיך הוא </verse>
        <verse osisID="Deut.17.16"> טז  רק לא ירבה לו סוסים ולא ישיב את העם מצרימה למען הרבות סוס ויהוה אמר לכם לא תספון לשוב בדרך הזה עוד </verse>
        <verse osisID="Deut.17.17"> יז  ולא ירבה לו נשים ולא יסור לבבו וכסף וזהב לא ירבה לו מאד </verse>
        <verse osisID="Deut.17.18"> יח  והיה כשבתו על כסא ממלכתו--וכתב לו את משנה התורה הזאת על ספר מלפני הכהנים הלוים </verse>
        <verse osisID="Deut.17.19"> יט  והיתה עמו וקרא בו כל ימי חייו--למען ילמד ליראה את יהוה אלהיו לשמר את כל דברי התורה הזאת ואת החקים האלה לעשתם </verse>
        <verse osisID="Deut.17.20"> כ  לבלתי רום לבבו מאחיו ולבלתי סור מן המצוה ימין ושמאול--למען יאריך ימים על ממלכתו הוא ובניו בקרב ישראל  {ס} </verse>
      </chapter>
      <chapter osisID="Deut.18">
        <verse osisID="Deut.18.1"> א  לא יהיה לכהנים הלוים כל שבט לוי חלק ונחלה--עם ישראל אשי יהוה ונחלתו יאכלון </verse>
        <verse osisID="Deut.18.2"> ב  ונחלה לא יהיה לו בקרב אחיו  יהוה הוא נחלתו כאשר דבר לו  {ס} </verse>
        <verse osisID="Deut.18.3"> ג  וזה יהיה משפט הכהנים מאת העם מאת זבחי הזבח--אם שור אם שה  ונתן לכהן הזרע והלחיים והקבה </verse>
        <verse osisID="Deut.18.4"> ד  ראשית דגנך תירשך ויצהרך וראשית גז צאנך--תתן לו </verse>
        <verse osisID="Deut.18.5"> ה  כי בו בחר יהוה אלהיך--מכל שבטיך  לעמד לשרת בשם יהוה הוא ובניו כל הימים  {ס} </verse>
        <verse osisID="Deut.18.6"> ו  וכי יבא הלוי מאחד שעריך מכל ישראל אשר הוא גר שם ובא בכל אות נפשו אל המקום אשר יבחר יהוה </verse>
        <verse osisID="Deut.18.7"> ז  ושרת בשם יהוה אלהיו--ככל אחיו הלוים העמדים שם לפני יהוה </verse>
        <verse osisID="Deut.18.8"> ח  חלק כחלק יאכלו לבד ממכריו על האבות  {ס} </verse>
        <verse osisID="Deut.18.9"> ט  כי אתה בא אל הארץ אשר יהוה אלהיך נתן לך--לא תלמד לעשות כתועבת הגוים ההם </verse>
        <verse osisID="Deut.18.10"> י  לא ימצא בך מעביר בנו ובתו באש קסם קסמים מעונן ומנחש ומכשף </verse>
        <verse osisID="Deut.18.11"> יא  וחבר חבר ושאל אוב וידעני ודרש אל המתים </verse>
        <verse osisID="Deut.18.12"> יב  כי תועבת יהוה כל עשה אלה ובגלל התועבת האלה יהוה אלהיך מוריש אותם מפניך </verse>
        <verse osisID="Deut.18.13"> יג  תמים תהיה עם יהוה אלהיך </verse>
        <verse osisID="Deut.18.14"> יד  כי הגוים האלה אשר אתה יורש אותם--אל מעננים ואל קסמים ישמעו ואתה--לא כן נתן לך יהוה אלהיך </verse>
        <verse osisID="Deut.18.15"> טו  נביא מקרבך מאחיך כמני יקים לך יהוה אלהיך  אליו תשמעון </verse>
        <verse osisID="Deut.18.16"> טז  ככל אשר שאלת מעם יהוה אלהיך בחרב ביום הקהל לאמר  לא אסף לשמע את קול יהוה אלהי ואת האש הגדלה הזאת לא אראה עוד ולא אמות </verse>
        <verse osisID="Deut.18.17"> יז  ויאמר יהוה אלי  היטיבו אשר דברו </verse>
        <verse osisID="Deut.18.18"> יח  נביא אקים להם מקרב אחיהם כמוך ונתתי דברי בפיו ודבר אליהם את כל אשר אצונו </verse>
        <verse osisID="Deut.18.19"> יט  והיה האיש אשר לא ישמע אל דברי אשר ידבר בשמי--אנכי אדרש מעמו </verse>
        <verse osisID="Deut.18.20"> כ  אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים--ומת הנביא ההוא </verse>
        <verse osisID="Deut.18.21"> כא  וכי תאמר בלבבך  איכה נדע את הדבר אשר לא דברו יהוה </verse>
        <verse osisID="Deut.18.22"> כב  אשר ידבר הנביא בשם יהוה ולא יהיה הדבר ולא יבא--הוא הדבר אשר לא דברו יהוה  בזדון דברו הנביא לא תגור ממנו  {ס} </verse>
      </chapter>
      <chapter osisID="Deut.19">
        <verse osisID="Deut.19.1"> א  כי יכרית יהוה אלהיך את הגוים אשר יהוה אלהיך נתן לך את ארצם וירשתם וישבת בעריהם ובבתיהם </verse>
        <verse osisID="Deut.19.2"> ב  שלוש ערים תבדיל לך  בתוך ארצך--אשר יהוה אלהיך נתן לך לרשתה </verse>
        <verse osisID="Deut.19.3"> ג  תכין לך הדרך ושלשת את גבול ארצך אשר ינחילך יהוה אלהיך והיה לנוס שמה כל רצח </verse>
        <verse osisID="Deut.19.4"> ד  וזה דבר הרצח אשר ינוס שמה וחי  אשר יכה את רעהו בבלי דעת והוא לא שנא לו מתמל שלשם </verse>
        <verse osisID="Deut.19.5"> ה  ואשר יבא את רעהו ביער לחטב עצים ונדחה ידו בגרזן לכרת העץ ונשל הברזל מן העץ ומצא את רעהו ומת  הוא ינוס אל אחת הערים האלה--וחי </verse>
        <verse osisID="Deut.19.6"> ו  פן ירדף גאל הדם אחרי הרצח כי יחם לבבו והשיגו כי ירבה הדרך והכהו נפש ולו אין משפט מות כי לא שנא הוא לו מתמול שלשום </verse>
        <verse osisID="Deut.19.7"> ז  על כן אנכי מצוך לאמר  שלש ערים תבדיל לך </verse>
        <verse osisID="Deut.19.8"> ח  ואם ירחיב יהוה אלהיך את גבלך כאשר נשבע לאבתיך ונתן לך את כל הארץ אשר דבר לתת לאבתיך </verse>
        <verse osisID="Deut.19.9"> ט  כי תשמר את כל המצוה הזאת לעשתה אשר אנכי מצוך היום לאהבה את יהוה אלהיך וללכת בדרכיו כל הימים--ויספת לך עוד שלש ערים על השלש האלה </verse>
        <verse osisID="Deut.19.10"> י  ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים  {פ} </verse>
        <verse osisID="Deut.19.11"> יא  וכי יהיה איש שנא לרעהו וארב לו וקם עליו והכהו נפש ומת ונס אל אחת הערים האל </verse>
        <verse osisID="Deut.19.12"> יב  ושלחו זקני עירו ולקחו אתו משם ונתנו אתו ביד גאל הדם--ומת </verse>
        <verse osisID="Deut.19.13"> יג  לא תחוס עינך עליו ובערת דם הנקי מישראל וטוב לך  {ס} </verse>
        <verse osisID="Deut.19.14"> יד  לא תסיג גבול רעך אשר גבלו ראשנים--בנחלתך אשר תנחל בארץ אשר יהוה אלהיך נתן לך לרשתה  {ס} </verse>
        <verse osisID="Deut.19.15"> טו  לא יקום עד אחד באיש לכל עון ולכל חטאת בכל חטא אשר יחטא  על פי שני עדים או על פי שלשה עדים--יקום דבר </verse>
        <verse osisID="Deut.19.16"> טז  כי יקום עד חמס באיש לענות בו סרה </verse>
        <verse osisID="Deut.19.17"> יז  ועמדו שני האנשים אשר להם הריב לפני יהוה לפני הכהנים והשפטים אשר יהיו בימים ההם </verse>
        <verse osisID="Deut.19.18"> יח  ודרשו השפטים היטב והנה עד שקר העד שקר ענה באחיו </verse>
        <verse osisID="Deut.19.19"> יט  ועשיתם לו כאשר זמם לעשות לאחיו ובערת הרע מקרבך </verse>
        <verse osisID="Deut.19.20"> כ  והנשארים ישמעו ויראו ולא יספו לעשות עוד כדבר הרע הזה--בקרבך </verse>
        <verse osisID="Deut.19.21"> כא  ולא תחוס עינך  נפש בנפש עין בעין שן בשן יד ביד רגל ברגל  {ס} </verse>
      </chapter>
      <chapter osisID="Deut.20">
        <verse osisID="Deut.20.1"> א  כי תצא למלחמה על איבך וראית סוס ורכב עם רב ממך--לא תירא מהם  כי יהוה אלהיך עמך המעלך מארץ מצרים </verse>
        <verse osisID="Deut.20.2"> ב  והיה כקרבכם אל המלחמה ונגש הכהן ודבר אל העם </verse>
        <verse osisID="Deut.20.3"> ג  ואמר אלהם שמע ישראל אתם קרבים היום למלחמה על איביכם אל ירך לבבכם אל תיראו ואל תחפזו ואל תערצו--מפניהם </verse>
        <verse osisID="Deut.20.4"> ד  כי יהוה אלהיכם ההלך עמכם--להלחם לכם עם איביכם להושיע אתכם </verse>
        <verse osisID="Deut.20.5"> ה  ודברו השטרים אל העם לאמר מי האיש אשר בנה בית חדש ולא חנכו ילך וישב לביתו  פן ימות במלחמה ואיש אחר יחנכנו </verse>
        <verse osisID="Deut.20.6"> ו  ומי האיש אשר נטע כרם ולא חללו--ילך וישב לביתו  פן ימות במלחמה ואיש אחר יחללנו </verse>
        <verse osisID="Deut.20.7"> ז  ומי האיש אשר ארש אשה ולא לקחה--ילך וישב לביתו  פן ימות במלחמה ואיש אחר יקחנה </verse>
        <verse osisID="Deut.20.8"> ח  ויספו השטרים לדבר אל העם ואמרו מי האיש הירא ורך הלבב ילך וישב לביתו ולא ימס את לבב אחיו כלבבו </verse>
        <verse osisID="Deut.20.9"> ט  והיה ככלת השטרים לדבר אל העם ופקדו שרי צבאות בראש העם  {ס} </verse>
        <verse osisID="Deut.20.10"> י  כי תקרב אל עיר להלחם עליה--וקראת אליה לשלום </verse>
        <verse osisID="Deut.20.11"> יא  והיה אם שלום תענך ופתחה לך  והיה כל העם הנמצא בה יהיו לך למס--ועבדוך </verse>
        <verse osisID="Deut.20.12"> יב  ואם לא תשלים עמך ועשתה עמך מלחמה--וצרת עליה </verse>
        <verse osisID="Deut.20.13"> יג  ונתנה יהוה אלהיך בידך והכית את כל זכורה לפי חרב </verse>
        <verse osisID="Deut.20.14"> יד  רק הנשים והטף והבהמה וכל אשר יהיה בעיר כל שללה--תבז לך ואכלת את שלל איביך אשר נתן יהוה אלהיך לך </verse>
        <verse osisID="Deut.20.15"> טו  כן תעשה לכל הערים הרחקת ממך מאד אשר לא מערי הגוים האלה הנה </verse>
        <verse osisID="Deut.20.16"> טז  רק מערי העמים האלה אשר יהוה אלהיך נתן לך נחלה--לא תחיה כל נשמה </verse>
        <verse osisID="Deut.20.17"> יז  כי החרם תחרימם החתי והאמרי הכנעני והפרזי החוי והיבוסי--כאשר צוך יהוה אלהיך </verse>
        <verse osisID="Deut.20.18"> יח  למען אשר לא ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם  {ס} </verse>
        <verse osisID="Deut.20.19"> יט  כי תצור אל עיר ימים רבים להלחם עליה לתפשה לא תשחית את עצה לנדח עליו גרזן--כי ממנו תאכל ואתו לא תכרת  כי האדם עץ השדה לבא מפניך במצור </verse>
        <verse osisID="Deut.20.20"> כ  רק עץ אשר תדע כי לא עץ מאכל הוא--אתו תשחית וכרת ובנית מצור על העיר אשר הוא עשה עמך מלחמה--עד רדתה  {פ} </verse>
      </chapter>
      <chapter osisID="Deut.21">
        <verse osisID="Deut.21.1"> א  כי ימצא חלל באדמה אשר יהוה אלהיך נתן לך לרשתה נפל בשדה  לא נודע מי הכהו </verse>
        <verse osisID="Deut.21.2"> ב  ויצאו זקניך ושפטיך ומדדו אל הערים אשר סביבת החלל </verse>
        <verse osisID="Deut.21.3"> ג  והיה העיר הקרבה אל החלל--ולקחו זקני העיר ההוא עגלת בקר אשר לא עבד בה אשר לא משכה בעל </verse>
        <verse osisID="Deut.21.4"> ד  והורדו זקני העיר ההוא את העגלה אל נחל איתן אשר לא יעבד בו ולא יזרע וערפו שם את העגלה בנחל </verse>
        <verse osisID="Deut.21.5"> ה  ונגשו הכהנים בני לוי--כי בם בחר יהוה אלהיך לשרתו ולברך בשם יהוה ועל פיהם יהיה כל ריב וכל נגע </verse>
        <verse osisID="Deut.21.6"> ו  וכל זקני העיר ההוא הקרבים אל החלל--ירחצו את ידיהם על העגלה הערופה בנחל </verse>
        <verse osisID="Deut.21.7"> ז  וענו ואמרו  ידינו לא שפכה (שפכו) את הדם הזה ועינינו לא ראו </verse>
        <verse osisID="Deut.21.8"> ח  כפר לעמך ישראל אשר פדית יהוה ואל תתן דם נקי בקרב עמך ישראל ונכפר להם הדם </verse>
        <verse osisID="Deut.21.9"> ט  ואתה תבער הדם הנקי--מקרבך  כי תעשה הישר בעיני יהוה  {ס} </verse>
        <verse osisID="Deut.21.10"> י  כי תצא למלחמה על איביך ונתנו יהוה אלהיך בידך--ושבית שביו </verse>
        <verse osisID="Deut.21.11"> יא  וראית בשביה אשת יפת תאר וחשקת בה ולקחת לך לאשה </verse>
        <verse osisID="Deut.21.12"> יב  והבאתה אל תוך ביתך וגלחה את ראשה ועשתה את צפרניה </verse>
        <verse osisID="Deut.21.13"> יג  והסירה את שמלת שביה מעליה וישבה בביתך ובכתה את אביה ואת אמה ירח ימים ואחר כן תבוא אליה ובעלתה והיתה לך לאשה </verse>
        <verse osisID="Deut.21.14"> יד  והיה אם לא חפצת בה ושלחתה לנפשה ומכר לא תמכרנה בכסף לא תתעמר בה תחת אשר עניתה  {ס} </verse>
        <verse osisID="Deut.21.15"> טו  כי תהיין לאיש שתי נשים האחת אהובה והאחת שנואה וילדו לו בנים האהובה והשנואה והיה הבן הבכר לשניאה </verse>
        <verse osisID="Deut.21.16"> טז  והיה ביום הנחילו את בניו את אשר יהיה לו--לא יוכל לבכר את בן האהובה על פני בן השנואה הבכר </verse>
        <verse osisID="Deut.21.17"> יז  כי את הבכר בן השנואה יכיר לתת לו פי שנים בכל אשר ימצא לו  כי הוא ראשית אנו לו משפט הבכרה  {ס} </verse>
        <verse osisID="Deut.21.18"> יח  כי יהיה לאיש בן סורר ומורה--איננו שמע בקול אביו ובקול אמו ויסרו אתו ולא ישמע אליהם </verse>
        <verse osisID="Deut.21.19"> יט  ותפשו בו אביו ואמו והוציאו אתו אל זקני עירו ואל שער מקמו </verse>
        <verse osisID="Deut.21.20"> כ  ואמרו אל זקני עירו בננו זה סורר ומרה--איננו שמע בקלנו זולל וסבא </verse>
        <verse osisID="Deut.21.21"> כא  ורגמהו כל אנשי עירו באבנים ומת ובערת הרע מקרבך וכל ישראל ישמעו ויראו  {ס} </verse>
        <verse osisID="Deut.21.22"> כב  וכי יהיה באיש חטא משפט מות--והומת  ותלית אתו על עץ </verse>
        <verse osisID="Deut.21.23"> כג  לא תלין נבלתו על העץ כי קבור תקברנו ביום ההוא--כי קללת אלהים תלוי ולא תטמא את אדמתך אשר יהוה אלהיך נתן לך נחלה  {ס} </verse>
      </chapter>
      <chapter osisID="Deut.22">
        <verse osisID="Deut.22.1"> א  לא תראה את שור אחיך או את שיו נדחים והתעלמת מהם  השב תשיבם לאחיך </verse>
        <verse osisID="Deut.22.2"> ב  ואם לא קרוב אחיך אליך ולא ידעתו--ואספתו אל תוך ביתך והיה עמך עד דרש אחיך אתו והשבתו לו </verse>
        <verse osisID="Deut.22.3"> ג  וכן תעשה לחמרו וכן תעשה לשמלתו וכן תעשה לכל אבדת אחיך אשר תאבד ממנו ומצאתה  לא תוכל להתעלם  {ס} </verse>
        <verse osisID="Deut.22.4"> ד  לא תראה את חמור אחיך או שורו נפלים בדרך והתעלמת מהם  הקם תקים עמו  {ס} </verse>
        <verse osisID="Deut.22.5"> ה  לא יהיה כלי גבר על אשה ולא ילבש גבר שמלת אשה  כי תועבת יהוה אלהיך כל עשה אלה  {פ} </verse>
        <verse osisID="Deut.22.6"> ו  כי יקרא קן צפור לפניך בדרך בכל עץ או על הארץ אפרחים או ביצים והאם רבצת על האפרחים או על הביצים--לא תקח האם על הבנים </verse>
        <verse osisID="Deut.22.7"> ז  שלח תשלח את האם ואת הבנים תקח לך למען ייטב לך והארכת ימים  {ס} </verse>
        <verse osisID="Deut.22.8"> ח  כי תבנה בית חדש ועשית מעקה לגגך ולא תשים דמים בביתך כי יפל הנפל ממנו </verse>
        <verse osisID="Deut.22.9"> ט  לא תזרע כרמך כלאים  פן תקדש המלאה הזרע אשר תזרע ותבואת הכרם  {ס} </verse>
        <verse osisID="Deut.22.10"> י  לא תחרש בשור ובחמר יחדו </verse>
        <verse osisID="Deut.22.11"> יא  לא תלבש שעטנז צמר ופשתים יחדו  {ס} </verse>
        <verse osisID="Deut.22.12"> יב  גדלים תעשה לך על ארבע כנפות כסותך אשר תכסה בה  {ס} </verse>
        <verse osisID="Deut.22.13"> יג  כי יקח איש אשה ובא אליה ושנאה </verse>
        <verse osisID="Deut.22.14"> יד  ושם לה עלילת דברים והוצא עליה שם רע ואמר את האשה הזאת לקחתי ואקרב אליה ולא מצאתי לה בתולים </verse>
        <verse osisID="Deut.22.15"> טו  ולקח אבי הנער ואמה והוציאו את בתולי הנער אל זקני העיר--השערה </verse>
        <verse osisID="Deut.22.16"> טז  ואמר אבי הנער אל הזקנים  את בתי נתתי לאיש הזה לאשה--וישנאה </verse>
        <verse osisID="Deut.22.17"> יז  והנה הוא שם עלילת דברים לאמר לא מצאתי לבתך בתולים ואלה בתולי בתי ופרשו השמלה לפני זקני העיר </verse>
        <verse osisID="Deut.22.18"> יח  ולקחו זקני העיר ההוא את האיש ויסרו אתו </verse>
        <verse osisID="Deut.22.19"> יט  וענשו אתו מאה כסף ונתנו לאבי הנערה--כי הוציא שם רע על בתולת ישראל ולו תהיה לאשה לא יוכל לשלחה כל ימיו  {ס} </verse>
        <verse osisID="Deut.22.20"> כ  ואם אמת היה הדבר הזה  לא נמצאו בתולים לנער </verse>
        <verse osisID="Deut.22.21"> כא  והוציאו את הנער אל פתח בית אביה וסקלוה אנשי עירה באבנים ומתה--כי עשתה נבלה בישראל לזנות בית אביה ובערת הרע מקרבך  {ס} </verse>
        <verse osisID="Deut.22.22"> כב  כי ימצא איש שכב עם אשה בעלת בעל ומתו גם שניהם--האיש השכב עם האשה והאשה ובערת הרע מישראל  {ס} </verse>
        <verse osisID="Deut.22.23"> כג  כי יהיה נער בתולה מארשה לאיש ומצאה איש בעיר ושכב עמה </verse>
        <verse osisID="Deut.22.24"> כד  והוצאתם את שניהם אל שער העיר ההוא וסקלתם אתם באבנים ומתו--את הנער על דבר אשר לא צעקה בעיר ואת האיש על דבר אשר ענה את אשת רעהו ובערת הרע מקרבך  {ס} </verse>
        <verse osisID="Deut.22.25"> כה  ואם בשדה ימצא האיש את הנער המארשה והחזיק בה האיש ושכב עמה  ומת האיש אשר שכב עמה--לבדו </verse>
        <verse osisID="Deut.22.26"> כו  ולנער לא תעשה דבר אין לנער חטא מות  כי כאשר יקום איש על רעהו ורצחו נפש--כן הדבר הזה </verse>
        <verse osisID="Deut.22.27"> כז  כי בשדה מצאה צעקה הנער המארשה ואין מושיע לה  {ס} </verse>
        <verse osisID="Deut.22.28"> כח  כי ימצא איש נער בתולה אשר לא ארשה ותפשה ושכב עמה ונמצאו </verse>
        <verse osisID="Deut.22.29"> כט  ונתן האיש השכב עמה לאבי הנער--חמשים כסף ולו תהיה לאשה תחת אשר ענה--לא יוכל שלחה כל ימיו  {ס} </verse>
      </chapter>
      <chapter osisID="Deut.23">
        <verse osisID="Deut.23.1"> א  לא יקח איש את אשת אביו ולא יגלה כנף אביו  {ס} </verse>
        <verse osisID="Deut.23.2"> ב  לא יבא פצוע דכא וכרות שפכה בקהל יהוה  {ס} </verse>
        <verse osisID="Deut.23.3"> ג  לא יבא ממזר בקהל יהוה  גם דור עשירי לא יבא לו בקהל יהוה  {ס} </verse>
        <verse osisID="Deut.23.4"> ד  לא יבא עמוני ומואבי בקהל יהוה  גם דור עשירי לא יבא להם בקהל יהוה עד עולם </verse>
        <verse osisID="Deut.23.5"> ה  על דבר אשר לא קדמו אתכם בלחם ובמים בדרך בצאתכם ממצרים ואשר שכר עליך את בלעם בן בעור מפתור ארם נהרים--לקללך </verse>
        <verse osisID="Deut.23.6"> ו  ולא אבה יהוה אלהיך לשמע אל בלעם ויהפך יהוה אלהיך לך את הקללה לברכה  כי אהבך יהוה אלהיך </verse>
        <verse osisID="Deut.23.7"> ז  לא תדרש שלמם וטבתם כל ימיך לעולם  {ס} </verse>
        <verse osisID="Deut.23.8"> ח  לא תתעב אדמי כי אחיך הוא לא תתעב מצרי כי גר היית בארצו </verse>
        <verse osisID="Deut.23.9"> ט  בנים אשר יולדו להם דור שלישי--יבא להם בקהל יהוה  {ס} </verse>
        <verse osisID="Deut.23.10"> י  כי תצא מחנה על איביך  ונשמרת--מכל דבר רע </verse>
        <verse osisID="Deut.23.11"> יא  כי יהיה בך איש אשר לא יהיה טהור מקרה לילה--ויצא אל מחוץ למחנה לא יבא אל תוך המחנה </verse>
        <verse osisID="Deut.23.12"> יב  והיה לפנות ערב ירחץ במים וכבא השמש יבא אל תוך המחנה </verse>
        <verse osisID="Deut.23.13"> יג  ויד תהיה לך מחוץ למחנה ויצאת שמה חוץ </verse>
        <verse osisID="Deut.23.14"> יד  ויתד תהיה לך על אזנך והיה בשבתך חוץ וחפרתה בה ושבת וכסית את צאתך </verse>
        <verse osisID="Deut.23.15"> טו  כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש  ולא יראה בך ערות דבר ושב מאחריך  {ס} </verse>
        <verse osisID="Deut.23.16"> טז  לא תסגיר עבד אל אדניו אשר ינצל אליך מעם אדניו </verse>
        <verse osisID="Deut.23.17"> יז  עמך ישב בקרבך במקום אשר יבחר באחד שעריך--בטוב לו לא תוננו  {ס} </verse>
        <verse osisID="Deut.23.18"> יח  לא תהיה קדשה מבנות ישראל ולא יהיה קדש מבני ישראל </verse>
        <verse osisID="Deut.23.19"> יט  לא תביא אתנן זונה ומחיר כלב בית יהוה אלהיך--לכל נדר  כי תועבת יהוה אלהיך גם שניהם  {ס} </verse>
        <verse osisID="Deut.23.20"> כ  לא תשיך לאחיך נשך כסף נשך אכל  נשך כל דבר אשר ישך </verse>
        <verse osisID="Deut.23.21"> כא  לנכרי תשיך ולאחיך לא תשיך--למען יברכך יהוה אלהיך בכל משלח ידך על הארץ אשר אתה בא שמה לרשתה  {ס} </verse>
        <verse osisID="Deut.23.22"> כב  כי תדר נדר ליהוה אלהיך לא תאחר לשלמו  כי דרש ידרשנו יהוה אלהיך מעמך והיה בך חטא </verse>
        <verse osisID="Deut.23.23"> כג  וכי תחדל לנדר--לא יהיה בך חטא </verse>
        <verse osisID="Deut.23.24"> כד  מוצא שפתיך תשמר ועשית  כאשר נדרת ליהוה אלהיך נדבה אשר דברת בפיך  {ס} </verse>
        <verse osisID="Deut.23.25"> כה  כי תבא בכרם רעך ואכלת ענבים כנפשך שבעך ואל כליך לא תתן  {ס}  [ (Deuteronomy 23:26)  כו  כי תבא בקמת רעך וקטפת מלילת בידך וחרמש לא תניף על קמת רעך  {ס}  ] </verse>
      </chapter>
      <chapter osisID="Deut.24">
        <verse osisID="Deut.24.1"> א  כי יקח איש אשה ובעלה והיה אם לא תמצא חן בעיניו כי מצא בה ערות דבר--וכתב לה ספר כריתת ונתן בידה ושלחה מביתו </verse>
        <verse osisID="Deut.24.2"> ב  ויצאה מביתו והלכה והיתה לאיש אחר </verse>
        <verse osisID="Deut.24.3"> ג  ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר לקחה לו לאשה </verse>
        <verse osisID="Deut.24.4"> ד  לא יוכל בעלה הראשון אשר שלחה לשוב לקחתה להיות לו לאשה אחרי אשר הטמאה--כי תועבה הוא לפני יהוה ולא תחטיא את הארץ אשר יהוה אלהיך נתן לך נחלה  {ס} </verse>
        <verse osisID="Deut.24.5"> ה  כי יקח איש אשה חדשה--לא יצא בצבא ולא יעבר עליו לכל דבר  נקי יהיה לביתו שנה אחת ושמח את אשתו אשר לקח </verse>
        <verse osisID="Deut.24.6"> ו  לא יחבל רחים ורכב  כי נפש הוא חבל  {ס} </verse>
        <verse osisID="Deut.24.7"> ז  כי ימצא איש גנב נפש מאחיו מבני ישראל והתעמר בו ומכרו--ומת הגנב ההוא ובערת הרע מקרבך  {ס} </verse>
        <verse osisID="Deut.24.8"> ח  השמר בנגע הצרעת לשמר מאד ולעשות  ככל אשר יורו אתכם הכהנים הלוים כאשר צויתם--תשמרו לעשות </verse>
        <verse osisID="Deut.24.9"> ט  זכור את אשר עשה יהוה אלהיך למרים בדרך בצאתכם ממצרים  {ס} </verse>
        <verse osisID="Deut.24.10"> י  כי תשה ברעך משאת מאומה--לא תבא אל ביתו לעבט עבטו </verse>
        <verse osisID="Deut.24.11"> יא  בחוץ תעמד והאיש אשר אתה נשה בו יוציא אליך את העבוט החוצה </verse>
        <verse osisID="Deut.24.12"> יב  ואם איש עני הוא--לא תשכב בעבטו </verse>
        <verse osisID="Deut.24.13"> יג  השב תשיב לו את העבוט כבוא השמש ושכב בשלמתו וברכך ולך תהיה צדקה לפני יהוה אלהיך  {ס} </verse>
        <verse osisID="Deut.24.14"> יד  לא תעשק שכיר עני ואביון מאחיך או מגרך אשר בארצך בשעריך </verse>
        <verse osisID="Deut.24.15"> טו  ביומו תתן שכרו ולא תבוא עליו השמש כי עני הוא ואליו הוא נשא את נפשו ולא יקרא עליך אל יהוה והיה בך חטא  {ס} </verse>
        <verse osisID="Deut.24.16"> טז  לא יומתו אבות על בנים ובנים לא יומתו על אבות  איש בחטאו יומתו  {ס} </verse>
        <verse osisID="Deut.24.17"> יז  לא תטה משפט גר יתום ולא תחבל בגד אלמנה </verse>
        <verse osisID="Deut.24.18"> יח  וזכרת כי עבד היית במצרים ויפדך יהוה אלהיך משם על כן אנכי מצוך לעשות את הדבר הזה  {ס} </verse>
        <verse osisID="Deut.24.19"> יט  כי תקצר קצירך בשדך ושכחת עמר בשדה לא תשוב לקחתו--לגר ליתום ולאלמנה יהיה  למען יברכך יהוה אלהיך בכל מעשה ידיך  {ס} </verse>
        <verse osisID="Deut.24.20"> כ  כי תחבט זיתך לא תפאר אחריך  לגר ליתום ולאלמנה יהיה </verse>
        <verse osisID="Deut.24.21"> כא  כי תבצר כרמך לא תעולל אחריך  לגר ליתום ולאלמנה יהיה </verse>
        <verse osisID="Deut.24.22"> כב  וזכרת כי עבד היית בארץ מצרים על כן אנכי מצוך לעשות את הדבר הזה  {ס} </verse>
      </chapter>
      <chapter osisID="Deut.25">
        <verse osisID="Deut.25.1"> א  כי יהיה ריב בין אנשים ונגשו אל המשפט ושפטום והצדיקו את הצדיק והרשיעו את הרשע </verse>
        <verse osisID="Deut.25.2"> ב  והיה אם בן הכות הרשע--והפילו השפט והכהו לפניו כדי רשעתו במספר </verse>
        <verse osisID="Deut.25.3"> ג  ארבעים יכנו לא יסיף  פן יסיף להכתו על אלה מכה רבה ונקלה אחיך לעיניך </verse>
        <verse osisID="Deut.25.4"> ד  לא תחסם שור בדישו  {ס} </verse>
        <verse osisID="Deut.25.5"> ה  כי ישבו אחים יחדו ומת אחד מהם ובן אין לו--לא תהיה אשת המת החוצה לאיש זר  יבמה יבא עליה ולקחה לו לאשה ויבמה </verse>
        <verse osisID="Deut.25.6"> ו  והיה הבכור אשר תלד--יקום על שם אחיו המת ולא ימחה שמו מישראל </verse>
        <verse osisID="Deut.25.7"> ז  ואם לא יחפץ האיש לקחת את יבמתו ועלתה יבמתו השערה אל הזקנים ואמרה מאן יבמי להקים לאחיו שם בישראל--לא אבה יבמי </verse>
        <verse osisID="Deut.25.8"> ח  וקראו לו זקני עירו ודברו אליו ועמד ואמר לא חפצתי לקחתה </verse>
        <verse osisID="Deut.25.9"> ט  ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא יבנה את בית אחיו </verse>
        <verse osisID="Deut.25.10"> י  ונקרא שמו בישראל  בית חלוץ הנעל  {ס} </verse>
        <verse osisID="Deut.25.11"> יא  כי ינצו אנשים יחדו איש ואחיו וקרבה אשת האחד להציל את אישה מיד מכהו ושלחה ידה והחזיקה במבשיו </verse>
        <verse osisID="Deut.25.12"> יב  וקצתה את כפה  לא תחוס עינך  {ס} </verse>
        <verse osisID="Deut.25.13"> יג  לא יהיה לך בכיסך אבן ואבן  גדולה וקטנה </verse>
        <verse osisID="Deut.25.14"> יד  לא יהיה לך בביתך איפה ואיפה  גדולה וקטנה </verse>
        <verse osisID="Deut.25.15"> טו  אבן שלמה וצדק יהיה לך איפה שלמה וצדק יהיה לך--למען יאריכו ימיך על האדמה אשר יהוה אלהיך נתן לך </verse>
        <verse osisID="Deut.25.16"> טז  כי תועבת יהוה אלהיך כל עשה אלה  כל עשה עול  {פ} </verse>
        <verse osisID="Deut.25.17"> יז  זכור את אשר עשה לך עמלק בדרך בצאתכם ממצרים </verse>
        <verse osisID="Deut.25.18"> יח  אשר קרך בדרך ויזנב בך כל הנחשלים אחריך--ואתה עיף ויגע ולא ירא אלהים </verse>
        <verse osisID="Deut.25.19"> יט  והיה בהניח יהוה אלהיך לך מכל איביך מסביב בארץ אשר יהוה אלהיך נתן לך נחלה לרשתה--תמחה את זכר עמלק מתחת השמים לא תשכח  {פ} </verse>
      </chapter>
      <chapter osisID="Deut.26">
        <verse osisID="Deut.26.1"> א  והיה כי תבוא אל הארץ אשר יהוה אלהיך נתן לך נחלה וירשתה וישבת בה </verse>
        <verse osisID="Deut.26.2"> ב  ולקחת מראשית כל פרי האדמה אשר תביא מארצך אשר יהוה אלהיך נתן לך--ושמת בטנא והלכת אל המקום אשר יבחר יהוה אלהיך לשכן שמו שם </verse>
        <verse osisID="Deut.26.3"> ג  ובאת אל הכהן אשר יהיה בימים ההם ואמרת אליו הגדתי היום ליהוה אלהיך כי באתי אל הארץ אשר נשבע יהוה לאבתינו לתת לנו </verse>
        <verse osisID="Deut.26.4"> ד  ולקח הכהן הטנא מידך והניחו--לפני מזבח יהוה אלהיך </verse>
        <verse osisID="Deut.26.5"> ה  וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי שם לגוי גדול עצום ורב </verse>
        <verse osisID="Deut.26.6"> ו  וירעו אתנו המצרים ויענונו ויתנו עלינו עבדה קשה </verse>
        <verse osisID="Deut.26.7"> ז  ונצעק אל יהוה אלהי אבתינו וישמע יהוה את קלנו וירא את ענינו ואת עמלנו ואת לחצנו </verse>
        <verse osisID="Deut.26.8"> ח  ויוצאנו יהוה ממצרים ביד חזקה ובזרע נטויה ובמרא גדל--ובאתות ובמפתים </verse>
        <verse osisID="Deut.26.9"> ט  ויבאנו אל המקום הזה ויתן לנו את הארץ הזאת ארץ זבת חלב ודבש </verse>
        <verse osisID="Deut.26.10"> י  ועתה הנה הבאתי את ראשית פרי האדמה אשר נתתה לי יהוה והנחתו לפני יהוה אלהיך והשתחוית לפני יהוה אלהיך </verse>
        <verse osisID="Deut.26.11"> יא  ושמחת בכל הטוב אשר נתן לך יהוה אלהיך--ולביתך  אתה והלוי והגר אשר בקרבך  {ס} </verse>
        <verse osisID="Deut.26.12"> יב  כי תכלה לעשר את כל מעשר תבואתך בשנה השלישת--שנת המעשר  ונתתה ללוי לגר ליתום ולאלמנה ואכלו בשעריך ושבעו </verse>
        <verse osisID="Deut.26.13"> יג  ואמרת לפני יהוה אלהיך בערתי הקדש מן הבית וגם נתתיו ללוי ולגר ליתום ולאלמנה ככל מצותך אשר צויתני  לא עברתי ממצותיך ולא שכחתי </verse>
        <verse osisID="Deut.26.14"> יד  לא אכלתי באני ממנו ולא בערתי ממנו בטמא ולא נתתי ממנו למת שמעתי בקול יהוה אלהי--עשיתי ככל אשר צויתני </verse>
        <verse osisID="Deut.26.15"> טו  השקיפה ממעון קדשך מן השמים וברך את עמך את ישראל ואת האדמה אשר נתתה לנו--כאשר נשבעת לאבתינו ארץ זבת חלב ודבש  {ס} </verse>
        <verse osisID="Deut.26.16"> טז  היום הזה יהוה אלהיך מצוך לעשות את החקים האלה--ואת המשפטים ושמרת ועשית אותם בכל לבבך ובכל נפשך </verse>
        <verse osisID="Deut.26.17"> יז  את יהוה האמרת היום  להיות לך לאלהים וללכת בדרכיו ולשמר חקיו ומצותיו ומשפטיו--ולשמע בקלו </verse>
        <verse osisID="Deut.26.18"> יח  ויהוה האמירך היום להיות לו לעם סגלה כאשר דבר לך ולשמר כל מצותיו </verse>
        <verse osisID="Deut.26.19"> יט  ולתתך עליון על כל הגוים אשר עשה לתהלה ולשם ולתפארת ולהיתך עם קדש ליהוה אלהיך כאשר דבר  {פ} </verse>
      </chapter>
      <chapter osisID="Deut.27">
        <verse osisID="Deut.27.1"> א  ויצו משה וזקני ישראל את העם לאמר  שמר את כל המצוה אשר אנכי מצוה אתכם היום </verse>
        <verse osisID="Deut.27.2"> ב  והיה ביום אשר תעברו את הירדן אל הארץ אשר יהוה אלהיך נתן לך--והקמת לך אבנים גדלות ושדת אתם בשיד </verse>
        <verse osisID="Deut.27.3"> ג  וכתבת עליהן את כל דברי התורה הזאת--בעברך  למען אשר תבא אל הארץ אשר יהוה אלהיך נתן לך ארץ זבת חלב ודבש כאשר דבר יהוה אלהי אבתיך לך </verse>
        <verse osisID="Deut.27.4"> ד  והיה בעברכם את הירדן תקימו את האבנים האלה אשר אנכי מצוה אתכם היום בהר עיבל ושדת אותם בשיד </verse>
        <verse osisID="Deut.27.5"> ה  ובנית שם מזבח ליהוה אלהיך  מזבח אבנים לא תניף עליהם ברזל </verse>
        <verse osisID="Deut.27.6"> ו  אבנים שלמות תבנה את מזבח יהוה אלהיך והעלית עליו עולת ליהוה אלהיך </verse>
        <verse osisID="Deut.27.7"> ז  וזבחת שלמים ואכלת שם ושמחת לפני יהוה אלהיך </verse>
        <verse osisID="Deut.27.8"> ח  וכתבת על האבנים את כל דברי התורה הזאת--באר היטב  {ס} </verse>
        <verse osisID="Deut.27.9"> ט  וידבר משה והכהנים הלוים אל כל ישראל לאמר  הסכת ושמע ישראל היום הזה נהיית לעם ליהוה אלהיך </verse>
        <verse osisID="Deut.27.10"> י  ושמעת בקול יהוה אלהיך ועשית את מצותו ואת חקיו אשר אנכי מצוך היום  {ס} </verse>
        <verse osisID="Deut.27.11"> יא  ויצו משה את העם ביום ההוא לאמר </verse>
        <verse osisID="Deut.27.12"> יב  אלה יעמדו לברך את העם על הר גרזים בעברכם את הירדן  שמעון ולוי ויהודה ויששכר ויוסף ובנימן </verse>
        <verse osisID="Deut.27.13"> יג  ואלה יעמדו על הקללה בהר עיבל  ראובן גד ואשר וזבולן דן ונפתלי </verse>
        <verse osisID="Deut.27.14"> יד  וענו הלוים ואמרו אל כל איש ישראל--קול רם  {ס} </verse>
        <verse osisID="Deut.27.15"> טו  ארור האיש אשר יעשה פסל ומסכה תועבת יהוה מעשה ידי חרש--ושם בסתר וענו כל העם ואמרו אמן  {ס} </verse>
        <verse osisID="Deut.27.16"> טז  ארור מקלה אביו ואמו ואמר כל העם אמן  {ס} </verse>
        <verse osisID="Deut.27.17"> יז  ארור מסיג גבול רעהו ואמר כל העם אמן  {ס} </verse>
        <verse osisID="Deut.27.18"> יח  ארור משגה עור בדרך ואמר כל העם אמן  {ס} </verse>
        <verse osisID="Deut.27.19"> יט  ארור מטה משפט גר יתום--ואלמנה ואמר כל העם אמן </verse>
        <verse osisID="Deut.27.20"> כ  ארור שכב עם אשת אביו--כי גלה כנף אביו ואמר כל העם אמן  {ס} </verse>
        <verse osisID="Deut.27.21"> כא  ארור שכב עם כל בהמה ואמר כל העם אמן  {ס} </verse>
        <verse osisID="Deut.27.22"> כב  ארור שכב עם אחתו--בת אביו או בת אמו ואמר כל העם אמן  {ס} </verse>
        <verse osisID="Deut.27.23"> כג  ארור שכב עם חתנתו ואמר כל העם אמן  {ס} </verse>
        <verse osisID="Deut.27.24"> כד  ארור מכה רעהו בסתר ואמר כל העם אמן  {ס} </verse>
        <verse osisID="Deut.27.25"> כה  ארור לקח שחד להכות נפש דם נקי ואמר כל העם אמן  {ס} </verse>
        <verse osisID="Deut.27.26"> כו  ארור אשר לא יקים את דברי התורה הזאת--לעשות אותם ואמר כל העם אמן  {פ} </verse>
      </chapter>
      <chapter osisID="Deut.28">
        <verse osisID="Deut.28.1"> א  והיה אם שמוע תשמע בקול יהוה אלהיך לשמר לעשות את כל מצותיו אשר אנכי מצוך היום--ונתנך יהוה אלהיך עליון על כל גויי הארץ </verse>
        <verse osisID="Deut.28.2"> ב  ובאו עליך כל הברכות האלה והשיגך  כי תשמע בקול יהוה אלהיך </verse>
        <verse osisID="Deut.28.3"> ג  ברוך אתה בעיר וברוך אתה בשדה </verse>
        <verse osisID="Deut.28.4"> ד  ברוך פרי בטנך ופרי אדמתך ופרי בהמתך--שגר אלפיך ועשתרות צאנך </verse>
        <verse osisID="Deut.28.5"> ה  ברוך טנאך ומשארתך </verse>
        <verse osisID="Deut.28.6"> ו  ברוך אתה בבאך וברוך אתה בצאתך </verse>
        <verse osisID="Deut.28.7"> ז  יתן יהוה את איביך הקמים עליך נגפים לפניך  בדרך אחד יצאו אליך ובשבעה דרכים ינוסו לפניך </verse>
        <verse osisID="Deut.28.8"> ח  יצו יהוה אתך את הברכה באסמיך ובכל משלח ידך וברכך--בארץ אשר יהוה אלהיך נתן לך </verse>
        <verse osisID="Deut.28.9"> ט  יקימך יהוה לו לעם קדוש כאשר נשבע לך  כי תשמר את מצות יהוה אלהיך והלכת בדרכיו </verse>
        <verse osisID="Deut.28.10"> י  וראו כל עמי הארץ כי שם יהוה נקרא עליך ויראו ממך </verse>
        <verse osisID="Deut.28.11"> יא  והותרך יהוה לטובה בפרי בטנך ובפרי בהמתך ובפרי אדמתך--על האדמה אשר נשבע יהוה לאבתיך לתת לך </verse>
        <verse osisID="Deut.28.12"> יב  יפתח יהוה לך את אוצרו הטוב את השמים לתת מטר ארצך בעתו ולברך את כל מעשה ידך והלוית גוים רבים ואתה לא תלוה </verse>
        <verse osisID="Deut.28.13"> יג  ונתנך יהוה לראש ולא לזנב והיית רק למעלה ולא תהיה למטה  כי תשמע אל מצות יהוה אלהיך אשר אנכי מצוך היום--לשמר ולעשות </verse>
        <verse osisID="Deut.28.14"> יד  ולא תסור מכל הדברים אשר אנכי מצוה אתכם היום--ימין ושמאול  ללכת אחרי אלהים אחרים--לעבדם  {פ} </verse>
        <verse osisID="Deut.28.15"> טו  והיה אם לא תשמע בקול יהוה אלהיך לשמר לעשות את כל מצותיו וחקתיו אשר אנכי מצוך היום--ובאו עליך כל הקללות האלה והשיגוך </verse>
        <verse osisID="Deut.28.16"> טז  ארור אתה בעיר וארור אתה בשדה </verse>
        <verse osisID="Deut.28.17"> יז  ארור טנאך ומשארתך </verse>
        <verse osisID="Deut.28.18"> יח  ארור פרי בטנך ופרי אדמתך--שגר אלפיך ועשתרת צאנך </verse>
        <verse osisID="Deut.28.19"> יט  ארור אתה בבאך וארור אתה בצאתך </verse>
        <verse osisID="Deut.28.20"> כ  ישלח יהוה בך את המארה את המהומה ואת המגערת בכל משלח ידך אשר תעשה--עד השמדך ועד אבדך מהר מפני רע מעלליך אשר עזבתני </verse>
        <verse osisID="Deut.28.21"> כא  ידבק יהוה בך את הדבר--עד כלתו אתך מעל האדמה אשר אתה בא שמה לרשתה </verse>
        <verse osisID="Deut.28.22"> כב  יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך </verse>
        <verse osisID="Deut.28.23"> כג  והיו שמיך אשר על ראשך נחשת והארץ אשר תחתיך ברזל </verse>
        <verse osisID="Deut.28.24"> כד  יתן יהוה את מטר ארצך אבק ועפר  מן השמים ירד עליך עד השמדך </verse>
        <verse osisID="Deut.28.25"> כה  יתנך יהוה נגף לפני איביך--בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ </verse>
        <verse osisID="Deut.28.26"> כו  והיתה נבלתך למאכל לכל עוף השמים ולבהמת הארץ ואין מחריד </verse>
        <verse osisID="Deut.28.27"> כז  יככה יהוה בשחין מצרים ובעפלים (ובטחרים) ובגרב ובחרס--אשר לא תוכל להרפא </verse>
        <verse osisID="Deut.28.28"> כח  יככה יהוה בשגעון ובעורון ובתמהון לבב </verse>
        <verse osisID="Deut.28.29"> כט  והיית ממשש בצהרים כאשר ימשש העור באפלה ולא תצליח את דרכיך והיית אך עשוק וגזול כל הימים--ואין מושיע </verse>
        <verse osisID="Deut.28.30"> ל  אשה תארש ואיש אחר ישגלנה (ישכבנה)--בית תבנה ולא תשב בו כרם תטע ולא תחללנו </verse>
        <verse osisID="Deut.28.31"> לא  שורך טבוח לעיניך ולא תאכל ממנו--חמרך גזול מלפניך ולא ישוב לך צאנך נתנות לאיביך ואין לך מושיע </verse>
        <verse osisID="Deut.28.32"> לב  בניך ובנתיך נתנים לעם אחר ועיניך ראות וכלות אליהם כל היום ואין לאל ידך </verse>
        <verse osisID="Deut.28.33"> לג  פרי אדמתך וכל יגיעך יאכל עם אשר לא ידעת והיית רק עשוק ורצוץ--כל הימים </verse>
        <verse osisID="Deut.28.34"> לד  והיית משגע ממראה עיניך אשר תראה </verse>
        <verse osisID="Deut.28.35"> לה  יככה יהוה בשחין רע על הברכים ועל השקים אשר לא תוכל להרפא--מכף רגלך ועד קדקדך </verse>
        <verse osisID="Deut.28.36"> לו  יולך יהוה אתך ואת מלכך אשר תקים עליך אל גוי אשר לא ידעת אתה ואבתיך ועבדת שם אלהים אחרים עץ ואבן </verse>
        <verse osisID="Deut.28.37"> לז  והיית לשמה למשל ולשנינה--בכל העמים אשר ינהגך יהוה שמה </verse>
        <verse osisID="Deut.28.38"> לח  זרע רב תוציא השדה ומעט תאסף כי יחסלנו הארבה </verse>
        <verse osisID="Deut.28.39"> לט  כרמים תטע ועבדת ויין לא תשתה ולא תאגר כי תאכלנו התלעת </verse>
        <verse osisID="Deut.28.40"> מ  זיתים יהיו לך בכל גבולך ושמן לא תסוך כי ישל זיתך </verse>
        <verse osisID="Deut.28.41"> מא  בנים ובנות תוליד ולא יהיו לך כי ילכו בשבי </verse>
        <verse osisID="Deut.28.42"> מב  כל עצך ופרי אדמתך יירש הצלצל </verse>
        <verse osisID="Deut.28.43"> מג  הגר אשר בקרבך יעלה עליך מעלה מעלה ואתה תרד מטה מטה </verse>
        <verse osisID="Deut.28.44"> מד  הוא ילוך ואתה לא תלונו הוא יהיה לראש ואתה תהיה לזנב </verse>
        <verse osisID="Deut.28.45"> מה  ובאו עליך כל הקללות האלה ורדפוך והשיגוך עד השמדך  כי לא שמעת בקול יהוה אלהיך--לשמר מצותיו וחקתיו אשר צוך </verse>
        <verse osisID="Deut.28.46"> מו  והיו בך לאות ולמופת ובזרעך עד עולם </verse>
        <verse osisID="Deut.28.47"> מז  תחת אשר לא עבדת את יהוה אלהיך בשמחה ובטוב לבב--מרב כל </verse>
        <verse osisID="Deut.28.48"> מח  ועבדת את איביך אשר ישלחנו יהוה בך ברעב ובצמא ובעירם ובחסר כל ונתן על ברזל על צוארך עד השמידו אתך </verse>
        <verse osisID="Deut.28.49"> מט  ישא יהוה עליך גוי מרחק מקצה הארץ כאשר ידאה הנשר  גוי אשר לא תשמע לשנו </verse>
        <verse osisID="Deut.28.50"> נ  גוי עז פנים אשר לא ישא פנים לזקן ונער לא יחן </verse>
        <verse osisID="Deut.28.51"> נא  ואכל פרי בהמתך ופרי אדמתך עד השמדך אשר לא ישאיר לך דגן תירוש ויצהר שגר אלפיך ועשתרת צאנך--עד האבידו אתך </verse>
        <verse osisID="Deut.28.52"> נב  והצר לך בכל שעריך עד רדת חמתיך הגבהת והבצרות אשר אתה בטח בהן בכל ארצך והצר לך בכל שעריך בכל ארצך אשר נתן יהוה אלהיך לך </verse>
        <verse osisID="Deut.28.53"> נג  ואכלת פרי בטנך בשר בניך ובנתיך אשר נתן לך יהוה אלהיך--במצור ובמצוק אשר יציק לך איבך </verse>
        <verse osisID="Deut.28.54"> נד  האיש הרך בך והענג מאד--תרע עינו באחיו ובאשת חיקו וביתר בניו אשר יותיר </verse>
        <verse osisID="Deut.28.55"> נה  מתת לאחד מהם מבשר בניו אשר יאכל מבלי השאיר לו כל--במצור ובמצוק אשר יציק לך איבך בכל שעריך </verse>
        <verse osisID="Deut.28.56"> נו  הרכה בך והענגה אשר לא נסתה כף רגלה הצג על הארץ מהתענג ומרך--תרע עינה באיש חיקה ובבנה ובבתה </verse>
        <verse osisID="Deut.28.57"> נז  ובשליתה היוצת מבין רגליה ובבניה אשר תלד כי תאכלם בחסר כל בסתר--במצור ובמצוק אשר יציק לך איבך בשעריך </verse>
        <verse osisID="Deut.28.58"> נח  אם לא תשמר לעשות את כל דברי התורה הזאת הכתבים בספר הזה  ליראה את השם הנכבד והנורא הזה--את יהוה אלהיך </verse>
        <verse osisID="Deut.28.59"> נט  והפלא יהוה את מכתך ואת מכות זרעך  מכות גדלת ונאמנות וחלים רעים ונאמנים </verse>
        <verse osisID="Deut.28.60"> ס  והשיב בך את כל מדוה מצרים אשר יגרת מפניהם ודבקו בך </verse>
        <verse osisID="Deut.28.61"> סא  גם כל חלי וכל מכה אשר לא כתוב בספר התורה הזאת--יעלם יהוה עליך עד השמדך </verse>
        <verse osisID="Deut.28.62"> סב  ונשארתם במתי מעט תחת אשר הייתם ככוכבי השמים לרב  כי לא שמעת בקול יהוה אלהיך </verse>
        <verse osisID="Deut.28.63"> סג  והיה כאשר שש יהוה עליכם להיטיב אתכם ולהרבות אתכם--כן ישיש יהוה עליכם להאביד אתכם ולהשמיד אתכם ונסחתם מעל האדמה אשר אתה בא שמה לרשתה </verse>
        <verse osisID="Deut.28.64"> סד  והפיצך יהוה בכל העמים מקצה הארץ ועד קצה הארץ ועבדת שם אלהים אחרים אשר לא ידעת אתה ואבתיך--עץ ואבן </verse>
        <verse osisID="Deut.28.65"> סה  ובגוים ההם לא תרגיע ולא יהיה מנוח לכף רגלך ונתן יהוה לך שם לב רגז וכליון עינים ודאבון נפש </verse>
        <verse osisID="Deut.28.66"> סו  והיו חייך תלאים לך מנגד ופחדת לילה ויומם ולא תאמין בחייך </verse>
        <verse osisID="Deut.28.67"> סז  בבקר תאמר מי יתן ערב ובערב תאמר מי יתן בקר--מפחד לבבך אשר תפחד וממראה עיניך אשר תראה </verse>
        <verse osisID="Deut.28.68"> סח  והשיבך יהוה מצרים באניות בדרך אשר אמרתי לך לא תסיף עוד לראתה והתמכרתם שם לאיביך לעבדים ולשפחות ואין קנה  {ס}  [ (Deuteronomy 28:69)  סט  אלה דברי הברית אשר צוה יהוה את משה לכרת את בני ישראל--בארץ מואב  מלבד הברית אשר כרת אתם בחרב  {פ}  ] </verse>
      </chapter>
      <chapter osisID="Deut.29">
        <verse osisID="Deut.29.1"> א  ויקרא משה אל כל ישראל ויאמר אלהם  אתם ראיתם את כל אשר עשה יהוה לעיניכם בארץ מצרים לפרעה ולכל עבדיו ולכל ארצו </verse>
        <verse osisID="Deut.29.2"> ב  המסות הגדלת אשר ראו עיניך--האתת והמפתים הגדלים ההם </verse>
        <verse osisID="Deut.29.3"> ג  ולא נתן יהוה לכם לב לדעת ועינים לראות ואזנים לשמע עד היום הזה </verse>
        <verse osisID="Deut.29.4"> ד  ואולך אתכם ארבעים שנה במדבר לא בלו שלמתיכם מעליכם ונעלך לא בלתה מעל רגלך </verse>
        <verse osisID="Deut.29.5"> ה  לחם לא אכלתם ויין ושכר לא שתיתם--למען תדעו כי אני יהוה אלהיכם </verse>
        <verse osisID="Deut.29.6"> ו  ותבאו אל המקום הזה ויצא סיחן מלך חשבון ועוג מלך הבשן לקראתנו למלחמה--ונכם </verse>
        <verse osisID="Deut.29.7"> ז  ונקח את ארצם ונתנה לנחלה לראובני ולגדי--ולחצי שבט המנשי </verse>
        <verse osisID="Deut.29.8"> ח  ושמרתם את דברי הברית הזאת ועשיתם אתם--למען תשכילו את כל אשר תעשון  {פ} </verse>
        <verse osisID="Deut.29.9"> ט  אתם נצבים היום כלכם לפני יהוה אלהיכם  ראשיכם שבטיכם זקניכם ושטריכם כל איש ישראל </verse>
        <verse osisID="Deut.29.10"> י  טפכם נשיכם--וגרך אשר בקרב מחניך  מחטב עציך עד שאב מימיך </verse>
        <verse osisID="Deut.29.11"> יא  לעברך בברית יהוה אלהיך--ובאלתו  אשר יהוה אלהיך כרת עמך היום </verse>
        <verse osisID="Deut.29.12"> יב  למען הקים אתך היום לו לעם והוא יהיה לך לאלהים--כאשר דבר לך וכאשר נשבע לאבתיך לאברהם ליצחק וליעקב </verse>
        <verse osisID="Deut.29.13"> יג  ולא אתכם לבדכם--אנכי כרת את הברית הזאת ואת האלה הזאת </verse>
        <verse osisID="Deut.29.14"> יד  כי את אשר ישנו פה עמנו עמד היום לפני יהוה אלהינו ואת אשר איננו פה עמנו היום </verse>
        <verse osisID="Deut.29.15"> טו  כי אתם ידעתם את אשר ישבנו בארץ מצרים ואת אשר עברנו בקרב הגוים אשר עברתם </verse>
        <verse osisID="Deut.29.16"> טז  ותראו את שקוציהם ואת גלליהם--עץ ואבן כסף וזהב אשר עמהם </verse>
        <verse osisID="Deut.29.17"> יז  פן יש בכם איש או אשה או משפחה או שבט אשר לבבו פנה היום מעם יהוה אלהינו ללכת לעבד את אלהי הגוים ההם  פן יש בכם שרש פרה ראש--ולענה </verse>
        <verse osisID="Deut.29.18"> יח  והיה בשמעו את דברי האלה הזאת והתברך בלבבו לאמר שלום יהיה לי--כי בשררות לבי אלך  למען ספות הרוה את הצמאה </verse>
        <verse osisID="Deut.29.19"> יט  לא יאבה יהוה סלח לו--כי אז יעשן אף יהוה וקנאתו באיש ההוא ורבצה בו כל האלה הכתובה בספר הזה ומחה יהוה את שמו מתחת השמים </verse>
        <verse osisID="Deut.29.20"> כ  והבדילו יהוה לרעה מכל שבטי ישראל--ככל אלות הברית הכתובה בספר התורה הזה </verse>
        <verse osisID="Deut.29.21"> כא  ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את מכות הארץ ההוא ואת תחלאיה אשר חלה יהוה בה </verse>
        <verse osisID="Deut.29.22"> כב  גפרית ומלח שרפה כל ארצה--לא תזרע ולא תצמח ולא יעלה בה כל עשב  כמהפכת סדם ועמרה אדמה וצביים אשר הפך יהוה באפו ובחמתו </verse>
        <verse osisID="Deut.29.23"> כג  ואמרו כל הגוים על מה עשה יהוה ככה לארץ הזאת מה חרי האף הגדול הזה </verse>
        <verse osisID="Deut.29.24"> כד  ואמרו--על אשר עזבו את ברית יהוה אלהי אבתם  אשר כרת עמם בהוציאו אתם מארץ מצרים </verse>
        <verse osisID="Deut.29.25"> כה  וילכו ויעבדו אלהים אחרים וישתחוו להם  אלהים אשר לא ידעום ולא חלק להם </verse>
        <verse osisID="Deut.29.26"> כו  ויחר אף יהוה בארץ ההוא להביא עליה את כל הקללה הכתובה בספר הזה </verse>
        <verse osisID="Deut.29.27"> כז  ויתשם יהוה מעל אדמתם באף ובחמה ובקצף גדול ויש big ל /big כם אל ארץ אחרת כיום הזה </verse>
        <verse osisID="Deut.29.28"> כח  הנסתרת--ליהוה אלהינו והנגלת לנו ולבנינו עד עולם--לעשות את כל דברי התורה הזאת  {ס} </verse>
      </chapter>
      <chapter osisID="Deut.30">
        <verse osisID="Deut.30.1"> א  והיה כי יבאו עליך כל הדברים האלה הברכה והקללה אשר נתתי לפניך והשבת אל לבבך בכל הגוים אשר הדיחך יהוה אלהיך שמה </verse>
        <verse osisID="Deut.30.2"> ב  ושבת עד יהוה אלהיך ושמעת בקלו ככל אשר אנכי מצוך היום  אתה ובניך בכל לבבך ובכל נפשך </verse>
        <verse osisID="Deut.30.3"> ג  ושב יהוה אלהיך את שבותך ורחמך ושב וקבצך מכל העמים אשר הפיצך יהוה אלהיך שמה </verse>
        <verse osisID="Deut.30.4"> ד  אם יהיה נדחך בקצה השמים--משם יקבצך יהוה אלהיך ומשם יקחך </verse>
        <verse osisID="Deut.30.5"> ה  והביאך יהוה אלהיך אל הארץ אשר ירשו אבתיך--וירשתה והיטבך והרבך מאבתיך </verse>
        <verse osisID="Deut.30.6"> ו  ומל יהוה אלהיך את לבבך ואת לבב זרעך  לאהבה את יהוה אלהיך בכל לבבך ובכל נפשך--למען חייך </verse>
        <verse osisID="Deut.30.7"> ז  ונתן יהוה אלהיך את כל האלות האלה על איביך ועל שנאיך אשר רדפוך </verse>
        <verse osisID="Deut.30.8"> ח  ואתה תשוב ושמעת בקול יהוה ועשית את כל מצותיו אשר אנכי מצוך היום </verse>
        <verse osisID="Deut.30.9"> ט  והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך--לטבה  כי ישוב יהוה לשוש עליך לטוב כאשר שש על אבתיך </verse>
        <verse osisID="Deut.30.10"> י  כי תשמע בקול יהוה אלהיך לשמר מצותיו וחקתיו הכתובה בספר התורה הזה  כי תשוב אל יהוה אלהיך בכל לבבך ובכל נפשך  {ס} </verse>
        <verse osisID="Deut.30.11"> יא  כי המצוה הזאת אשר אנכי מצוך היום--לא נפלאת הוא ממך ולא רחקה הוא </verse>
        <verse osisID="Deut.30.12"> יב  לא בשמים הוא  לאמר מי יעלה לנו השמימה ויקחה לנו וישמענו אתה ונעשנה </verse>
        <verse osisID="Deut.30.13"> יג  ולא מעבר לים הוא  לאמר מי יעבר לנו אל עבר הים ויקחה לנו וישמענו אתה ונעשנה </verse>
        <verse osisID="Deut.30.14"> יד  כי קרוב אליך הדבר מאד  בפיך ובלבבך לעשתו  {ס} </verse>
        <verse osisID="Deut.30.15"> טו  ראה נתתי לפניך היום את החיים ואת הטוב ואת המות ואת הרע </verse>
        <verse osisID="Deut.30.16"> טז  אשר אנכי מצוך היום לאהבה את יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית--וברכך יהוה אלהיך בארץ אשר אתה בא שמה לרשתה </verse>
        <verse osisID="Deut.30.17"> יז  ואם יפנה לבבך ולא תשמע ונדחת והשתחוית לאלהים אחרים--ועבדתם </verse>
        <verse osisID="Deut.30.18"> יח  הגדתי לכם היום כי אבד תאבדון  לא תאריכן ימים על האדמה אשר אתה עבר את הירדן לבוא שמה לרשתה </verse>
        <verse osisID="Deut.30.19"> יט  העדתי בכם היום את השמים ואת הארץ--החיים והמות נתתי לפניך הברכה והקללה ובחרת בחיים--למען תחיה אתה וזרעך </verse>
        <verse osisID="Deut.30.20"> כ  לאהבה את יהוה אלהיך לשמע בקלו ולדבקה בו  כי הוא חייך וארך ימיך--לשבת על האדמה אשר נשבע יהוה לאבתיך לאברהם ליצחק וליעקב לתת להם  {פ} </verse>
      </chapter>
      <chapter osisID="Deut.31">
        <verse osisID="Deut.31.1"> א  וילך משה וידבר את הדברים האלה אל כל ישראל </verse>
        <verse osisID="Deut.31.2"> ב  ויאמר אלהם בן מאה ועשרים שנה אנכי היום--לא אוכל עוד לצאת ולבוא ויהוה אמר אלי לא תעבר את הירדן הזה </verse>
        <verse osisID="Deut.31.3"> ג  יהוה אלהיך הוא עבר לפניך הוא ישמיד את הגוים האלה מלפניך--וירשתם יהושע הוא עבר לפניך כאשר דבר יהוה </verse>
        <verse osisID="Deut.31.4"> ד  ועשה יהוה להם כאשר עשה לסיחון ולעוג מלכי האמרי ולארצם--אשר השמיד אתם </verse>
        <verse osisID="Deut.31.5"> ה  ונתנם יהוה לפניכם ועשיתם להם--ככל המצוה אשר צויתי אתכם </verse>
        <verse osisID="Deut.31.6"> ו  חזקו ואמצו אל תיראו ואל תערצו מפניהם  כי יהוה אלהיך הוא ההלך עמך--לא ירפך ולא יעזבך  {ס} </verse>
        <verse osisID="Deut.31.7"> ז  ויקרא משה ליהושע ויאמר אליו לעיני כל ישראל חזק ואמץ--כי אתה תבוא את העם הזה אל הארץ אשר נשבע יהוה לאבתם לתת להם ואתה תנחילנה אותם </verse>
        <verse osisID="Deut.31.8"> ח  ויהוה הוא ההלך לפניך הוא יהיה עמך--לא ירפך ולא יעזבך לא תירא ולא תחת </verse>
        <verse osisID="Deut.31.9"> ט  ויכתב משה את התורה הזאת ויתנה אל הכהנים בני לוי הנשאים את ארון ברית יהוה ואל כל זקני ישראל </verse>
        <verse osisID="Deut.31.10"> י  ויצו משה אותם לאמר  מקץ שבע שנים במעד שנת השמטה--בחג הסכות </verse>
        <verse osisID="Deut.31.11"> יא  בבוא כל ישראל לראות את פני יהוה אלהיך במקום אשר יבחר  תקרא את התורה הזאת נגד כל ישראל--באזניהם </verse>
        <verse osisID="Deut.31.12"> יב  הקהל את העם האנשים והנשים והטף וגרך אשר בשעריך--למען ישמעו ולמען ילמדו ויראו את יהוה אלהיכם ושמרו לעשות את כל דברי התורה הזאת </verse>
        <verse osisID="Deut.31.13"> יג  ובניהם אשר לא ידעו ישמעו ולמדו--ליראה את יהוה אלהיכם  כל הימים אשר אתם חיים על האדמה אשר אתם עברים את הירדן שמה לרשתה  {פ} </verse>
        <verse osisID="Deut.31.14"> יד  ויאמר יהוה אל משה הן קרבו ימיך למות--קרא את יהושע והתיצבו באהל מועד ואצונו וילך משה ויהושע ויתיצבו באהל מועד </verse>
        <verse osisID="Deut.31.15"> טו  וירא יהוה באהל בעמוד ענן ויעמד עמוד הענן על פתח האהל </verse>
        <verse osisID="Deut.31.16"> טז  ויאמר יהוה אל משה הנך שכב עם אבתיך וקם העם הזה וזנה אחרי אלהי נכר הארץ אשר הוא בא שמה בקרבו ועזבני והפר את בריתי אשר כרתי אתו </verse>
        <verse osisID="Deut.31.17"> יז  וחרה אפי בו ביום ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי אין אלהי בקרבי מצאוני הרעות האלה </verse>
        <verse osisID="Deut.31.18"> יח  ואנכי הסתר אסתיר פני ביום ההוא על כל הרעה אשר עשה  כי פנה אל אלהים אחרים </verse>
        <verse osisID="Deut.31.19"> יט  ועתה כתבו לכם את השירה הזאת ולמדה את בני ישראל שימה בפיהם  למען תהיה לי השירה הזאת לעד--בבני ישראל </verse>
        <verse osisID="Deut.31.20"> כ  כי אביאנו אל האדמה אשר נשבעתי לאבתיו זבת חלב ודבש ואכל ושבע ודשן ופנה אל אלהים אחרים ועבדום ונאצוני והפר את בריתי </verse>
        <verse osisID="Deut.31.21"> כא  והיה כי תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו  כי ידעתי את יצרו אשר הוא עשה היום בטרם אביאנו אל הארץ אשר נשבעתי </verse>
        <verse osisID="Deut.31.22"> כב  ויכתב משה את השירה הזאת ביום ההוא וילמדה את בני ישראל </verse>
        <verse osisID="Deut.31.23"> כג  ויצו את יהושע בן נון ויאמר חזק ואמץ--כי אתה תביא את בני ישראל אל הארץ אשר נשבעתי להם ואנכי אהיה עמך </verse>
        <verse osisID="Deut.31.24"> כד  ויהי ככלות משה לכתב את דברי התורה הזאת--על ספר  עד תמם </verse>
        <verse osisID="Deut.31.25"> כה  ויצו משה את הלוים נשאי ארון ברית יהוה לאמר </verse>
        <verse osisID="Deut.31.26"> כו  לקח את ספר התורה הזה ושמתם אתו מצד ארון ברית יהוה אלהיכם והיה שם בך לעד </verse>
        <verse osisID="Deut.31.27"> כז  כי אנכי ידעתי את מריך ואת ערפך הקשה הן בעודני חי עמכם היום ממרים היתם עם יהוה ואף כי אחרי מותי </verse>
        <verse osisID="Deut.31.28"> כח  הקהילו אלי את כל זקני שבטיכם ושטריכם ואדברה באזניהם את הדברים האלה ואעידה בם את השמים ואת הארץ </verse>
        <verse osisID="Deut.31.29"> כט  כי ידעתי אחרי מותי כי השחת תשחתון וסרתם מן הדרך אשר צויתי אתכם וקראת אתכם הרעה באחרית הימים--כי תעשו את הרע בעיני יהוה להכעיסו במעשה ידיכם </verse>
        <verse osisID="Deut.31.30"> ל  וידבר משה באזני כל קהל ישראל את דברי השירה הזאת--עד תמם  {ש} </verse>
      </chapter>
      <chapter osisID="Deut.32">
        <verse osisID="Deut.32.1"> א  האזינו השמים ואדברה  {ס}  ותשמע הארץ אמרי פי  {ר} br </verse>
        <verse osisID="Deut.32.2"> ב  יערף כמטר לקחי  {ס}  תזל כטל אמרתי  {ר} br כשעירם עלי דשא  {ס}  וכרביבים עלי עשב  {ר} br </verse>
        <verse osisID="Deut.32.3"> ג  כי שם יהוה אקרא  {ס}  הבו גדל לאלהינו  {ר} br </verse>
        <verse osisID="Deut.32.4"> ד  הצור תמים פעלו  {ס}  כי כל דרכיו משפט  {ר} br אל אמונה ואין עול  {ס}  צדיק וישר הוא  {ר} br </verse>
        <verse osisID="Deut.32.5"> ה  שחת לו לא בניו מומם  {ס}  דור עקש ופתלתל  {ר} br </verse>
        <verse osisID="Deut.32.6"> ו  big ה /big  ליהוה תגמלו זאת--  {ס}  עם נבל ולא חכם  {ר} br הלוא הוא אביך קנך  {ס}  הוא עשך ויכננך  {ר} br </verse>
        <verse osisID="Deut.32.7"> ז  זכר ימות עולם בינו שנות דר ודר  {ס}  שאל אביך ויגדך זקניך ויאמרו לך  {ר} br </verse>
        <verse osisID="Deut.32.8"> ח  בהנחל עליון גוים  {ס}  בהפרידו בני אדם  {ר} br יצב גבלת עמים  {ס}  למספר בני ישראל  {ר} br </verse>
        <verse osisID="Deut.32.9"> ט  כי חלק יהוה עמו  {ס}  יעקב חבל נחלתו  {ר} br </verse>
        <verse osisID="Deut.32.10"> י  ימצאהו בארץ מדבר  {ס}  ובתהו ילל ישמן  {ר} br יסבבנהו יבוננהו--  {ס}  יצרנהו כאישון עינו  {ר} br </verse>
        <verse osisID="Deut.32.11"> יא  כנשר יעיר קנו על גוזליו ירחף  {ס}  יפרש כנפיו יקחהו ישאהו על אברתו  {ר} br </verse>
        <verse osisID="Deut.32.12"> יב  יהוה בדד ינחנו  {ס}  ואין עמו אל נכר  {ר} br </verse>
        <verse osisID="Deut.32.13"> יג  ירכבהו על במותי (במתי) ארץ  {ס}  ויאכל תנובת שדי  {ר} br וינקהו דבש מסלע  {ס}  ושמן מחלמיש צור  {ר} br </verse>
        <verse osisID="Deut.32.14"> יד  חמאת בקר וחלב צאן  {ס}  עם חלב כרים ואילים  {ר} br בני בשן ועתודים  {ס}  עם חלב כליות חטה  {ר} br ודם ענב תשתה חמר  {ס} </verse>
        <verse osisID="Deut.32.15"> טו  וישמן ישרון ויבעט  {ר} br שמנת עבית כשית  {ס}  ויטש אלוה עשהו  {ר} br וינבל צור ישעתו  {ס} </verse>
        <verse osisID="Deut.32.16"> טז  יקנאהו בזרים  {ר} br בתועבת יכעיסהו  {ס} </verse>
        <verse osisID="Deut.32.17"> יז  יזבחו לשדים לא אלה--  {ר} br אלהים לא ידעום  {ס}  חדשים מקרב באו  {ר} br לא שערום אבתיכם  {ס} </verse>
        <verse osisID="Deut.32.18"> יח  צור ילדך תשי  {ר} br ותשכח אל מחללך  {ס} </verse>
        <verse osisID="Deut.32.19"> יט  וירא יהוה וינאץ  {ר} br מכעס בניו ובנתיו  {ס} </verse>
        <verse osisID="Deut.32.20"> כ  ויאמר אסתירה פני מהם--  {ר} br אראה מה אחריתם  {ס}  כי דור תהפכת המה  {ר} br בנים לא אמן בם  {ס} </verse>
        <verse osisID="Deut.32.21"> כא  הם קנאוני בלא אל  {ר} br כעסוני בהבליהם  {ס}  ואני אקניאם בלא עם  {ר} br בגוי נבל אכעיסם  {ס} </verse>
        <verse osisID="Deut.32.22"> כב  כי אש קדחה באפי  {ר} br ותיקד עד שאול תחתית  {ס}  ותאכל ארץ ויבלה  {ר} br ותלהט מוסדי הרים  {ס} </verse>
        <verse osisID="Deut.32.23"> כג  אספה עלימו רעות  {ר} br חצי אכלה בם  {ס} </verse>
        <verse osisID="Deut.32.24"> כד  מזי רעב ולחמי רשף  {ר} br וקטב מרירי  {ס}  ושן בהמת אשלח בם  {ר} br עם חמת זחלי עפר  {ס} </verse>
        <verse osisID="Deut.32.25"> כה  מחוץ תשכל חרב ומחדרים אימה גם בחור  {ר} br גם בתולה--יונק עם איש שיבה  {ס} </verse>
        <verse osisID="Deut.32.26"> כו  אמרתי אפאיהם  {ר} br אשביתה מאנוש זכרם  {ס} </verse>
        <verse osisID="Deut.32.27"> כז  לולי כעס אויב אגור--  {ר} br פן ינכרו צרימו  {ס}  פן יאמרו ידנו רמה  {ר} br ולא יהוה פעל כל זאת  {ס} </verse>
        <verse osisID="Deut.32.28"> כח  כי גוי אבד עצות המה  {ר} br ואין בהם תבונה  {ס} </verse>
        <verse osisID="Deut.32.29"> כט  לו חכמו ישכילו זאת  {ר} br יבינו לאחריתם  {ס} </verse>
        <verse osisID="Deut.32.30"> ל  איכה ירדף אחד אלף  {ר} br ושנים יניסו רבבה  {ס}  אם לא כי צורם מכרם  {ר} br ויהוה הסגירם  {ס} </verse>
        <verse osisID="Deut.32.31"> לא  כי לא כצורנו צורם  {ר} br ואיבינו פלילים  {ס} </verse>
        <verse osisID="Deut.32.32"> לב  כי מגפן סדם גפנם  {ר} br ומשדמת עמרה  {ס}  ענבמו ענבי רוש--  {ר} br אשכלת מררת למו  {ס} </verse>
        <verse osisID="Deut.32.33"> לג  חמת תנינם יינם  {ר} br וראש פתנים אכזר  {ס} </verse>
        <verse osisID="Deut.32.34"> לד  הלא הוא כמס עמדי  {ר} br חתום באוצרתי  {ס} </verse>
        <verse osisID="Deut.32.35"> לה  לי נקם ושלם  {ר} br לעת תמוט רגלם  {ס}  כי קרוב יום אידם  {ר} br וחש עתדת למו  {ס} </verse>
        <verse osisID="Deut.32.36"> לו  כי ידין יהוה עמו  {ר} br ועל עבדיו יתנחם  {ס}  כי יראה כי אזלת יד  {ר} br ואפס עצור ועזוב  {ס} </verse>
        <verse osisID="Deut.32.37"> לז  ואמר אי אלהימו--  {ר} br צור חסיו בו  {ס} </verse>
        <verse osisID="Deut.32.38"> לח  אשר חלב זבחימו יאכלו  {ר} br ישתו יין נסיכם  {ס}  יקומו ויעזרכם--  {ר} br יהי עליכם סתרה  {ס} </verse>
        <verse osisID="Deut.32.39"> לט  ראו עתה כי אני אני הוא  {ר} br ואין אלהים עמדי  {ס}  אני אמית ואחיה  {ר} br מחצתי ואני ארפא  {ס}  ואין מידי מציל  {ר} br </verse>
        <verse osisID="Deut.32.40"> מ  כי אשא אל שמים ידי  {ס}  ואמרתי חי אנכי לעלם  {ר} br </verse>
        <verse osisID="Deut.32.41"> מא  אם שנותי ברק חרבי  {ס}  ותאחז במשפט ידי  {ר} br אשיב נקם לצרי  {ס}  ולמשנאי אשלם  {ר} br </verse>
        <verse osisID="Deut.32.42"> מב  אשכיר חצי מדם  {ס}  וחרבי תאכל בשר  {ר} br מדם חלל ושביה  {ס}  מראש פרעות אויב  {ר} br </verse>
        <verse osisID="Deut.32.43"> מג  הרנינו גוים עמו  {ס}  כי דם עבדיו יקום  {ר} br ונקם ישיב לצריו  {ס}  וכפר אדמתו עמו  {ר} br {ש} </verse>
        <verse osisID="Deut.32.44"> מד  ויבא משה וידבר את כל דברי השירה הזאת--באזני העם  הוא והושע בן נון </verse>
        <verse osisID="Deut.32.45"> מה  ויכל משה לדבר את כל הדברים האלה--אל כל ישראל </verse>
        <verse osisID="Deut.32.46"> מו  ויאמר אלהם שימו לבבכם לכל הדברים אשר אנכי מעיד בכם היום  אשר תצום את בניכם לשמר לעשות את כל דברי התורה הזאת </verse>
        <verse osisID="Deut.32.47"> מז  כי לא דבר רק הוא מכם--כי הוא חייכם ובדבר הזה תאריכו ימים על האדמה אשר אתם עברים את הירדן שמה לרשתה  {פ} </verse>
        <verse osisID="Deut.32.48"> מח  וידבר יהוה אל משה בעצם היום הזה לאמר </verse>
        <verse osisID="Deut.32.49"> מט  עלה אל הר העברים הזה הר נבו אשר בארץ מואב אשר על פני ירחו וראה את ארץ כנען אשר אני נתן לבני ישראל לאחזה </verse>
        <verse osisID="Deut.32.50"> נ  ומת בהר אשר אתה עלה שמה והאסף אל עמיך  כאשר מת אהרן אחיך בהר ההר ויאסף אל עמיו </verse>
        <verse osisID="Deut.32.51"> נא  על אשר מעלתם בי בתוך בני ישראל במי מריבת קדש מדבר צן--על אשר לא קדשתם אותי בתוך בני ישראל </verse>
        <verse osisID="Deut.32.52"> נב  כי מנגד תראה את הארץ ושמה לא תבוא--אל הארץ אשר אני נתן לבני ישראל  {פ} </verse>
      </chapter>
      <chapter osisID="Deut.33">
        <verse osisID="Deut.33.1"> א  וזאת הברכה אשר ברך משה איש האלהים--את בני ישראל  לפני מותו </verse>
        <verse osisID="Deut.33.2"> ב  ויאמר יהוה מסיני בא וזרח משעיר למו--הופיע מהר פארן ואתה מרבבת קדש מימינו אשדת (אש דת) למו </verse>
        <verse osisID="Deut.33.3"> ג  אף חבב עמים כל קדשיו בידך והם תכו לרגלך ישא מדברתיך </verse>
        <verse osisID="Deut.33.4"> ד  תורה צוה לנו משה  מורשה קהלת יעקב </verse>
        <verse osisID="Deut.33.5"> ה  ויהי בישרון מלך בהתאסף ראשי עם יחד שבטי ישראל </verse>
        <verse osisID="Deut.33.6"> ו  יחי ראובן ואל ימת ויהי מתיו מספר  {ס} </verse>
        <verse osisID="Deut.33.7"> ז  וזאת ליהודה ויאמר שמע יהוה קול יהודה ואל עמו תביאנו ידיו רב לו ועזר מצריו תהיה  {פ} </verse>
        <verse osisID="Deut.33.8"> ח  וללוי אמר תמיך ואוריך לאיש חסידך אשר נסיתו במסה תריבהו על מי מריבה </verse>
        <verse osisID="Deut.33.9"> ט  האמר לאביו ולאמו לא ראיתיו ואת אחיו לא הכיר ואת בנו לא ידע  כי שמרו אמרתך ובריתך ינצרו </verse>
        <verse osisID="Deut.33.10"> י  יורו משפטיך ליעקב ותורתך לישראל ישימו קטורה באפך וכליל על מזבחך </verse>
        <verse osisID="Deut.33.11"> יא  ברך יהוה חילו ופעל ידיו תרצה מחץ מתנים קמיו ומשנאיו מן יקומון  {ס} </verse>
        <verse osisID="Deut.33.12"> יב  לבנימן אמר--ידיד יהוה ישכן לבטח עליו חפף עליו כל היום ובין כתפיו שכן  {ס} </verse>
        <verse osisID="Deut.33.13"> יג  וליוסף אמר מברכת יהוה ארצו ממגד שמים מטל ומתהום רבצת תחת </verse>
        <verse osisID="Deut.33.14"> יד  וממגד תבואת שמש וממגד גרש ירחים </verse>
        <verse osisID="Deut.33.15"> טו  ומראש הררי קדם וממגד גבעות עולם </verse>
        <verse osisID="Deut.33.16"> טז  וממגד ארץ ומלאה ורצון שכני סנה תבואתה לראש יוסף ולקדקד נזיר אחיו </verse>
        <verse osisID="Deut.33.17"> יז  בכור שורו הדר לו וקרני ראם קרניו--בהם עמים ינגח יחדו אפסי ארץ והם רבבות אפרים והם אלפי מנשה  {ס} </verse>
        <verse osisID="Deut.33.18"> יח  ולזבולן אמר שמח זבולן בצאתך ויששכר באהליך </verse>
        <verse osisID="Deut.33.19"> יט  עמים הר יקראו--שם יזבחו זבחי צדק  כי שפע ימים יינקו ושפני טמוני חול  {ס} </verse>
        <verse osisID="Deut.33.20"> כ  ולגד אמר ברוך מרחיב גד  כלביא שכן וטרף זרוע אף קדקד </verse>
        <verse osisID="Deut.33.21"> כא  וירא ראשית לו כי שם חלקת מחקק ספון ויתא ראשי עם--צדקת יהוה עשה ומשפטיו עם ישראל  {ס} </verse>
        <verse osisID="Deut.33.22"> כב  ולדן אמר דן גור אריה יזנק מן הבשן </verse>
        <verse osisID="Deut.33.23"> כג  ולנפתלי אמר--נפתלי שבע רצון ומלא ברכת יהוה ים ודרום ירשה  {ס} </verse>
        <verse osisID="Deut.33.24"> כד  ולאשר אמר ברוך מבנים אשר יהי רצוי אחיו וטבל בשמן רגלו </verse>
        <verse osisID="Deut.33.25"> כה  ברזל ונחשת מנעלך וכימיך דבאך </verse>
        <verse osisID="Deut.33.26"> כו  אין כאל ישרון  רכב שמים בעזרך ובגאותו שחקים </verse>
        <verse osisID="Deut.33.27"> כז  מענה אלהי קדם ומתחת זרעת עולם ויגרש מפניך אויב ויאמר השמד </verse>
        <verse osisID="Deut.33.28"> כח  וישכן ישראל בטח בדד עין יעקב אל ארץ דגן ותירוש אף שמיו יערפו טל </verse>
        <verse osisID="Deut.33.29"> כט  אשריך ישראל מי כמוך עם נושע ביהוה מגן עזרך ואשר חרב גאותך ויכחשו איביך לך ואתה על במותימו תדרך  {ס} </verse>
      </chapter>
      <chapter osisID="Deut.34">
        <verse osisID="Deut.34.1"> א  ויעל משה מערבת מואב אל הר נבו ראש הפסגה אשר על פני ירחו ויראהו יהוה את כל הארץ את הגלעד עד דן </verse>
        <verse osisID="Deut.34.2"> ב  ואת כל נפתלי ואת ארץ אפרים ומנשה ואת כל ארץ יהודה עד הים האחרון </verse>
        <verse osisID="Deut.34.3"> ג  ואת הנגב ואת הככר בקעת ירחו עיר התמרים--עד צער </verse>
        <verse osisID="Deut.34.4"> ד  ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר </verse>
        <verse osisID="Deut.34.5"> ה  וימת שם משה עבד יהוה בארץ מואב--על פי יהוה </verse>
        <verse osisID="Deut.34.6"> ו  ויקבר אתו בגי בארץ מואב מול בית פעור ולא ידע איש את קברתו עד היום הזה </verse>
        <verse osisID="Deut.34.7"> ז  ומשה בן מאה ועשרים שנה--במתו לא כהתה עינו ולא נס לחה </verse>
        <verse osisID="Deut.34.8"> ח  ויבכו בני ישראל את משה בערבת מואב שלשים יום ויתמו ימי בכי אבל משה </verse>
        <verse osisID="Deut.34.9"> ט  ויהושע בן נון מלא רוח חכמה--כי סמך משה את ידיו עליו וישמעו אליו בני ישראל ויעשו כאשר צוה יהוה את משה </verse>
        <verse osisID="Deut.34.10"> י  ולא קם נביא עוד בישראל כמשה אשר ידעו יהוה פנים אל פנים </verse>
        <verse osisID="Deut.34.11"> יא  לכל האתת והמופתים אשר שלחו יהוה לעשות בארץ מצרים--לפרעה ולכל עבדיו ולכל ארצו </verse>
        <verse osisID="Deut.34.12"> יב  ולכל היד החזקה ולכל המורא הגדול אשר עשה משה לעיני כל ישראל  {ש} </verse>
      </chapter>
    </div>
    <div type="book" osisID="Josh">
      <chapter osisID="Josh.1">
        <title> כט  אשריך ישראל מי כמוך עם נושע ביהוה מגן עזרך ואשר חרב גאותך ויכחשו איביך לך ואתה על במותימו תדרך  {ס} </title>
        <verse osisID="Josh.1.1"> א  ויהי אחרי מות משה--עבד יהוה ויאמר יהוה אל יהושע בן נון משרת משה לאמר </verse>
        <verse osisID="Josh.1.2"> ב  משה עבדי מת ועתה קום עבר את הירדן הזה אתה וכל העם הזה אל הארץ אשר אנכי נתן להם לבני ישראל </verse>
        <verse osisID="Josh.1.3"> ג  כל מקום אשר תדרך כף רגלכם בו--לכם נתתיו  כאשר דברתי אל משה </verse>
        <verse osisID="Josh.1.4"> ד  מהמדבר והלבנון הזה ועד הנהר הגדול נהר פרת כל ארץ החתים ועד הים הגדול מבוא השמש--יהיה גבולכם </verse>
        <verse osisID="Josh.1.5"> ה  לא יתיצב איש לפניך כל ימי חייך  כאשר הייתי עם משה אהיה עמך לא ארפך ולא אעזבך </verse>
        <verse osisID="Josh.1.6"> ו  חזק ואמץ  כי אתה תנחיל את העם הזה את הארץ אשר נשבעתי לאבותם לתת להם </verse>
        <verse osisID="Josh.1.7"> ז  רק חזק ואמץ מאד לשמר לעשות ככל התורה--אשר צוך משה עבדי אל תסור ממנו ימין ושמאול  למען תשכיל בכל אשר תלך </verse>
        <verse osisID="Josh.1.8"> ח  לא ימוש ספר התורה הזה מפיך והגית בו יומם ולילה למען תשמר לעשות ככל הכתוב בו  כי אז תצליח את דרכך ואז תשכיל </verse>
        <verse osisID="Josh.1.9"> ט  הלוא צויתיך חזק ואמץ אל תערץ ואל תחת  כי עמך יהוה אלהיך בכל אשר תלך  {פ} </verse>
        <verse osisID="Josh.1.10"> י  ויצו יהושע את שטרי העם לאמר </verse>
        <verse osisID="Josh.1.11"> יא  עברו בקרב המחנה וצוו את העם לאמר הכינו לכם צידה  כי בעוד שלשת ימים אתם עברים את הירדן הזה לבוא לרשת את הארץ אשר יהוה אלהיכם נתן לכם לרשתה  {פ} </verse>
        <verse osisID="Josh.1.12"> יב  ולראובני ולגדי ולחצי שבט המנשה--אמר יהושע לאמר </verse>
        <verse osisID="Josh.1.13"> יג  זכור את הדבר אשר צוה אתכם משה עבד יהוה לאמר  יהוה אלהיכם מניח לכם ונתן לכם את הארץ הזאת </verse>
        <verse osisID="Josh.1.14"> יד  נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם </verse>
        <verse osisID="Josh.1.15"> טו  עד אשר יניח יהוה לאחיכם ככם וירשו גם המה את הארץ אשר יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש </verse>
        <verse osisID="Josh.1.16"> טז  ויענו את יהושע לאמר  כל אשר צויתנו נעשה ואל כל אשר תשלחנו נלך </verse>
        <verse osisID="Josh.1.17"> יז  ככל אשר שמענו אל משה כן נשמע אליך  רק יהיה יהוה אלהיך עמך כאשר היה עם משה </verse>
        <verse osisID="Josh.1.18"> יח  כל איש אשר ימרה את פיך ולא ישמע את דבריך לכל אשר תצונו--יומת  רק חזק ואמץ  {פ} </verse>
      </chapter>
      <chapter osisID="Josh.2">
        <verse osisID="Josh.2.1"> א  וישלח יהושע בן נון מן השטים שנים אנשים מרגלים חרש לאמר לכו ראו את הארץ ואת יריחו וילכו ויבאו בית אשה זונה ושמה רחב--וישכבו שמה </verse>
        <verse osisID="Josh.2.2"> ב  ויאמר למלך יריחו לאמר  הנה אנשים באו הנה הלילה מבני ישראל--לחפר את הארץ </verse>
        <verse osisID="Josh.2.3"> ג  וישלח מלך יריחו אל רחב לאמר  הוציאי האנשים הבאים אליך אשר באו לביתך--כי לחפר את כל הארץ באו </verse>
        <verse osisID="Josh.2.4"> ד  ותקח האשה את שני האנשים ותצפנו ותאמר כן באו אלי האנשים ולא ידעתי מאין המה </verse>
        <verse osisID="Josh.2.5"> ה  ויהי השער לסגור בחשך והאנשים יצאו--לא ידעתי אנה הלכו האנשים רדפו מהר אחריהם כי תשיגום </verse>
        <verse osisID="Josh.2.6"> ו  והיא העלתם הגגה ותטמנם בפשתי העץ הערכות לה על הגג </verse>
        <verse osisID="Josh.2.7"> ז  והאנשים רדפו אחריהם דרך הירדן על המעברות והשער סגרו--אחרי כאשר יצאו הרדפים אחריהם </verse>
        <verse osisID="Josh.2.8"> ח  והמה טרם ישכבון והיא עלתה עליהם על הגג </verse>
        <verse osisID="Josh.2.9"> ט  ותאמר אל האנשים--ידעתי כי נתן יהוה לכם את הארץ וכי נפלה אימתכם עלינו וכי נמגו כל ישבי הארץ מפניכם </verse>
        <verse osisID="Josh.2.10"> י  כי שמענו את אשר הוביש יהוה את מי ים סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג--אשר החרמתם אותם </verse>
        <verse osisID="Josh.2.11"> יא  ונשמע וימס לבבנו ולא קמה עוד רוח באיש מפניכם  כי יהוה אלהיכם--הוא אלהים בשמים ממעל ועל הארץ מתחת </verse>
        <verse osisID="Josh.2.12"> יב  ועתה השבעו נא לי ביהוה כי עשיתי עמכם חסד ועשיתם גם אתם עם בית אבי חסד ונתתם לי אות אמת </verse>
        <verse osisID="Josh.2.13"> יג  והחיתם את אבי ואת אמי ואת אחי ואת אחותי (אחיותי) ואת כל אשר להם והצלתם את נפשתינו ממות </verse>
        <verse osisID="Josh.2.14"> יד  ויאמרו לה האנשים נפשנו תחתיכם למות אם לא תגידו את דברנו זה והיה בתת יהוה לנו את הארץ ועשינו עמך חסד ואמת </verse>
        <verse osisID="Josh.2.15"> טו  ותורדם בחבל בעד החלון  כי ביתה בקיר החומה ובחומה היא יושבת </verse>
        <verse osisID="Josh.2.16"> טז  ותאמר להם ההרה לכו פן יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם </verse>
        <verse osisID="Josh.2.17"> יז  ויאמרו אליה האנשים  נקים אנחנו משבעתך הזה אשר השבעתנו </verse>
        <verse osisID="Josh.2.18"> יח  הנה אנחנו באים בארץ את תקות חוט השני הזה תקשרי בחלון אשר הורדתנו בו ואת אביך ואת אמך ואת אחיך ואת כל בית אביך תאספי אליך הביתה </verse>
        <verse osisID="Josh.2.19"> יט  והיה כל אשר יצא מדלתי ביתך החוצה דמו בראשו--ואנחנו נקים וכל אשר יהיה אתך בבית--דמו בראשנו אם יד תהיה בו </verse>
        <verse osisID="Josh.2.20"> כ  ואם תגידי את דברנו זה--והיינו נקים משבעתך אשר השבעתנו </verse>
        <verse osisID="Josh.2.21"> כא  ותאמר כדבריכם כן הוא ותשלחם וילכו ותקשר את תקות השני בחלון </verse>
        <verse osisID="Josh.2.22"> כב  וילכו ויבאו ההרה וישבו שם שלשת ימים עד שבו הרדפים ויבקשו הרדפים בכל הדרך ולא מצאו </verse>
        <verse osisID="Josh.2.23"> כג  וישבו שני האנשים וירדו מההר ויעברו ויבאו אל יהושע בן נון ויספרו לו--את כל המצאות אותם </verse>
        <verse osisID="Josh.2.24"> כד  ויאמרו אל יהושע כי נתן יהוה בידנו את כל הארץ וגם נמגו כל ישבי הארץ מפנינו  {ס} </verse>
      </chapter>
      <chapter osisID="Josh.3">
        <verse osisID="Josh.3.1"> א  וישכם יהושע בבקר ויסעו מהשטים ויבאו עד הירדן--הוא וכל בני ישראל וילנו שם טרם יעברו </verse>
        <verse osisID="Josh.3.2"> ב  ויהי מקצה שלשת ימים ויעברו השטרים בקרב המחנה </verse>
        <verse osisID="Josh.3.3"> ג  ויצוו את העם לאמר כראתכם את ארון ברית יהוה אלהיכם והכהנים הלוים נשאים אתו--ואתם תסעו ממקומכם והלכתם אחריו </verse>
        <verse osisID="Josh.3.4"> ד  אך רחוק יהיה ביניכם ובניו כאלפים אמה במדה  אל תקרבו אליו למען אשר תדעו את הדרך אשר תלכו בה--כי לא עברתם בדרך מתמול שלשום  {פ} </verse>
        <verse osisID="Josh.3.5"> ה  ויאמר יהושע אל העם התקדשו  כי מחר יעשה יהוה בקרבכם--נפלאות </verse>
        <verse osisID="Josh.3.6"> ו  ויאמר יהושע אל הכהנים לאמר שאו את ארון הברית ועברו לפני העם וישאו את ארון הברית וילכו לפני העם  {ס} </verse>
        <verse osisID="Josh.3.7"> ז  ויאמר יהוה אל יהושע היום הזה אחל גדלך בעיני כל ישראל  אשר ידעון כי כאשר הייתי עם משה אהיה עמך </verse>
        <verse osisID="Josh.3.8"> ח  ואתה תצוה את הכהנים נשאי ארון הברית לאמר  כבאכם עד קצה מי הירדן בירדן תעמדו  {פ} </verse>
        <verse osisID="Josh.3.9"> ט  ויאמר יהושע אל בני ישראל  גשו הנה--ושמעו את דברי יהוה אלהיכם </verse>
        <verse osisID="Josh.3.10"> י  ויאמר יהושע--בזאת תדעון כי אל חי בקרבכם והורש יוריש מפניכם את הכנעני ואת החתי ואת החוי ואת הפרזי ואת הגרגשי והאמרי והיבוסי </verse>
        <verse osisID="Josh.3.11"> יא  הנה ארון הברית אדון כל הארץ עבר לפניכם בירדן </verse>
        <verse osisID="Josh.3.12"> יב  ועתה קחו לכם שני עשר איש משבטי ישראל--איש אחד איש אחד לשבט </verse>
        <verse osisID="Josh.3.13"> יג  והיה כנוח כפות רגלי הכהנים נשאי ארון יהוה אדון כל הארץ במי הירדן מי הירדן יכרתון המים הירדים מלמעלה ויעמדו נד אחד </verse>
        <verse osisID="Josh.3.14"> יד  ויהי בנסע העם מאהליהם לעבר את הירדן והכהנים נשאי הארון הברית--לפני העם </verse>
        <verse osisID="Josh.3.15"> טו  וכבוא נשאי הארון עד הירדן ורגלי הכהנים נשאי הארון נטבלו בקצה המים והירדן מלא על כל גדותיו כל ימי קציר </verse>
        <verse osisID="Josh.3.16"> טז  ויעמדו המים הירדים מלמעלה קמו נד אחד הרחק מאד באדם (מאדם) העיר אשר מצד צרתן והירדים על ים הערבה ים המלח תמו נכרתו והעם עברו נגד יריחו </verse>
        <verse osisID="Josh.3.17"> יז  ויעמדו הכהנים נשאי הארון ברית יהוה בחרבה בתוך הירדן--הכן וכל ישראל עברים בחרבה עד אשר תמו כל הגוי לעבר את הירדן </verse>
      </chapter>
      <chapter osisID="Josh.4">
        <verse osisID="Josh.4.1"> א  ויהי כאשר תמו כל הגוי לעבור את הירדן  {פ}  ויאמר יהוה אל יהושע לאמר </verse>
        <verse osisID="Josh.4.2"> ב  קחו לכם מן העם שנים עשר אנשים--איש אחד איש אחד משבט </verse>
        <verse osisID="Josh.4.3"> ג  וצוו אותם לאמר שאו לכם מזה מתוך הירדן ממצב רגלי הכהנים הכין שתים עשרה אבנים והעברתם אותם עמכם והנחתם אותם במלון אשר תלינו בו הלילה  {ס} </verse>
        <verse osisID="Josh.4.4"> ד  ויקרא יהושע אל שנים העשר איש אשר הכין מבני ישראל--איש אחד איש אחד משבט </verse>
        <verse osisID="Josh.4.5"> ה  ויאמר להם יהושע עברו לפני ארון יהוה אלהיכם אל תוך הירדן והרימו לכם איש אבן אחת על שכמו למספר שבטי בני ישראל </verse>
        <verse osisID="Josh.4.6"> ו  למען תהיה זאת אות--בקרבכם  כי ישאלון בניכם מחר לאמר מה האבנים האלה לכם </verse>
        <verse osisID="Josh.4.7"> ז  ואמרתם להם אשר נכרתו מימי הירדן מפני ארון ברית יהוה--בעברו בירדן נכרתו מי הירדן והיו האבנים האלה לזכרון לבני ישראל--עד עולם </verse>
        <verse osisID="Josh.4.8"> ח  ויעשו כן בני ישראל כאשר צוה יהושע וישאו שתי עשרה אבנים מתוך הירדן כאשר דבר יהוה אל יהושע למספר שבטי בני ישראל ויעברום עמם אל המלון וינחום שם </verse>
        <verse osisID="Josh.4.9"> ט  ושתים עשרה אבנים הקים יהושע בתוך הירדן--תחת מצב רגלי הכהנים נשאי ארון הברית ויהיו שם עד היום הזה </verse>
        <verse osisID="Josh.4.10"> י  והכהנים נשאי הארון עמדים בתוך הירדן עד תם כל הדבר אשר צוה יהוה את יהושע לדבר אל העם ככל אשר צוה משה את יהושע וימהרו העם ויעברו </verse>
        <verse osisID="Josh.4.11"> יא  ויהי כאשר תם כל העם לעבור ויעבר ארון יהוה והכהנים לפני העם </verse>
        <verse osisID="Josh.4.12"> יב  ויעברו בני ראובן ובני גד וחצי שבט המנשה חמשים לפני בני ישראל--כאשר דבר אליהם משה </verse>
        <verse osisID="Josh.4.13"> יג  כארבעים אלף חלוצי הצבא--עברו לפני יהוה למלחמה אל ערבות יריחו  {ס} </verse>
        <verse osisID="Josh.4.14"> יד  ביום ההוא גדל יהוה את יהושע בעיני כל ישראל ויראו אתו כאשר יראו את משה כל ימי חייו  {פ} </verse>
        <verse osisID="Josh.4.15"> טו  ויאמר יהוה אל יהושע לאמר </verse>
        <verse osisID="Josh.4.16"> טז  צוה את הכהנים נשאי ארון העדות ויעלו מן הירדן </verse>
        <verse osisID="Josh.4.17"> יז  ויצו יהושע את הכהנים לאמר  עלו מן הירדן </verse>
        <verse osisID="Josh.4.18"> יח  ויהי בעלות (כעלות) הכהנים נשאי ארון ברית יהוה מתוך הירדן נתקו כפות רגלי הכהנים אל החרבה וישבו מי הירדן למקומם וילכו כתמול שלשום על כל גדותיו </verse>
        <verse osisID="Josh.4.19"> יט  והעם עלו מן הירדן בעשור לחדש הראשון ויחנו בגלגל בקצה מזרח יריחו </verse>
        <verse osisID="Josh.4.20"> כ  ואת שתים עשרה האבנים האלה אשר לקחו מן הירדן--הקים יהושע בגלגל </verse>
        <verse osisID="Josh.4.21"> כא  ויאמר אל בני ישראל לאמר  אשר ישאלון בניכם מחר את אבותם לאמר מה האבנים האלה </verse>
        <verse osisID="Josh.4.22"> כב  והודעתם את בניכם לאמר  ביבשה עבר ישראל את הירדן הזה </verse>
        <verse osisID="Josh.4.23"> כג  אשר הוביש יהוה אלהיכם את מי הירדן מפניכם--עד עברכם  כאשר עשה יהוה אלהיכם לים סוף אשר הוביש מפנינו עד עברנו </verse>
        <verse osisID="Josh.4.24"> כד  למען דעת כל עמי הארץ את יד יהוה כי חזקה היא--למען יראתם את יהוה אלהיכם כל הימים  {פ} </verse>
      </chapter>
      <chapter osisID="Josh.5">
        <verse osisID="Josh.5.1"> א  ויהי כשמע כל מלכי האמרי אשר בעבר הירדן ימה וכל מלכי הכנעני אשר על הים את אשר הוביש יהוה את מי הירדן מפני בני ישראל עד עברנו (עברם) וימס לבבם ולא היה בם עוד רוח מפני בני ישראל  {פ} </verse>
        <verse osisID="Josh.5.2"> ב  בעת ההיא אמר יהוה אל יהושע עשה לך חרבות צרים ושוב מל את בני ישראל שנית </verse>
        <verse osisID="Josh.5.3"> ג  ויעש לו יהושע חרבות צרים וימל את בני ישראל אל גבעת הערלות </verse>
        <verse osisID="Josh.5.4"> ד  וזה הדבר אשר מל יהושע  כל העם היצא ממצרים הזכרים כל אנשי המלחמה מתו במדבר בדרך בצאתם ממצרים </verse>
        <verse osisID="Josh.5.5"> ה  כי מלים היו כל העם היצאים וכל העם הילדים במדבר בדרך בצאתם ממצרים--לא מלו </verse>
        <verse osisID="Josh.5.6"> ו  כי ארבעים שנה הלכו בני ישראל במדבר עד תם כל הגוי אנשי המלחמה היצאים ממצרים אשר לא שמעו בקול יהוה  אשר נשבע יהוה להם לבלתי הראותם את הארץ אשר נשבע יהוה לאבותם לתת לנו ארץ זבת חלב ודבש </verse>
        <verse osisID="Josh.5.7"> ז  ואת בניהם הקים תחתם אתם מל יהושע  כי ערלים היו כי לא מלו אותם בדרך </verse>
        <verse osisID="Josh.5.8"> ח  ויהי כאשר תמו כל הגוי להמול וישבו תחתם במחנה עד חיותם  {פ} </verse>
        <verse osisID="Josh.5.9"> ט  ויאמר יהוה אל יהושע היום גלותי את חרפת מצרים מעליכם ויקרא שם המקום ההוא גלגל עד היום הזה </verse>
        <verse osisID="Josh.5.10"> י  ויחנו בני ישראל בגלגל ויעשו את הפסח בארבעה עשר יום לחדש בערב--בערבות יריחו </verse>
        <verse osisID="Josh.5.11"> יא  ויאכלו מעבור הארץ ממחרת הפסח--מצות וקלוי  בעצם היום הזה </verse>
        <verse osisID="Josh.5.12"> יב  וישבת המן ממחרת באכלם מעבור הארץ ולא היה עוד לבני ישראל מן ויאכלו מתבואת ארץ כנען בשנה ההיא  {ס} </verse>
        <verse osisID="Josh.5.13"> יג  ויהי בהיות יהושע ביריחו וישא עיניו וירא והנה איש עמד לנגדו וחרבו שלופה בידו וילך יהושע אליו ויאמר לו הלנו אתה אם לצרינו </verse>
        <verse osisID="Josh.5.14"> יד  ויאמר לא כי אני שר צבא יהוה--עתה באתי ויפל יהושע אל פניו ארצה וישתחו ויאמר לו מה אדני מדבר אל עבדו </verse>
        <verse osisID="Josh.5.15"> טו  ויאמר שר צבא יהוה אל יהושע של נעלך מעל רגלך כי המקום אשר אתה עמד עליו קדש הוא ויעש יהושע כן </verse>
      </chapter>
      <chapter osisID="Josh.6">
        <verse osisID="Josh.6.1"> א  ויריחו סגרת ומסגרת מפני בני ישראל  אין יוצא ואין בא  {ס} </verse>
        <verse osisID="Josh.6.2"> ב  ויאמר יהוה אל יהושע ראה נתתי בידך את יריחו ואת מלכה--גבורי החיל </verse>
        <verse osisID="Josh.6.3"> ג  וסבתם את העיר כל אנשי המלחמה--הקיף את העיר פעם אחת כה תעשה ששת ימים </verse>
        <verse osisID="Josh.6.4"> ד  ושבעה כהנים ישאו שבעה שופרות היובלים לפני הארון וביום השביעי תסבו את העיר שבע פעמים והכהנים יתקעו בשופרות </verse>
        <verse osisID="Josh.6.5"> ה  והיה במשך בקרן היובל בשמעכם (כשמעכם) את קול השופר יריעו כל העם תרועה גדולה ונפלה חומת העיר תחתיה ועלו העם איש נגדו </verse>
        <verse osisID="Josh.6.6"> ו  ויקרא יהושע בן נון אל הכהנים ויאמר אלהם שאו את ארון הברית ושבעה כהנים ישאו שבעה שופרות יובלים לפני ארון יהוה </verse>
        <verse osisID="Josh.6.7"> ז  ויאמרו (ויאמר) אל העם עברו וסבו את העיר והחלוץ--יעבר לפני ארון יהוה </verse>
        <verse osisID="Josh.6.8"> ח  ויהי כאמר יהושע אל העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם </verse>
        <verse osisID="Josh.6.9"> ט  והחלוץ הלך--לפני הכהנים תקעו (תקעי) השופרות והמאסף הלך אחרי הארון הלוך ותקוע בשופרות </verse>
        <verse osisID="Josh.6.10"> י  ואת העם צוה יהושע לאמר לא תריעו ולא תשמיעו את קולכם ולא יצא מפיכם דבר  עד יום אמרי אליכם הריעו--והריעתם </verse>
        <verse osisID="Josh.6.11"> יא  ויסב ארון יהוה את העיר הקף פעם אחת ויבאו המחנה וילינו במחנה  {פ} </verse>
        <verse osisID="Josh.6.12"> יב  וישכם יהושע בבקר וישאו הכהנים את ארון יהוה </verse>
        <verse osisID="Josh.6.13"> יג  ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה הולך (הלוך) ותקוע בשופרות </verse>
        <verse osisID="Josh.6.14"> יד  ויסבו את העיר ביום השני פעם אחת וישבו המחנה כה עשו ששת ימים </verse>
        <verse osisID="Josh.6.15"> טו  ויהי ביום השביעי וישכמו כעלות השחר ויסבו את העיר כמשפט הזה שבע פעמים  רק ביום ההוא סבבו את העיר שבע פעמים </verse>
        <verse osisID="Josh.6.16"> טז  ויהי בפעם השביעית תקעו הכהנים בשופרות ויאמר יהושע אל העם הריעו כי נתן יהוה לכם את העיר </verse>
        <verse osisID="Josh.6.17"> יז  והיתה העיר חרם היא וכל אשר בה ליהוה  רק רחב הזונה תחיה היא וכל אשר אתה בבית--כי החבאתה את המלאכים אשר שלחנו </verse>
        <verse osisID="Josh.6.18"> יח  ורק אתם שמרו מן החרם פן תחרימו ולקחתם מן החרם ושמתם את מחנה ישראל לחרם ועכרתם אותו </verse>
        <verse osisID="Josh.6.19"> יט  וכל כסף וזהב וכלי נחשת וברזל--קדש הוא ליהוה  אוצר יהוה יבוא </verse>
        <verse osisID="Josh.6.20"> כ  וירע העם ויתקעו בשפרות ויהי כשמע העם את קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את העיר </verse>
        <verse osisID="Josh.6.21"> כא  ויחרימו את כל אשר בעיר מאיש ועד אשה מנער ועד זקן ועד שור ושה וחמור לפי חרב </verse>
        <verse osisID="Josh.6.22"> כב  ולשנים האנשים המרגלים את הארץ אמר יהושע באו בית האשה הזונה והוציאו משם את האשה ואת כל אשר לה כאשר נשבעתם לה </verse>
        <verse osisID="Josh.6.23"> כג  ויבאו הנערים המרגלים ויציאו את רחב ואת אביה ואת אמה ואת אחיה ואת כל אשר לה ואת כל משפחותיה הוציאו ויניחום--מחוץ למחנה ישראל </verse>
        <verse osisID="Josh.6.24"> כד  והעיר שרפו באש וכל אשר בה  רק הכסף והזהב וכלי הנחשת והברזל--נתנו אוצר בית יהוה </verse>
        <verse osisID="Josh.6.25"> כה  ואת רחב הזונה ואת בית אביה ואת כל אשר לה החיה יהושע ותשב בקרב ישראל עד היום הזה  כי החביאה את המלאכים אשר שלח יהושע לרגל את יריחו  {פ} </verse>
        <verse osisID="Josh.6.26"> כו  וישבע יהושע בעת ההיא לאמר  ארור האיש לפני יהוה אשר יקום ובנה את העיר הזאת את יריחו--בבכרו ייסדנה ובצעירו יציב דלתיה  {ס} </verse>
        <verse osisID="Josh.6.27"> כז  ויהי יהוה את יהושע ויהי שמעו בכל הארץ </verse>
      </chapter>
      <chapter osisID="Josh.7">
        <verse osisID="Josh.7.1"> א  וימעלו בני ישראל מעל בחרם ויקח עכן בן כרמי בן זבדי בן זרח למטה יהודה מן החרם ויחר אף יהוה בבני ישראל  {ס} </verse>
        <verse osisID="Josh.7.2"> ב  וישלח יהושע אנשים מיריחו העי אשר עם בית און מקדם לבית אל ויאמר אליהם לאמר עלו ורגלו את הארץ ויעלו האנשים וירגלו את העי </verse>
        <verse osisID="Josh.7.3"> ג  וישבו אל יהושע ויאמרו אליו אל יעל כל העם--כאלפים איש או כשלשת אלפים איש יעלו ויכו את העי אל תיגע שמה את כל העם כי מעט המה </verse>
        <verse osisID="Josh.7.4"> ד  ויעלו מן העם שמה כשלשת אלפים איש וינסו לפני אנשי העי </verse>
        <verse osisID="Josh.7.5"> ה  ויכו מהם אנשי העי כשלשים וששה איש וירדפום לפני השער עד השברים ויכום במורד וימס לבב העם ויהי למים </verse>
        <verse osisID="Josh.7.6"> ו  ויקרע יהושע שמלתיו ויפל על פניו ארצה לפני ארון יהוה עד הערב--הוא וזקני ישראל ויעלו עפר על ראשם </verse>
        <verse osisID="Josh.7.7"> ז  ויאמר יהושע אהה אדני יהוה למה העברת העביר את העם הזה את הירדן לתת אתנו ביד האמרי להאבידנו ולו הואלנו ונשב בעבר הירדן </verse>
        <verse osisID="Josh.7.8"> ח  בי אדני  מה אמר--אחרי אשר הפך ישראל ערף לפני איביו </verse>
        <verse osisID="Josh.7.9"> ט  וישמעו הכנעני וכל ישבי הארץ ונסבו עלינו והכריתו את שמנו מן הארץ ומה תעשה לשמך הגדול </verse>
        <verse osisID="Josh.7.10"> י  ויאמר יהוה אל יהושע קם לך למה זה אתה נפל על פניך </verse>
        <verse osisID="Josh.7.11"> יא  חטא ישראל וגם עברו את בריתי אשר צויתי אותם וגם לקחו מן החרם וגם גנבו וגם כחשו וגם שמו בכליהם </verse>
        <verse osisID="Josh.7.12"> יב  ולא יכלו בני ישראל לקום לפני איביהם--ערף יפנו לפני איביהם כי היו לחרם לא אוסיף להיות עמכם אם לא תשמידו החרם מקרבכם </verse>
        <verse osisID="Josh.7.13"> יג  קם קדש את העם ואמרת התקדשו למחר  כי כה אמר יהוה אלהי ישראל חרם בקרבך ישראל--לא תוכל לקום לפני איביך עד הסירכם החרם מקרבכם </verse>
        <verse osisID="Josh.7.14"> יד  ונקרבתם בבקר לשבטיכם והיה השבט אשר ילכדנו יהוה יקרב למשפחות והמשפחה אשר ילכדנה יהוה תקרב לבתים והבית אשר ילכדנו יהוה יקרב לגברים </verse>
        <verse osisID="Josh.7.15"> טו  והיה הנלכד בחרם--ישרף באש אתו ואת כל אשר לו  כי עבר את ברית יהוה וכי עשה נבלה בישראל </verse>
        <verse osisID="Josh.7.16"> טז  וישכם יהושע בבקר ויקרב את ישראל לשבטיו וילכד שבט יהודה </verse>
        <verse osisID="Josh.7.17"> יז  ויקרב את משפחת יהודה וילכד את משפחת הזרחי ויקרב את משפחת הזרחי לגברים וילכד זבדי </verse>
        <verse osisID="Josh.7.18"> יח  ויקרב את ביתו לגברים וילכד עכן בן כרמי בן זבדי בן זרח--למטה יהודה </verse>
        <verse osisID="Josh.7.19"> יט  ויאמר יהושע אל עכן בני שים נא כבוד ליהוה אלהי ישראל--ותן לו תודה והגד נא לי מה עשית אל תכחד ממני </verse>
        <verse osisID="Josh.7.20"> כ  ויען עכן את יהושע ויאמר  אמנה אנכי חטאתי ליהוה אלהי ישראל וכזאת וכזאת עשיתי </verse>
        <verse osisID="Josh.7.21"> כא  ואראה (וארא) בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה </verse>
        <verse osisID="Josh.7.22"> כב  וישלח יהושע מלאכים וירצו האהלה והנה טמונה באהלו והכסף תחתיה </verse>
        <verse osisID="Josh.7.23"> כג  ויקחום מתוך האהל ויבאום אל יהושע ואל כל בני ישראל ויצקם לפני יהוה </verse>
        <verse osisID="Josh.7.24"> כד  ויקח יהושע את עכן בן זרח ואת הכסף ואת האדרת ואת לשון הזהב ואת בניו ואת בנתיו ואת שורו ואת חמרו ואת צאנו ואת אהלו ואת כל אשר לו וכל ישראל עמו ויעלו אתם עמק עכור </verse>
        <verse osisID="Josh.7.25"> כה  ויאמר יהושע מה עכרתנו יעכרך יהוה ביום הזה וירגמו אתו כל ישראל אבן וישרפו אתם באש ויסקלו אתם באבנים </verse>
        <verse osisID="Josh.7.26"> כו  ויקימו עליו גל אבנים גדול עד היום הזה וישב יהוה מחרון אפו על כן קרא שם המקום ההוא עמק עכור עד היום הזה  {פ} </verse>
      </chapter>
      <chapter osisID="Josh.8">
        <verse osisID="Josh.8.1"> א  ויאמר יהוה אל יהושע אל תירא ואל תחת--קח עמך את כל עם המלחמה וקום עלה העי ראה נתתי בידך את מלך העי ואת עמו ואת עירו ואת ארצו </verse>
        <verse osisID="Josh.8.2"> ב  ועשית לעי ולמלכה כאשר עשית ליריחו ולמלכה--רק שללה ובהמתה תבזו לכם שים לך ארב לעיר מאחריה </verse>
        <verse osisID="Josh.8.3"> ג  ויקם יהושע וכל עם המלחמה לעלות העי ויבחר יהושע שלשים אלף איש גבורי החיל וישלחם לילה </verse>
        <verse osisID="Josh.8.4"> ד  ויצו אתם לאמר ראו אתם ארבים לעיר מאחרי העיר--אל תרחיקו מן העיר מאד והייתם כלכם נכנים </verse>
        <verse osisID="Josh.8.5"> ה  ואני וכל העם אשר אתי נקרב אל העיר והיה כי יצאו לקראתנו כאשר בראשנה ונסנו לפניהם </verse>
        <verse osisID="Josh.8.6"> ו  ויצאו אחרינו עד התיקנו אותם מן העיר--כי יאמרו נסים לפנינו כאשר בראשנה ונסנו לפניהם </verse>
        <verse osisID="Josh.8.7"> ז  ואתם תקמו מהאורב והורשתם את העיר ונתנה יהוה אלהיכם בידכם </verse>
        <verse osisID="Josh.8.8"> ח  והיה כתפשכם את העיר תציתו את העיר באש--כדבר יהוה תעשו ראו צויתי אתכם </verse>
        <verse osisID="Josh.8.9"> ט  וישלחם יהושע וילכו אל המארב וישבו בין בית אל ובין העי מים לעי וילן יהושע בלילה ההוא בתוך העם </verse>
        <verse osisID="Josh.8.10"> י  וישכם יהושע בבקר ויפקד את העם ויעל הוא וזקני ישראל לפני העם--העי </verse>
        <verse osisID="Josh.8.11"> יא  וכל העם המלחמה אשר אתו עלו ויגשו ויבאו נגד העיר ויחנו מצפון לעי והגי בינו ובין העי </verse>
        <verse osisID="Josh.8.12"> יב  ויקח כחמשת אלפים איש וישם אותם ארב בין בית אל ובין העי--מים לעיר </verse>
        <verse osisID="Josh.8.13"> יג  וישימו העם את כל המחנה אשר מצפון לעיר ואת עקבו מים לעיר וילך יהושע בלילה ההוא בתוך העמק </verse>
        <verse osisID="Josh.8.14"> יד  ויהי כראות מלך העי וימהרו וישכימו ויצאו אנשי העיר לקראת ישראל למלחמה הוא וכל עמו למועד--לפני הערבה והוא לא ידע כי ארב לו מאחרי העיר </verse>
        <verse osisID="Josh.8.15"> טו  וינגעו יהושע וכל ישראל לפניהם וינסו דרך המדבר </verse>
        <verse osisID="Josh.8.16"> טז  ויזעקו כל העם אשר בעיר (בעי) לרדף אחריהם וירדפו אחרי יהושע וינתקו מן העיר </verse>
        <verse osisID="Josh.8.17"> יז  ולא נשאר איש בעי ובית אל אשר לא יצאו אחרי ישראל ויעזבו את העיר פתוחה וירדפו אחרי ישראל  {פ} </verse>
        <verse osisID="Josh.8.18"> יח  ויאמר יהוה אל יהושע נטה בכידון אשר בידך אל העי--כי בידך אתננה ויט יהושע בכידון אשר בידו אל העיר </verse>
        <verse osisID="Josh.8.19"> יט  והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את העיר באש </verse>
        <verse osisID="Josh.8.20"> כ  ויפנו אנשי העי אחריהם ויראו והנה עלה עשן העיר השמימה ולא היה בהם ידים לנוס הנה והנה והעם הנס המדבר נהפך אל הרודף </verse>
        <verse osisID="Josh.8.21"> כא  ויהושע וכל ישראל ראו כי לכד הארב את העיר וכי עלה עשן העיר וישבו ויכו את אנשי העי </verse>
        <verse osisID="Josh.8.22"> כב  ואלה יצאו מן העיר לקראתם ויהיו לישראל בתוך אלה מזה ואלה מזה ויכו אותם עד בלתי השאיר לו שריד ופליט </verse>
        <verse osisID="Josh.8.23"> כג  ואת מלך העי תפשו חי ויקרבו אתו אל יהושע </verse>
        <verse osisID="Josh.8.24"> כד  ויהי ככלות ישראל להרג את כל ישבי העי בשדה במדבר אשר רדפום בו ויפלו כלם לפי חרב עד תמם וישבו כל ישראל העי ויכו אתה לפי חרב </verse>
        <verse osisID="Josh.8.25"> כה  ויהי כל הנפלים ביום ההוא מאיש ועד אשה--שנים עשר אלף  כל אנשי העי </verse>
        <verse osisID="Josh.8.26"> כו  ויהושע לא השיב ידו אשר נטה בכידון עד אשר החרים את כל ישבי העי </verse>
        <verse osisID="Josh.8.27"> כז  רק הבהמה ושלל העיר ההיא בזזו להם ישראל--כדבר יהוה אשר צוה את יהושע </verse>
        <verse osisID="Josh.8.28"> כח  וישרף יהושע את העי וישימה תל עולם שממה עד היום הזה </verse>
        <verse osisID="Josh.8.29"> כט  ואת מלך העי תלה על העץ עד עת הערב וכבוא השמש צוה יהושע וירידו את נבלתו מן העץ וישליכו אותה אל פתח שער העיר ויקימו עליו גל אבנים גדול עד היום הזה  {פ} </verse>
        <verse osisID="Josh.8.30"> ל  אז יבנה יהושע מזבח ליהוה אלהי ישראל בהר עיבל </verse>
        <verse osisID="Josh.8.31"> לא  כאשר צוה משה עבד יהוה את בני ישראל ככתוב בספר תורת משה--מזבח אבנים שלמות אשר לא הניף עליהן ברזל ויעלו עליו עלות ליהוה ויזבחו שלמים </verse>
        <verse osisID="Josh.8.32"> לב  ויכתב שם על האבנים--את משנה תורת משה אשר כתב לפני בני ישראל </verse>
        <verse osisID="Josh.8.33"> לג  וכל ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית יהוה כגר כאזרח--חציו אל מול הר גרזים והחציו אל מול הר עיבל  כאשר צוה משה עבד יהוה לברך את העם ישראל--בראשנה </verse>
        <verse osisID="Josh.8.34"> לד  ואחרי כן קרא את כל דברי התורה הברכה והקללה--ככל הכתוב בספר התורה </verse>
        <verse osisID="Josh.8.35"> לה  לא היה דבר מכל אשר צוה משה--אשר לא קרא יהושע נגד כל קהל ישראל והנשים והטף והגר ההלך בקרבם </verse>
      </chapter>
      <chapter osisID="Josh.9">
        <verse osisID="Josh.9.1"> א  ויהי כשמע כל המלכים אשר בעבר הירדן בהר ובשפלה ובכל חוף הים הגדול אל מול הלבנון--החתי והאמרי הכנעני הפרזי החוי והיבוסי </verse>
        <verse osisID="Josh.9.2"> ב  ויתקבצו יחדו להלחם עם יהושע ועם ישראל--פה אחד  {פ} </verse>
        <verse osisID="Josh.9.3"> ג  וישבי גבעון שמעו את אשר עשה יהושע ליריחו--ולעי </verse>
        <verse osisID="Josh.9.4"> ד  ויעשו גם המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים </verse>
        <verse osisID="Josh.9.5"> ה  ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים </verse>
        <verse osisID="Josh.9.6"> ו  וילכו אל יהושע אל המחנה הגלגל ויאמרו אליו ואל איש ישראל מארץ רחוקה באנו ועתה כרתו לנו ברית </verse>
        <verse osisID="Josh.9.7"> ז  ויאמרו (ויאמר) איש ישראל אל החוי  אולי בקרבי אתה יושב ואיך אכרות (אכרת) לך ברית </verse>
        <verse osisID="Josh.9.8"> ח  ויאמרו אל יהושע עבדיך אנחנו ויאמר אליהם יהושע מי אתם ומאין תבאו </verse>
        <verse osisID="Josh.9.9"> ט  ויאמרו אליו מארץ רחוקה מאד באו עבדיך לשם יהוה אלהיך  כי שמענו שמעו ואת כל אשר עשה במצרים </verse>
        <verse osisID="Josh.9.10"> י  ואת כל אשר עשה לשני מלכי האמרי אשר בעבר הירדן--לסיחון מלך חשבון ולעוג מלך הבשן אשר בעשתרות </verse>
        <verse osisID="Josh.9.11"> יא  ויאמרו אלינו זקינינו וכל ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו לנו ברית </verse>
        <verse osisID="Josh.9.12"> יב  זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים </verse>
        <verse osisID="Josh.9.13"> יג  ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד </verse>
        <verse osisID="Josh.9.14"> יד  ויקחו האנשים מצידם ואת פי יהוה לא שאלו </verse>
        <verse osisID="Josh.9.15"> טו  ויעש להם יהושע שלום ויכרת להם ברית לחיותם וישבעו להם נשיאי העדה </verse>
        <verse osisID="Josh.9.16"> טז  ויהי מקצה שלשת ימים אחרי אשר כרתו להם ברית וישמעו כי קרבים הם אליו ובקרבו הם ישבים </verse>
        <verse osisID="Josh.9.17"> יז  ויסעו בני ישראל ויבאו אל עריהם--ביום השלישי ועריהם גבעון והכפירה ובארות וקרית יערים </verse>
        <verse osisID="Josh.9.18"> יח  ולא הכום בני ישראל כי נשבעו להם נשיאי העדה ביהוה אלהי ישראל וילנו כל העדה על הנשיאים </verse>
        <verse osisID="Josh.9.19"> יט  ויאמרו כל הנשיאים אל כל העדה אנחנו נשבענו להם ביהוה אלהי ישראל ועתה לא נוכל לנגע בהם </verse>
        <verse osisID="Josh.9.20"> כ  זאת נעשה להם והחיה אותם ולא יהיה עלינו קצף על השבועה אשר נשבענו להם </verse>
        <verse osisID="Josh.9.21"> כא  ויאמרו אליהם הנשיאים יחיו ויהיו חטבי עצים ושאבי מים לכל העדה כאשר דברו להם הנשיאים </verse>
        <verse osisID="Josh.9.22"> כב  ויקרא להם יהושע וידבר אליהם לאמר  למה רמיתם אתנו לאמר רחוקים אנחנו מכם מאד ואתם בקרבנו ישבים </verse>
        <verse osisID="Josh.9.23"> כג  ועתה ארורים אתם ולא יכרת מכם עבד וחטבי עצים ושאבי מים--לבית אלהי </verse>
        <verse osisID="Josh.9.24"> כד  ויענו את יהושע ויאמרו כי הגד הגד לעבדיך את אשר צוה יהוה אלהיך את משה עבדו לתת לכם את כל הארץ ולהשמיד את כל ישבי הארץ מפניכם ונירא מאד לנפשתינו מפניכם ונעשה את הדבר הזה </verse>
        <verse osisID="Josh.9.25"> כה  ועתה הננו בידך  כטוב וכישר בעיניך לעשות לנו עשה </verse>
        <verse osisID="Josh.9.26"> כו  ויעש להם כן ויצל אותם מיד בני ישראל ולא הרגום </verse>
        <verse osisID="Josh.9.27"> כז  ויתנם יהושע ביום ההוא חטבי עצים ושאבי מים--לעדה ולמזבח יהוה עד היום הזה אל המקום אשר יבחר  {פ} </verse>
      </chapter>
      <chapter osisID="Josh.10">
        <verse osisID="Josh.10.1"> א  ויהי כשמע אדני צדק מלך ירושלם כי לכד יהושע את העי ויחרימה--כאשר עשה ליריחו ולמלכה כן עשה לעי ולמלכה וכי השלימו ישבי גבעון את ישראל ויהיו בקרבם </verse>
        <verse osisID="Josh.10.2"> ב  וייראו מאד--כי עיר גדולה גבעון כאחת ערי הממלכה וכי היא גדולה מן העי וכל אנשיה גברים </verse>
        <verse osisID="Josh.10.3"> ג  וישלח אדני צדק מלך ירושלם אל הוהם מלך חברון ואל פראם מלך ירמות ואל יפיע מלך לכיש ואל דביר מלך עגלון--לאמר </verse>
        <verse osisID="Josh.10.4"> ד  עלו אלי ועזרני ונכה את גבעון  כי השלימה את יהושע ואת בני ישראל </verse>
        <verse osisID="Josh.10.5"> ה  ויאספו ויעלו חמשת מלכי האמרי מלך ירושלם מלך חברון מלך ירמות מלך לכיש מלך עגלון--הם וכל מחניהם ויחנו על גבעון וילחמו עליה </verse>
        <verse osisID="Josh.10.6"> ו  וישלחו אנשי גבעון אל יהושע אל המחנה הגלגלה לאמר אל תרף ידיך מעבדיך  עלה אלינו מהרה והושיעה לנו ועזרנו--כי נקבצו אלינו כל מלכי האמרי ישבי ההר </verse>
        <verse osisID="Josh.10.7"> ז  ויעל יהושע מן הגלגל הוא וכל עם המלחמה עמו וכל גבורי החיל  {פ} </verse>
        <verse osisID="Josh.10.8"> ח  ויאמר יהוה אל יהושע אל תירא מהם כי בידך נתתים  לא יעמד איש מהם בפניך </verse>
        <verse osisID="Josh.10.9"> ט  ויבא אליהם יהושע פתאם  כל הלילה עלה מן הגלגל </verse>
        <verse osisID="Josh.10.10"> י  ויהמם יהוה לפני ישראל ויכם מכה גדולה בגבעון וירדפם דרך מעלה בית חורן ויכם עד עזקה ועד מקדה </verse>
        <verse osisID="Josh.10.11"> יא  ויהי בנסם מפני ישראל הם במורד בית חורן ויהוה השליך עליהם אבנים גדלות מן השמים עד עזקה--וימתו  רבים אשר מתו באבני הברד מאשר הרגו בני ישראל בחרב  {ס} </verse>
        <verse osisID="Josh.10.12"> יב  אז ידבר יהושע ליהוה ביום תת יהוה את האמרי לפני בני ישראל ויאמר לעיני ישראל שמש בגבעון דום וירח בעמק אילון </verse>
        <verse osisID="Josh.10.13"> יג  וידם השמש וירח עמד עד יקם גוי איביו--הלא היא כתובה על ספר הישר ויעמד השמש בחצי השמים ולא אץ לבוא כיום תמים </verse>
        <verse osisID="Josh.10.14"> יד  ולא היה כיום ההוא לפניו ואחריו לשמע יהוה בקול איש  כי יהוה נלחם לישראל  {ס} </verse>
        <verse osisID="Josh.10.15"> טו  וישב יהושע וכל ישראל עמו אל המחנה הגלגלה </verse>
        <verse osisID="Josh.10.16"> טז  וינסו חמשת המלכים האלה ויחבאו במערה במקדה </verse>
        <verse osisID="Josh.10.17"> יז  ויגד ליהושע לאמר  נמצאו חמשת המלכים נחבאים במערה במקדה </verse>
        <verse osisID="Josh.10.18"> יח  ויאמר יהושע גלו אבנים גדלות אל פי המערה והפקידו עליה אנשים לשמרם </verse>
        <verse osisID="Josh.10.19"> יט  ואתם אל תעמדו--רדפו אחרי איביכם וזנבתם אותם  אל תתנום לבוא אל עריהם כי נתנם יהוה אלהיכם בידכם </verse>
        <verse osisID="Josh.10.20"> כ  ויהי ככלות יהושע ובני ישראל להכותם מכה גדולה מאד--עד תמם והשרידים שרדו מהם ויבאו אל ערי המבצר </verse>
        <verse osisID="Josh.10.21"> כא  וישבו כל העם אל המחנה אל יהושע מקדה בשלום  לא חרץ לבני ישראל לאיש--את לשנו </verse>
        <verse osisID="Josh.10.22"> כב  ויאמר יהושע פתחו את פי המערה והוציאו אלי את חמשת המלכים האלה--מן המערה </verse>
        <verse osisID="Josh.10.23"> כג  ויעשו כן--ויציאו אליו את חמשת המלכים האלה מן המערה  את מלך ירושלם את מלך חברון את מלך ירמות את מלך לכיש את מלך עגלון </verse>
        <verse osisID="Josh.10.24"> כד  ויהי כהוציאם את המלכים האלה אל יהושע ויקרא יהושע אל כל איש ישראל ויאמר אל קציני אנשי המלחמה ההלכוא אתו קרבו שימו את רגליכם על צוארי המלכים האלה ויקרבו וישימו את רגליהם על צואריהם </verse>
        <verse osisID="Josh.10.25"> כה  ויאמר אליהם יהושע אל תיראו ואל תחתו  חזקו ואמצו--כי ככה יעשה יהוה לכל איביכם אשר אתם נלחמים אותם </verse>
        <verse osisID="Josh.10.26"> כו  ויכם יהושע אחרי כן וימיתם ויתלם על חמשה עצים ויהיו תלוים על העצים עד הערב </verse>
        <verse osisID="Josh.10.27"> כז  ויהי לעת בוא השמש צוה יהושע וירידום מעל העצים וישלכם אל המערה אשר נחבאו שם וישמו אבנים גדלות על פי המערה עד עצם היום הזה  {ס} </verse>
        <verse osisID="Josh.10.28"> כח  ואת מקדה לכד יהושע ביום ההוא ויכה לפי חרב ואת מלכה--החרם אותם ואת כל הנפש אשר בה לא השאיר שריד ויעש למלך מקדה כאשר עשה למלך יריחו  {ס} </verse>
        <verse osisID="Josh.10.29"> כט  ויעבר יהושע וכל ישראל עמו ממקדה--לבנה וילחם עם לבנה </verse>
        <verse osisID="Josh.10.30"> ל  ויתן יהוה גם אותה ביד ישראל ואת מלכה ויכה לפי חרב ואת כל הנפש אשר בה לא השאיר בה שריד ויעש למלכה כאשר עשה למלך יריחו  {ס} </verse>
        <verse osisID="Josh.10.31"> לא  ויעבר יהושע וכל ישראל עמו מלבנה--לכישה ויחן עליה וילחם בה </verse>
        <verse osisID="Josh.10.32"> לב  ויתן יהוה את לכיש ביד ישראל וילכדה ביום השני ויכה לפי חרב ואת כל הנפש אשר בה--ככל אשר עשה ללבנה  {פ} </verse>
        <verse osisID="Josh.10.33"> לג  אז עלה הרם מלך גזר לעזר את לכיש ויכהו יהושע ואת עמו עד בלתי השאיר לו שריד </verse>
        <verse osisID="Josh.10.34"> לד  ויעבר יהושע וכל ישראל עמו מלכיש--עגלנה ויחנו עליה וילחמו עליה </verse>
        <verse osisID="Josh.10.35"> לה  וילכדוה ביום ההוא ויכוה לפי חרב--ואת כל הנפש אשר בה ביום ההוא החרים  ככל אשר עשה ללכיש  {פ} </verse>
        <verse osisID="Josh.10.36"> לו  ויעל יהושע וכל ישראל עמו מעגלונה--חברונה וילחמו עליה </verse>
        <verse osisID="Josh.10.37"> לז  וילכדוה ויכוה לפי חרב ואת מלכה ואת כל עריה ואת כל הנפש אשר בה לא השאיר שריד ככל אשר עשה לעגלון ויחרם אותה ואת כל הנפש אשר בה  {ס} </verse>
        <verse osisID="Josh.10.38"> לח  וישב יהושע וכל ישראל עמו דברה וילחם עליה </verse>
        <verse osisID="Josh.10.39"> לט  וילכדה ואת מלכה ואת כל עריה ויכום לפי חרב ויחרימו את כל נפש אשר בה לא השאיר שריד  כאשר עשה לחברון כן עשה לדברה ולמלכה וכאשר עשה ללבנה ולמלכה </verse>
        <verse osisID="Josh.10.40"> מ  ויכה יהושע את כל הארץ ההר והנגב והשפלה והאשדות ואת כל מלכיהם--לא השאיר שריד ואת כל הנשמה החרים כאשר צוה יהוה אלהי ישראל </verse>
        <verse osisID="Josh.10.41"> מא  ויכם יהושע מקדש ברנע ועד עזה ואת כל ארץ גשן ועד גבעון </verse>
        <verse osisID="Josh.10.42"> מב  ואת כל המלכים האלה ואת ארצם לכד יהושע פעם אחת  כי יהוה אלהי ישראל נלחם לישראל </verse>
        <verse osisID="Josh.10.43"> מג  וישב יהושע וכל ישראל עמו אל המחנה הגלגלה  {פ} </verse>
      </chapter>
      <chapter osisID="Josh.11">
        <verse osisID="Josh.11.1"> א  ויהי כשמע יבין מלך חצור וישלח אל יובב מלך מדון ואל מלך שמרון ואל מלך אכשף </verse>
        <verse osisID="Josh.11.2"> ב  ואל המלכים אשר מצפון בהר ובערבה נגב כנרות--ובשפלה ובנפות דור מים </verse>
        <verse osisID="Josh.11.3"> ג  הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה </verse>
        <verse osisID="Josh.11.4"> ד  ויצאו הם וכל מחניהם עמם--עם רב כחול אשר על שפת הים לרב וסוס ורכב רב מאד </verse>
        <verse osisID="Josh.11.5"> ה  ויועדו כל המלכים האלה ויבאו ויחנו יחדו אל מי מרום להלחם עם ישראל  {פ} </verse>
        <verse osisID="Josh.11.6"> ו  ויאמר יהוה אל יהושע אל תירא מפניהם--כי מחר כעת הזאת אנכי נתן את כלם חללים לפני ישראל את סוסיהם תעקר ואת מרכבתיהם תשרף באש </verse>
        <verse osisID="Josh.11.7"> ז  ויבא יהושע וכל עם המלחמה עמו עליהם על מי מרום--פתאם ויפלו בהם </verse>
        <verse osisID="Josh.11.8"> ח  ויתנם יהוה ביד ישראל ויכום וירדפום עד צידון רבה ועד משרפות מים ועד בקעת מצפה מזרחה ויכם עד בלתי השאיר להם שריד </verse>
        <verse osisID="Josh.11.9"> ט  ויעש להם יהושע כאשר אמר לו יהוה  את סוסיהם עקר ואת מרכבתיהם שרף באש  {ס} </verse>
        <verse osisID="Josh.11.10"> י  וישב יהושע בעת ההיא וילכד את חצור ואת מלכה הכה בחרב  כי חצור לפנים--היא ראש כל הממלכות האלה </verse>
        <verse osisID="Josh.11.11"> יא  ויכו את כל הנפש אשר בה לפי חרב החרם--לא נותר כל נשמה ואת חצור שרף באש </verse>
        <verse osisID="Josh.11.12"> יב  ואת כל ערי המלכים האלה ואת כל מלכיהם לכד יהושע ויכם לפי חרב--החרים אותם  כאשר צוה משה עבד יהוה </verse>
        <verse osisID="Josh.11.13"> יג  רק כל הערים העמדות על תלם--לא שרפם ישראל  זולתי את חצור לבדה שרף יהושע </verse>
        <verse osisID="Josh.11.14"> יד  וכל שלל הערים האלה והבהמה בזזו להם בני ישראל  רק את כל האדם הכו לפי חרב עד השמדם אותם--לא השאירו כל נשמה </verse>
        <verse osisID="Josh.11.15"> טו  כאשר צוה יהוה את משה עבדו כן צוה משה את יהושע וכן עשה יהושע--לא הסיר דבר מכל אשר צוה יהוה את משה </verse>
        <verse osisID="Josh.11.16"> טז  ויקח יהושע את כל הארץ הזאת ההר ואת כל הנגב ואת כל ארץ הגשן ואת השפלה ואת הערבה ואת הר ישראל ושפלתה </verse>
        <verse osisID="Josh.11.17"> יז  מן ההר החלק העולה שעיר ועד בעל גד בבקעת הלבנון תחת הר חרמון ואת כל מלכיהם לכד ויכם וימיתם </verse>
        <verse osisID="Josh.11.18"> יח  ימים רבים עשה יהושע את כל המלכים האלה--מלחמה </verse>
        <verse osisID="Josh.11.19"> יט  לא היתה עיר אשר השלימה אל בני ישראל בלתי החוי ישבי גבעון  את הכל לקחו במלחמה </verse>
        <verse osisID="Josh.11.20"> כ  כי מאת יהוה היתה לחזק את לבם לקראת המלחמה את ישראל למען החרימם לבלתי היות להם תחנה  כי למען השמידם כאשר צוה יהוה את משה  {ס} </verse>
        <verse osisID="Josh.11.21"> כא  ויבא יהושע בעת ההיא ויכרת את הענקים מן ההר מן חברון מן דבר מן ענב ומכל הר יהודה ומכל הר ישראל  עם עריהם החרימם יהושע </verse>
        <verse osisID="Josh.11.22"> כב  לא נותר ענקים בארץ בני ישראל  רק בעזה בגת ובאשדוד--נשארו </verse>
        <verse osisID="Josh.11.23"> כג  ויקח יהושע את כל הארץ ככל אשר דבר יהוה אל משה ויתנה יהושע לנחלה לישראל כמחלקתם לשבטיהם והארץ שקטה ממלחמה  {ס} </verse>
      </chapter>
      <chapter osisID="Josh.12">
        <verse osisID="Josh.12.1"> א  ואלה מלכי הארץ אשר הכו בני ישראל וירשו את ארצם בעבר הירדן מזרחה השמש--מנחל ארנון עד הר חרמון וכל הערבה מזרחה </verse>
        <verse osisID="Josh.12.2"> ב  סיחון מלך האמרי היושב בחשבון--משל מערוער אשר על שפת נחל ארנון ותוך הנחל וחצי הגלעד ועד יבק הנחל גבול בני עמון </verse>
        <verse osisID="Josh.12.3"> ג  והערבה עד ים כנרות מזרחה ועד ים הערבה ים המלח מזרחה דרך בית הישמות ומתימן--תחת אשדות הפסגה </verse>
        <verse osisID="Josh.12.4"> ד  וגבול עוג מלך הבשן מיתר הרפאים--היושב בעשתרות ובאדרעי </verse>
        <verse osisID="Josh.12.5"> ה  ומשל בהר חרמון ובסלכה ובכל הבשן עד גבול הגשורי והמעכתי וחצי הגלעד--גבול סיחון מלך חשבון </verse>
        <verse osisID="Josh.12.6"> ו  משה עבד יהוה ובני ישראל הכום ויתנה משה עבד יהוה ירשה לראובני ולגדי ולחצי שבט המנשה  {ס} </verse>
        <verse osisID="Josh.12.7"> ז  ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד ההר החלק העלה שעירה ויתנה יהושע לשבטי ישראל ירשה--כמחלקתם </verse>
        <verse osisID="Josh.12.8"> ח  בהר ובשפלה ובערבה ובאשדות ובמדבר ובנגב--החתי האמרי והכנעני הפרזי החוי והיבוסי  {ש} </verse>
        <verse osisID="Josh.12.9"> ט  מלך יריחו  {ס}  אחד  {ס}  מלך העי אשר מצד בית אל  {ס}  אחד  {ר} br </verse>
        <verse osisID="Josh.12.10"> י  מלך ירושלם  {ס}  אחד  {ס}  מלך חברון  {ס}  אחד  {ר} br </verse>
        <verse osisID="Josh.12.11"> יא  מלך ירמות  {ס}  אחד  {ס}  מלך לכיש  {ס}  אחד  {ר} br </verse>
        <verse osisID="Josh.12.12"> יב  מלך עגלון  {ס}  אחד  {ס}  מלך גזר  {ס}  אחד  {ר} br </verse>
        <verse osisID="Josh.12.13"> יג  מלך דבר  {ס}  אחד  {ס}  מלך גדר  {ס}  אחד  {ר} br </verse>
        <verse osisID="Josh.12.14"> יד  מלך חרמה  {ס}  אחד  {ס}  מלך ערד  {ס}  אחד  {ר} br </verse>
        <verse osisID="Josh.12.15"> טו  מלך לבנה  {ס}  אחד  {ס}  מלך עדלם  {ס}  אחד  {ר} br </verse>
        <verse osisID="Josh.12.16"> טז  מלך מקדה  {ס}  אחד  {ס}  מלך בית אל  {ס}  אחד  {ר} br </verse>
        <verse osisID="Josh.12.17"> יז  מלך תפוח  {ס}  אחד  {ס}  מלך חפר  {ס}  אחד  {ר} br </verse>
        <verse osisID="Josh.12.18"> יח  מלך אפק  {ס}  אחד  {ס}  מלך לשרון  {ס}  אחד  {ר} br </verse>
        <verse osisID="Josh.12.19"> יט  מלך מדון  {ס}  אחד  {ס}  מלך חצור  {ס}  אחד  {ר} br </verse>
        <verse osisID="Josh.12.20"> כ  מלך שמרון מראון  {ס}  אחד  {ס}  מלך אכשף  {ס}  אחד  {ר} br </verse>
        <verse osisID="Josh.12.21"> כא  מלך תענך  {ס}  אחד  {ס}  מלך מגדו  {ס}  אחד  {ר} br </verse>
        <verse osisID="Josh.12.22"> כב  מלך קדש  {ס}  אחד  {ס}  מלך יקנעם לכרמל  {ס}  אחד  {ר} br </verse>
        <verse osisID="Josh.12.23"> כג  מלך דור לנפת דור  {ס}  אחד  {ס}  מלך גוים לגלגל  {ס}  אחד  {ר} br </verse>
        <verse osisID="Josh.12.24"> כד  מלך תרצה  {ס}  אחד  {ס}  כל מלכים שלשים  {ס}  ואחד  {ר} br {ש} </verse>
      </chapter>
      <chapter osisID="Josh.13">
        <verse osisID="Josh.13.1"> א  ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה מאד לרשתה </verse>
        <verse osisID="Josh.13.2"> ב  זאת הארץ הנשארת  כל גלילות הפלשתים וכל הגשורי </verse>
        <verse osisID="Josh.13.3"> ג  מן השיחור אשר על פני מצרים ועד גבול עקרון צפונה--לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים </verse>
        <verse osisID="Josh.13.4"> ד  מתימן כל ארץ הכנעני ומערה אשר לצידנים--עד אפקה  עד גבול האמרי </verse>
        <verse osisID="Josh.13.5"> ה  והארץ הגבלי וכל הלבנון מזרח השמש מבעל גד תחת הר חרמון--עד לבוא חמת </verse>
        <verse osisID="Josh.13.6"> ו  כל ישבי ההר מן הלבנון עד משרפת מים כל צידנים--אנכי אורישם מפני בני ישראל  רק הפלה לישראל בנחלה כאשר צויתיך </verse>
        <verse osisID="Josh.13.7"> ז  ועתה חלק את הארץ הזאת בנחלה--לתשעת השבטים וחצי השבט המנשה </verse>
        <verse osisID="Josh.13.8"> ח  עמו הראובני והגדי לקחו נחלתם--אשר נתן להם משה בעבר הירדן מזרחה כאשר נתן להם משה עבד יהוה </verse>
        <verse osisID="Josh.13.9"> ט  מערוער אשר על שפת נחל ארנון והעיר אשר בתוך הנחל וכל המישר מידבא--עד דיבון </verse>
        <verse osisID="Josh.13.10"> י  וכל ערי סיחון מלך האמרי אשר מלך בחשבון--עד גבול בני עמון </verse>
        <verse osisID="Josh.13.11"> יא  והגלעד וגבול הגשורי והמעכתי וכל הר חרמון וכל הבשן--עד סלכה </verse>
        <verse osisID="Josh.13.12"> יב  כל ממלכות עוג בבשן אשר מלך בעשתרות ובאדרעי  הוא נשאר מיתר הרפאים ויכם משה וירשם </verse>
        <verse osisID="Josh.13.13"> יג  ולא הורישו בני ישראל את הגשורי ואת המעכתי וישב גשור ומעכת בקרב ישראל עד היום הזה </verse>
        <verse osisID="Josh.13.14"> יד  רק לשבט הלוי לא נתן נחלה  אשי יהוה אלהי ישראל הוא נחלתו כאשר דבר לו  {פ} </verse>
        <verse osisID="Josh.13.15"> טו  ויתן משה למטה בני ראובן למשפחתם </verse>
        <verse osisID="Josh.13.16"> טז  ויהי להם הגבול מערוער אשר על שפת נחל ארנון והעיר אשר בתוך הנחל וכל המישר--על מידבא </verse>
        <verse osisID="Josh.13.17"> יז  חשבון וכל עריה אשר במישר דיבן ובמות בעל ובית בעל מעון </verse>
        <verse osisID="Josh.13.18"> יח  ויהצה וקדמת ומפעת </verse>
        <verse osisID="Josh.13.19"> יט  וקריתים ושבמה וצרת השחר בהר העמק </verse>
        <verse osisID="Josh.13.20"> כ  ובית פעור ואשדות הפסגה ובית הישמות </verse>
        <verse osisID="Josh.13.21"> כא  וכל ערי המישר וכל ממלכות סיחון מלך האמרי אשר מלך בחשבון  אשר הכה משה אתו ואת נשיאי מדין את אוי ואת רקם ואת צור ואת חור ואת רבע נסיכי סיחון ישבי הארץ </verse>
        <verse osisID="Josh.13.22"> כב  ואת בלעם בן בעור הקוסם--הרגו בני ישראל בחרב אל חלליהם </verse>
        <verse osisID="Josh.13.23"> כג  ויהי גבול בני ראובן--הירדן וגבול  זאת נחלת בני ראובן למשפחותם הערים וחצריהן  {פ} </verse>
        <verse osisID="Josh.13.24"> כד  ויתן משה למטה גד לבני גד למשפחתם </verse>
        <verse osisID="Josh.13.25"> כה  ויהי להם הגבול--יעזר וכל ערי הגלעד וחצי ארץ בני עמון  עד ערוער אשר על פני רבה </verse>
        <verse osisID="Josh.13.26"> כו  ומחשבון עד רמת המצפה ובטנים וממחנים עד גבול לדבר </verse>
        <verse osisID="Josh.13.27"> כז  ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל--עד קצה ים כנרת עבר הירדן מזרחה </verse>
        <verse osisID="Josh.13.28"> כח  זאת נחלת בני גד למשפחתם הערים וחצריהם  {ס} </verse>
        <verse osisID="Josh.13.29"> כט  ויתן משה לחצי שבט מנשה ויהי לחצי מטה בני מנשה--למשפחותם </verse>
        <verse osisID="Josh.13.30"> ל  ויהי גבולם ממחנים כל הבשן כל ממלכות עוג מלך הבשן וכל חות יאיר אשר בבשן--ששים עיר </verse>
        <verse osisID="Josh.13.31"> לא  וחצי הגלעד ועשתרות ואדרעי ערי ממלכות עוג בבשן לבני מכיר בן מנשה לחצי בני מכיר למשפחותם </verse>
        <verse osisID="Josh.13.32"> לב  אלה אשר נחל משה בערבות מואב מעבר לירדן יריחו מזרחה  {פ} </verse>
        <verse osisID="Josh.13.33"> לג  ולשבט הלוי--לא נתן משה נחלה  יהוה אלהי ישראל הוא נחלתם כאשר דבר להם  {ס} </verse>
      </chapter>
      <chapter osisID="Josh.14">
        <verse osisID="Josh.14.1"> א  ואלה אשר נחלו בני ישראל בארץ כנען--אשר נחלו אותם אלעזר הכהן ויהושע בן נון וראשי אבות המטות לבני ישראל </verse>
        <verse osisID="Josh.14.2"> ב  בגורל נחלתם כאשר צוה יהוה ביד משה לתשעת המטות וחצי המטה </verse>
        <verse osisID="Josh.14.3"> ג  כי נתן משה נחלת שני המטות וחצי המטה מעבר לירדן וללוים--לא נתן נחלה בתוכם </verse>
        <verse osisID="Josh.14.4"> ד  כי היו בני יוסף שני מטות מנשה ואפרים ולא נתנו חלק ללוים בארץ כי אם ערים לשבת ומגרשיהם למקניהם ולקנינם </verse>
        <verse osisID="Josh.14.5"> ה  כאשר צוה יהוה את משה כן עשו בני ישראל ויחלקו את הארץ  {פ} </verse>
        <verse osisID="Josh.14.6"> ו  ויגשו בני יהודה אל יהושע בגלגל ויאמר אליו כלב בן יפנה הקנזי  אתה ידעת את הדבר אשר דבר יהוה אל משה איש האלהים על אדותי ועל אדותיך--בקדש ברנע </verse>
        <verse osisID="Josh.14.7"> ז  בן ארבעים שנה אנכי בשלח משה עבד יהוה אתי מקדש ברנע--לרגל את הארץ ואשב אתו דבר כאשר עם לבבי </verse>
        <verse osisID="Josh.14.8"> ח  ואחי אשר עלו עמי המסיו את לב העם ואנכי מלאתי אחרי יהוה אלהי </verse>
        <verse osisID="Josh.14.9"> ט  וישבע משה ביום ההוא לאמר אם לא הארץ אשר דרכה רגלך בה לך תהיה לנחלה ולבניך עד עולם  כי מלאת אחרי יהוה אלהי </verse>
        <verse osisID="Josh.14.10"> י  ועתה הנה החיה יהוה אותי כאשר דבר זה ארבעים וחמש שנה מאז דבר יהוה את הדבר הזה אל משה אשר הלך ישראל במדבר ועתה הנה אנכי היום בן חמש ושמנים שנה </verse>
        <verse osisID="Josh.14.11"> יא  עודני היום חזק כאשר ביום שלח אותי משה--ככחי אז וככחי עתה  למלחמה ולצאת ולבוא </verse>
        <verse osisID="Josh.14.12"> יב  ועתה תנה לי את ההר הזה אשר דבר יהוה ביום ההוא  כי אתה שמעת ביום ההוא כי ענקים שם וערים גדלות בצרות--אולי יהוה אותי והורשתים כאשר דבר יהוה </verse>
        <verse osisID="Josh.14.13"> יג  ויברכהו יהושע ויתן את חברון לכלב בן יפנה לנחלה </verse>
        <verse osisID="Josh.14.14"> יד  על כן היתה חברון לכלב בן יפנה הקנזי לנחלה עד היום הזה--יען אשר מלא אחרי יהוה אלהי ישראל </verse>
        <verse osisID="Josh.14.15"> טו  ושם חברון לפנים קרית ארבע האדם הגדול בענקים הוא והארץ שקטה ממלחמה  {פ} </verse>
      </chapter>
      <chapter osisID="Josh.15">
        <verse osisID="Josh.15.1"> א  ויהי הגורל למטה בני יהודה--למשפחתם  אל גבול אדום מדבר צן נגבה מקצה תימן </verse>
        <verse osisID="Josh.15.2"> ב  ויהי להם גבול נגב מקצה ים המלח מן הלשן הפנה נגבה </verse>
        <verse osisID="Josh.15.3"> ג  ויצא אל מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה </verse>
        <verse osisID="Josh.15.4"> ד  ועבר עצמונה ויצא נחל מצרים והיה (והיו) תצאות הגבול ימה זה יהיה לכם גבול נגב </verse>
        <verse osisID="Josh.15.5"> ה  וגבול קדמה ים המלח עד קצה הירדן וגבול לפאת צפונה מלשון הים מקצה הירדן </verse>
        <verse osisID="Josh.15.6"> ו  ועלה הגבול בית חגלה ועבר מצפון לבית הערבה ועלה הגבול אבן בהן בן ראובן </verse>
        <verse osisID="Josh.15.7"> ז  ועלה הגבול דברה מעמק עכור וצפונה פנה אל הגלגל אשר נכח למעלה אדמים אשר מנגב לנחל ועבר הגבול אל מי עין שמש והיו תצאתיו אל עין רגל </verse>
        <verse osisID="Josh.15.8"> ח  ועלה הגבול גי בן הנם אל כתף היבוסי מנגב--היא ירושלם ועלה הגבול אל ראש ההר אשר על פני גי הנם ימה אשר בקצה עמק רפאים צפונה </verse>
        <verse osisID="Josh.15.9"> ט  ותאר הגבול מראש ההר אל מעין מי נפתוח ויצא אל ערי הר עפרון ותאר הגבול בעלה היא קרית יערים </verse>
        <verse osisID="Josh.15.10"> י  ונסב הגבול מבעלה ימה אל הר שעיר ועבר אל כתף הר יערים מצפונה היא כסלון וירד בית שמש ועבר תמנה </verse>
        <verse osisID="Josh.15.11"> יא  ויצא הגבול אל כתף עקרון צפונה ותאר הגבול שכרונה ועבר הר הבעלה ויצא יבנאל והיו תצאות הגבול ימה </verse>
        <verse osisID="Josh.15.12"> יב  וגבול ים הימה הגדול וגבול זה גבול בני יהודה סביב--למשפחתם </verse>
        <verse osisID="Josh.15.13"> יג  ולכלב בן יפנה נתן חלק בתוך בני יהודה אל פי יהוה ליהושע--את קרית ארבע אבי הענק היא חברון </verse>
        <verse osisID="Josh.15.14"> יד  וירש משם כלב את שלושה בני הענק--את ששי ואת אחימן ואת תלמי ילידי הענק </verse>
        <verse osisID="Josh.15.15"> טו  ויעל משם אל ישבי דבר ושם דבר לפנים קרית ספר </verse>
        <verse osisID="Josh.15.16"> טז  ויאמר כלב אשר יכה את קרית ספר ולכדה--ונתתי לו את עכסה בתי לאשה </verse>
        <verse osisID="Josh.15.17"> יז  וילכדה עתניאל בן קנז אחי כלב ויתן לו את עכסה בתו לאשה </verse>
        <verse osisID="Josh.15.18"> יח  ויהי בבואה ותסיתהו לשאול מאת אביה שדה ותצנח מעל החמור ויאמר לה כלב מה לך </verse>
        <verse osisID="Josh.15.19"> יט  ותאמר תנה לי ברכה כי ארץ הנגב נתתני ונתתה לי גלת מים ויתן לה את גלת עליות ואת גלת תחתיות  {פ} </verse>
        <verse osisID="Josh.15.20"> כ  זאת נחלת מטה בני יהודה--למשפחתם </verse>
        <verse osisID="Josh.15.21"> כא  ויהיו הערים מקצה למטה בני יהודה אל גבול אדום בנגבה--קבצאל ועדר ויגור </verse>
        <verse osisID="Josh.15.22"> כב  וקינה ודימונה ועדעדה </verse>
        <verse osisID="Josh.15.23"> כג  וקדש וחצור ויתנן </verse>
        <verse osisID="Josh.15.24"> כד  זיף וטלם ובעלות </verse>
        <verse osisID="Josh.15.25"> כה  וחצור חדתה וקריות חצרון היא חצור </verse>
        <verse osisID="Josh.15.26"> כו  אמם ושמע ומולדה </verse>
        <verse osisID="Josh.15.27"> כז  וחצר גדה וחשמון ובית פלט </verse>
        <verse osisID="Josh.15.28"> כח  וחצר שועל ובאר שבע ובזיותיה </verse>
        <verse osisID="Josh.15.29"> כט  בעלה ועיים ועצם </verse>
        <verse osisID="Josh.15.30"> ל  ואלתולד וכסיל וחרמה </verse>
        <verse osisID="Josh.15.31"> לא  וצקלג ומדמנה וסנסנה </verse>
        <verse osisID="Josh.15.32"> לב  ולבאות ושלחים ועין ורמון  כל ערים עשרים ותשע וחצריהן  {ס} </verse>
        <verse osisID="Josh.15.33"> לג  בשפלה--אשתאול וצרעה ואשנה </verse>
        <verse osisID="Josh.15.34"> לד  וזנוח ועין גנים תפוח והעינם </verse>
        <verse osisID="Josh.15.35"> לה  ירמות ועדלם שוכה ועזקה </verse>
        <verse osisID="Josh.15.36"> לו  ושערים ועדיתים והגדרה וגדרתים  ערים ארבע עשרה וחצריהן  {ס} </verse>
        <verse osisID="Josh.15.37"> לז  צנן וחדשה ומגדל גד </verse>
        <verse osisID="Josh.15.38"> לח  ודלען והמצפה ויקתאל </verse>
        <verse osisID="Josh.15.39"> לט  לכיש ובצקת ועגלון </verse>
        <verse osisID="Josh.15.40"> מ  וכבון ולחמס וכתליש </verse>
        <verse osisID="Josh.15.41"> מא  וגדרות בית דגון ונעמה ומקדה  ערים שש עשרה וחצריהן  {ס} </verse>
        <verse osisID="Josh.15.42"> מב  לבנה ועתר ועשן </verse>
        <verse osisID="Josh.15.43"> מג  ויפתח ואשנה ונציב </verse>
        <verse osisID="Josh.15.44"> מד  וקעילה ואכזיב ומראשה  ערים תשע וחצריהן  {ס} </verse>
        <verse osisID="Josh.15.45"> מה  עקרון ובנתיה וחצריה </verse>
        <verse osisID="Josh.15.46"> מו  מעקרון וימה  כל אשר על יד אשדוד וחצריהן  {ס} </verse>
        <verse osisID="Josh.15.47"> מז  אשדוד בנותיה וחצריה עזה בנותיה וחצריה--עד נחל מצרים והים הגבול (הגדול) וגבול  {ס} </verse>
        <verse osisID="Josh.15.48"> מח  ובהר--שמיר ויתיר ושוכה </verse>
        <verse osisID="Josh.15.49"> מט  ודנה וקרית סנה היא דבר  {ס} </verse>
        <verse osisID="Josh.15.50"> נ  וענב ואשתמה וענים </verse>
        <verse osisID="Josh.15.51"> נא  וגשן וחלן וגלה  ערים אחת עשרה וחצריהן  {ס} </verse>
        <verse osisID="Josh.15.52"> נב  ארב ורומה ואשען </verse>
        <verse osisID="Josh.15.53"> נג  וינים (וינום) ובית תפוח ואפקה </verse>
        <verse osisID="Josh.15.54"> נד  וחמטה וקרית ארבע היא חברון--וציער  ערים תשע וחצריהן  {ס} </verse>
        <verse osisID="Josh.15.55"> נה  מעון כרמל וזיף ויוטה </verse>
        <verse osisID="Josh.15.56"> נו  ויזרעאל ויקדעם וזנוח </verse>
        <verse osisID="Josh.15.57"> נז  הקין גבעה ותמנה  ערים עשר וחצריהן  {ס} </verse>
        <verse osisID="Josh.15.58"> נח  חלחול בית צור וגדור </verse>
        <verse osisID="Josh.15.59"> נט  ומערת ובית ענות ואלתקן  ערים שש וחצריהן  {פ} </verse>
        <verse osisID="Josh.15.60"> ס  קרית בעל היא קרית יערים--והרבה  ערים שתים וחצריהן  {ס} </verse>
        <verse osisID="Josh.15.61"> סא  במדבר--בית הערבה מדין וסככה </verse>
        <verse osisID="Josh.15.62"> סב  והנבשן ועיר המלח ועין גדי  ערים שש וחצריהן </verse>
        <verse osisID="Josh.15.63"> סג  ואת היבוסי יושבי ירושלם לא יוכלו (יכלו) בני יהודה להורישם וישב היבוסי את בני יהודה בירושלם עד היום הזה  {פ} </verse>
      </chapter>
      <chapter osisID="Josh.16">
        <verse osisID="Josh.16.1"> א  ויצא הגורל לבני יוסף מירדן יריחו למי יריחו מזרחה המדבר עלה מיריחו בהר--בית אל </verse>
        <verse osisID="Josh.16.2"> ב  ויצא מבית אל לוזה ועבר אל גבול הארכי עטרות </verse>
        <verse osisID="Josh.16.3"> ג  וירד ימה אל גבול היפלטי עד גבול בית חורן תחתון--ועד גזר והיו תצאתו ימה </verse>
        <verse osisID="Josh.16.4"> ד  וינחלו בני יוסף מנשה ואפרים </verse>
        <verse osisID="Josh.16.5"> ה  ויהי גבול בני אפרים למשפחתם ויהי גבול נחלתם מזרחה עטרות אדר עד בית חורן עליון </verse>
        <verse osisID="Josh.16.6"> ו  ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה </verse>
        <verse osisID="Josh.16.7"> ז  וירד מינוחה עטרות ונערתה ופגע ביריחו ויצא הירדן </verse>
        <verse osisID="Josh.16.8"> ח  מתפוח ילך הגבול ימה נחל קנה והיו תצאתיו הימה זאת נחלת מטה בני אפרים--למשפחתם </verse>
        <verse osisID="Josh.16.9"> ט  והערים המבדלות לבני אפרים בתוך נחלת בני מנשה--כל הערים וחצריהן </verse>
        <verse osisID="Josh.16.10"> י  ולא הורישו את הכנעני היושב בגזר וישב הכנעני בקרב אפרים עד היום הזה ויהי למס עבד  {פ} </verse>
      </chapter>
      <chapter osisID="Josh.17">
        <verse osisID="Josh.17.1"> א  ויהי הגורל למטה מנשה כי הוא בכור יוסף--למכיר בכור מנשה אבי הגלעד כי הוא היה איש מלחמה ויהי לו הגלעד והבשן </verse>
        <verse osisID="Josh.17.2"> ב  ויהי לבני מנשה הנותרים למשפחתם--לבני אביעזר ולבני חלק ולבני אשריאל ולבני שכם ולבני חפר ולבני שמידע אלה בני מנשה בן יוסף הזכרים--למשפחתם </verse>
        <verse osisID="Josh.17.3"> ג  ולצלפחד בן חפר בן גלעד בן מכיר בן מנשה לא היו לו בנים--כי אם בנות ואלה שמות בנתיו--מחלה ונעה חגלה מלכה ותרצה </verse>
        <verse osisID="Josh.17.4"> ד  ותקרבנה לפני אלעזר הכהן ולפני יהושע בן נון ולפני הנשיאים לאמר יהוה צוה את משה לתת לנו נחלה בתוך אחינו ויתן להם אל פי יהוה נחלה בתוך אחי אביהן </verse>
        <verse osisID="Josh.17.5"> ה  ויפלו חבלי מנשה עשרה--לבד מארץ הגלעד והבשן אשר מעבר לירדן </verse>
        <verse osisID="Josh.17.6"> ו  כי בנות מנשה נחלו נחלה בתוך בניו וארץ הגלעד היתה לבני מנשה הנותרים </verse>
        <verse osisID="Josh.17.7"> ז  ויהי גבול מנשה מאשר המכמתת אשר על פני שכם והלך הגבול אל הימין אל ישבי עין תפוח </verse>
        <verse osisID="Josh.17.8"> ח  למנשה היתה ארץ תפוח ותפוח אל גבול מנשה לבני אפרים </verse>
        <verse osisID="Josh.17.9"> ט  וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה </verse>
        <verse osisID="Josh.17.10"> י  נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח </verse>
        <verse osisID="Josh.17.11"> יא  ויהי למנשה ביששכר ובאשר בית שאן ובנותיה ויבלעם ובנותיה ואת ישבי דאר ובנותיה וישבי עין דר ובנותיה וישבי תענך ובנתיה וישבי מגדו ובנותיה--שלשת הנפת </verse>
        <verse osisID="Josh.17.12"> יב  ולא יכלו בני מנשה להוריש את הערים האלה ויואל הכנעני לשבת בארץ הזאת </verse>
        <verse osisID="Josh.17.13"> יג  ויהי כי חזקו בני ישראל ויתנו את הכנעני למס והורש לא הורישו  {ס} </verse>
        <verse osisID="Josh.17.14"> יד  וידברו בני יוסף את יהושע לאמר  מדוע נתתה לי נחלה גורל אחד וחבל אחד ואני עם רב עד אשר עד כה ברכני יהוה </verse>
        <verse osisID="Josh.17.15"> טו  ויאמר אליהם יהושע אם עם רב אתה עלה לך היערה ובראת לך שם בארץ הפרזי והרפאים  כי אץ לך הר אפרים </verse>
        <verse osisID="Josh.17.16"> טז  ויאמרו בני יוסף לא ימצא לנו ההר ורכב ברזל בכל הכנעני הישב בארץ העמק לאשר בבית שאן ובנותיה ולאשר בעמק יזרעאל </verse>
        <verse osisID="Josh.17.17"> יז  ויאמר יהושע אל בית יוסף לאפרים ולמנשה לאמר  עם רב אתה וכח גדול לך--לא יהיה לך גורל אחד </verse>
        <verse osisID="Josh.17.18"> יח  כי הר יהיה לך כי יער הוא ובראתו והיה לך תצאתיו  כי תוריש את הכנעני כי רכב ברזל לו--כי חזק הוא  {פ} </verse>
      </chapter>
      <chapter osisID="Josh.18">
        <verse osisID="Josh.18.1"> א  ויקהלו כל עדת בני ישראל שלה וישכינו שם את אהל מועד והארץ נכבשה לפניהם </verse>
        <verse osisID="Josh.18.2"> ב  ויותרו בבני ישראל אשר לא חלקו את נחלתם--שבעה שבטים </verse>
        <verse osisID="Josh.18.3"> ג  ויאמר יהושע אל בני ישראל  עד אנה אתם מתרפים לבוא לרשת את הארץ אשר נתן לכם יהוה אלהי אבותיכם </verse>
        <verse osisID="Josh.18.4"> ד  הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם--ויבאו אלי </verse>
        <verse osisID="Josh.18.5"> ה  והתחלקו אתה לשבעה חלקים  יהודה יעמד על גבולו מנגב ובית יוסף יעמדו על גבולם מצפון </verse>
        <verse osisID="Josh.18.6"> ו  ואתם תכתבו את הארץ שבעה חלקים והבאתם אלי הנה ויריתי לכם גורל פה לפני יהוה אלהינו </verse>
        <verse osisID="Josh.18.7"> ז  כי אין חלק ללוים בקרבכם כי כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה </verse>
        <verse osisID="Josh.18.8"> ח  ויקמו האנשים וילכו ויצו יהושע את ההלכים לכתב את הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה </verse>
        <verse osisID="Josh.18.9"> ט  וילכו האנשים ויעברו בארץ ויכתבוה לערים לשבעה חלקים על ספר ויבאו אל יהושע אל המחנה שלה </verse>
        <verse osisID="Josh.18.10"> י  וישלך להם יהושע גורל בשלה לפני יהוה ויחלק שם יהושע את הארץ לבני ישראל כמחלקתם  {פ} </verse>
        <verse osisID="Josh.18.11"> יא  ויעל גורל מטה בני בנימן--למשפחתם ויצא גבול גורלם בין בני יהודה ובין בני יוסף </verse>
        <verse osisID="Josh.18.12"> יב  ויהי להם הגבול לפאת צפונה מן הירדן ועלה הגבול אל כתף יריחו מצפון ועלה בהר ימה והיה (והיו) תצאתיו מדברה בית און </verse>
        <verse osisID="Josh.18.13"> יג  ועבר משם הגבול לוזה אל כתף לוזה נגבה--היא בית אל וירד הגבול עטרות אדר על ההר אשר מנגב לבית חרון תחתון </verse>
        <verse osisID="Josh.18.14"> יד  ותאר הגבול ונסב לפאת ים נגבה מן ההר אשר על פני בית חרון נגבה והיה (והיו) תצאתיו אל קרית בעל היא קרית יערים עיר בני יהודה זאת פאת ים </verse>
        <verse osisID="Josh.18.15"> טו  ופאת נגבה מקצה קרית יערים ויצא הגבול ימה ויצא אל מעין מי נפתוח </verse>
        <verse osisID="Josh.18.16"> טז  וירד הגבול אל קצה ההר אשר על פני גי בן הנם אשר בעמק רפאים צפונה וירד גי הנם אל כתף היבוסי נגבה וירד עין רגל </verse>
        <verse osisID="Josh.18.17"> יז  ותאר מצפון ויצא עין שמש ויצא אל גלילות אשר נכח מעלה אדמים וירד אבן בהן בן ראובן </verse>
        <verse osisID="Josh.18.18"> יח  ועבר אל כתף מול הערבה צפונה וירד הערבתה </verse>
        <verse osisID="Josh.18.19"> יט  ועבר הגבול אל כתף בית חגלה צפונה והיה (והיו) תצאותיו (תצאות) הגבול אל לשון ים המלח צפונה אל קצה הירדן נגבה זה גבול נגב </verse>
        <verse osisID="Josh.18.20"> כ  והירדן יגבל אתו לפאת קדמה  זאת נחלת בני בנימן לגבולתיה סביב--למשפחתם  {פ} </verse>
        <verse osisID="Josh.18.21"> כא  והיו הערים למטה בני בנימן--למשפחותיהם  יריחו ובית חגלה ועמק קציץ </verse>
        <verse osisID="Josh.18.22"> כב  ובית הערבה וצמרים ובית אל </verse>
        <verse osisID="Josh.18.23"> כג  והעוים והפרה ועפרה </verse>
        <verse osisID="Josh.18.24"> כד  וכפר העמני (העמנה) והעפני וגבע  ערים שתים עשרה וחצריהן </verse>
        <verse osisID="Josh.18.25"> כה  גבעון והרמה ובארות </verse>
        <verse osisID="Josh.18.26"> כו  והמצפה והכפירה והמצה </verse>
        <verse osisID="Josh.18.27"> כז  ורקם וירפאל ותראלה </verse>
        <verse osisID="Josh.18.28"> כח  וצלע האלף והיבוסי היא ירושלם גבעת קרית--ערים ארבע עשרה וחצריהן  זאת נחלת בני בנימן למשפחתם  {פ} </verse>
      </chapter>
      <chapter osisID="Josh.19">
        <verse osisID="Josh.19.1"> א  ויצא הגורל השני לשמעון--למטה בני שמעון למשפחותם ויהי נחלתם בתוך נחלת בני יהודה </verse>
        <verse osisID="Josh.19.2"> ב  ויהי להם בנחלתם--באר שבע ושבע ומולדה </verse>
        <verse osisID="Josh.19.3"> ג  וחצר שועל ובלה ועצם </verse>
        <verse osisID="Josh.19.4"> ד  ואלתולד ובתול וחרמה </verse>
        <verse osisID="Josh.19.5"> ה  וצקלג ובית המרכבות וחצר סוסה </verse>
        <verse osisID="Josh.19.6"> ו  ובית לבאות ושרוחן  ערים שלש עשרה וחצריהן </verse>
        <verse osisID="Josh.19.7"> ז  עין רמון ועתר ועשן  ערים ארבע וחצריהן </verse>
        <verse osisID="Josh.19.8"> ח  וכל החצרים אשר סביבות הערים האלה עד בעלת באר ראמת נגב  זאת נחלת מטה בני שמעון--למשפחתם </verse>
        <verse osisID="Josh.19.9"> ט  מחבל בני יהודה נחלת בני שמעון  כי היה חלק בני יהודה רב מהם וינחלו בני שמעון בתוך נחלתם  {פ} </verse>
        <verse osisID="Josh.19.10"> י  ויעל הגורל השלישי לבני זבולן למשפחתם ויהי גבול נחלתם עד שריד </verse>
        <verse osisID="Josh.19.11"> יא  ועלה גבולם לימה ומרעלה ופגע בדבשת ופגע אל הנחל אשר על פני יקנעם </verse>
        <verse osisID="Josh.19.12"> יב  ושב משריד קדמה מזרח השמש על גבול כסלת תבר ויצא אל הדברת ועלה יפיע </verse>
        <verse osisID="Josh.19.13"> יג  ומשם עבר קדמה מזרחה גתה חפר עתה קצין ויצא רמון המתאר הנעה </verse>
        <verse osisID="Josh.19.14"> יד  ונסב אתו הגבול מצפון חנתן והיו תצאתיו גי יפתח אל </verse>
        <verse osisID="Josh.19.15"> טו  וקטת ונהלל ושמרון וידאלה ובית לחם  ערים שתים עשרה וחצריהן </verse>
        <verse osisID="Josh.19.16"> טז  זאת נחלת בני זבולן למשפחותם--הערים האלה וחצריהן  {פ} </verse>
        <verse osisID="Josh.19.17"> יז  ליששכר--יצא הגורל הרביעי  לבני יששכר למשפחותם </verse>
        <verse osisID="Josh.19.18"> יח  ויהי גבולם--יזרעאלה והכסולת ושונם </verse>
        <verse osisID="Josh.19.19"> יט  וחפרים ושיאן ואנחרת </verse>
        <verse osisID="Josh.19.20"> כ  והרבית וקשיון ואבץ </verse>
        <verse osisID="Josh.19.21"> כא  ורמת ועין גנים ועין חדה ובית פצץ </verse>
        <verse osisID="Josh.19.22"> כב  ופגע הגבול בתבור ושחצומה (ושחצימה) ובית שמש והיו תצאות גבולם הירדן  ערים שש עשרה וחצריהן </verse>
        <verse osisID="Josh.19.23"> כג  זאת נחלת מטה בני יששכר--למשפחתם  הערים וחצריהן  {פ} </verse>
        <verse osisID="Josh.19.24"> כד  ויצא הגורל החמישי למטה בני אשר למשפחותם </verse>
        <verse osisID="Josh.19.25"> כה  ויהי גבולם--חלקת וחלי ובטן ואכשף </verse>
        <verse osisID="Josh.19.26"> כו  ואלמלך ועמעד ומשאל ופגע בכרמל הימה ובשיחור לבנת </verse>
        <verse osisID="Josh.19.27"> כז  ושב מזרח השמש בית דגן ופגע בזבלון ובגי יפתח אל צפונה בית העמק ונעיאל ויצא אל כבול משמאל </verse>
        <verse osisID="Josh.19.28"> כח  ועברן ורחב וחמון וקנה עד צידון רבה </verse>
        <verse osisID="Josh.19.29"> כט  ושב הגבול הרמה ועד עיר מבצר צר ושב הגבול חסה ויהיו (והיו) תצאתיו הימה מחבל אכזיבה </verse>
        <verse osisID="Josh.19.30"> ל  ועמה ואפק ורחב  ערים עשרים ושתים וחצריהן </verse>
        <verse osisID="Josh.19.31"> לא  זאת נחלת מטה בני אשר--למשפחתם  הערים האלה וחצריהן  {פ} </verse>
        <verse osisID="Josh.19.32"> לב  לבני נפתלי יצא הגורל הששי--לבני נפתלי למשפחתם </verse>
        <verse osisID="Josh.19.33"> לג  ויהי גבולם מחלף מאלון בצעננים ואדמי הנקב ויבנאל--עד לקום ויהי תצאתיו הירדן </verse>
        <verse osisID="Josh.19.34"> לד  ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש </verse>
        <verse osisID="Josh.19.35"> לה  וערי מבצר--הצדים צר וחמת רקת וכנרת </verse>
        <verse osisID="Josh.19.36"> לו  ואדמה והרמה וחצור </verse>
        <verse osisID="Josh.19.37"> לז  וקדש ואדרעי ועין חצור </verse>
        <verse osisID="Josh.19.38"> לח  ויראון ומגדל אל חרם ובית ענת ובית שמש  ערים תשע עשרה וחצריהן </verse>
        <verse osisID="Josh.19.39"> לט  זאת נחלת מטה בני נפתלי--למשפחתם  הערים וחצריהן  {פ} </verse>
        <verse osisID="Josh.19.40"> מ  למטה בני דן למשפחתם יצא הגורל השביעי </verse>
        <verse osisID="Josh.19.41"> מא  ויהי גבול נחלתם--צרעה ואשתאול ועיר שמש </verse>
        <verse osisID="Josh.19.42"> מב  ושעלבין ואילון ויתלה </verse>
        <verse osisID="Josh.19.43"> מג  ואילון ותמנתה ועקרון </verse>
        <verse osisID="Josh.19.44"> מד  ואלתקה וגבתון ובעלת </verse>
        <verse osisID="Josh.19.45"> מה  ויהד ובני ברק וגת רמון </verse>
        <verse osisID="Josh.19.46"> מו  ומי הירקון והרקון עם הגבול מול יפו </verse>
        <verse osisID="Josh.19.47"> מז  ויצא גבול בני דן מהם ויעלו בני דן וילחמו עם לשם וילכדו אותה ויכו אותה לפי חרב וירשו אותה וישבו בה ויקראו ללשם דן כשם דן אביהם </verse>
        <verse osisID="Josh.19.48"> מח  זאת נחלת מטה בני דן--למשפחתם  הערים האלה וחצריהן  {ס} </verse>
        <verse osisID="Josh.19.49"> מט  ויכלו לנחל את הארץ לגבולתיה ויתנו בני ישראל נחלה ליהושע בן נון בתוכם </verse>
        <verse osisID="Josh.19.50"> נ  על פי יהוה נתנו לו את העיר אשר שאל--את תמנת סרח בהר אפרים ויבנה את העיר וישב בה </verse>
        <verse osisID="Josh.19.51"> נא  אלה הנחלת אשר נחלו אלעזר הכהן ויהושע בן נון וראשי האבות למטות בני ישראל בגורל בשלה לפני יהוה--פתח אהל מועד ויכלו מחלק את הארץ  {פ} </verse>
      </chapter>
      <chapter osisID="Josh.20">
        <verse osisID="Josh.20.1"> א  וידבר יהוה אל יהושע לאמר </verse>
        <verse osisID="Josh.20.2"> ב  דבר אל בני ישראל לאמר  תנו לכם את ערי המקלט אשר דברתי אליכם ביד משה </verse>
        <verse osisID="Josh.20.3"> ג  לנוס שמה רוצח מכה נפש בשגגה בבלי דעת והיו לכם למקלט מגאל הדם </verse>
        <verse osisID="Josh.20.4"> ד  ונס אל אחת מהערים האלה ועמד פתח שער העיר ודבר באזני זקני העיר ההיא את דבריו ואספו אתו העירה אליהם ונתנו לו מקום וישב עמם </verse>
        <verse osisID="Josh.20.5"> ה  וכי ירדף גאל הדם אחריו ולא יסגרו את הרצח בידו  כי בבלי דעת הכה את רעהו ולא שנא הוא לו מתמול שלשום </verse>
        <verse osisID="Josh.20.6"> ו  וישב בעיר ההיא עד עמדו לפני העדה למשפט עד מות הכהן הגדול אשר יהיה בימים ההם אז ישוב הרוצח ובא אל עירו ואל ביתו--אל העיר אשר נס משם </verse>
        <verse osisID="Josh.20.7"> ז  ויקדשו את קדש בגליל בהר נפתלי ואת שכם בהר אפרים ואת קרית ארבע היא חברון בהר יהודה </verse>
        <verse osisID="Josh.20.8"> ח  ומעבר לירדן יריחו מזרחה נתנו את בצר במדבר במישר ממטה ראובן ואת ראמת בגלעד ממטה גד ואת גלון (גולן) בבשן ממטה מנשה </verse>
        <verse osisID="Josh.20.9"> ט  אלה היו ערי המועדה לכל בני ישראל ולגר הגר בתוכם לנוס שמה כל מכה נפש בשגגה ולא ימות ביד גאל הדם עד עמדו לפני העדה  {פ} </verse>
      </chapter>
      <chapter osisID="Josh.21">
        <verse osisID="Josh.21.1"> א  ויגשו ראשי אבות הלוים אל אלעזר הכהן ואל יהושע בן נון ואל ראשי אבות המטות לבני ישראל </verse>
        <verse osisID="Josh.21.2"> ב  וידברו אליהם בשלה בארץ כנען לאמר יהוה צוה ביד משה לתת לנו ערים לשבת ומגרשיהן לבהמתנו  {פ} </verse>
        <verse osisID="Josh.21.3"> ג  ויתנו בני ישראל ללוים מנחלתם אל פי יהוה את הערים האלה ואת מגרשיהן </verse>
        <verse osisID="Josh.21.4"> ד  ויצא הגורל למשפחת הקהתי ויהי לבני אהרן הכהן מן הלוים ממטה יהודה וממטה השמעני וממטה בנימן בגורל--ערים שלש עשרה  {ס} </verse>
        <verse osisID="Josh.21.5"> ה  ולבני קהת הנותרים ממשפחת מטה אפרים וממטה דן ומחצי מטה מנשה בגורל--ערים עשר  {ס} </verse>
        <verse osisID="Josh.21.6"> ו  ולבני גרשון ממשפחות מטה יששכר וממטה אשר וממטה נפתלי ומחצי מטה מנשה בבשן בגורל--ערים שלש עשרה  {ס} </verse>
        <verse osisID="Josh.21.7"> ז  לבני מררי למשפחתם ממטה ראובן וממטה גד וממטה זבולן--ערים שתים עשרה  {ס} </verse>
        <verse osisID="Josh.21.8"> ח  ויתנו בני ישראל ללוים את הערים האלה ואת מגרשיהן כאשר צוה יהוה ביד משה בגורל  {פ} </verse>
        <verse osisID="Josh.21.9"> ט  ויתנו ממטה בני יהודה וממטה בני שמעון--את הערים האלה אשר יקרא אתהן בשם </verse>
        <verse osisID="Josh.21.10"> י  ויהי לבני אהרן ממשפחות הקהתי מבני לוי  כי להם היה הגורל ראישנה </verse>
        <verse osisID="Josh.21.11"> יא  ויתנו להם את קרית ארבע אבי הענוק היא חברון--בהר יהודה ואת מגרשה סביבתיה </verse>
        <verse osisID="Josh.21.12"> יב  ואת שדה העיר ואת חצריה נתנו לכלב בן יפנה באחזתו  {ס} </verse>
        <verse osisID="Josh.21.13"> יג  ולבני אהרן הכהן נתנו את עיר מקלט הרצח--את חברון ואת מגרשה ואת לבנה ואת מגרשה </verse>
        <verse osisID="Josh.21.14"> יד  ואת יתר ואת מגרשה ואת אשתמע ואת מגרשה </verse>
        <verse osisID="Josh.21.15"> טו  ואת חלן ואת מגרשה ואת דבר ואת מגרשה </verse>
        <verse osisID="Josh.21.16"> טז  ואת עין ואת מגרשה ואת יטה ואת מגרשה את בית שמש ואת מגרשה  ערים תשע--מאת שני השבטים האלה  {ס} </verse>
        <verse osisID="Josh.21.17"> יז  וממטה בנימין את גבעון ואת מגרשה את גבע ואת מגרשה </verse>
        <verse osisID="Josh.21.18"> יח  את ענתות ואת מגרשה ואת עלמון ואת מגרשה  ערים ארבע </verse>
        <verse osisID="Josh.21.19"> יט  כל ערי בני אהרן הכהנים--שלש עשרה ערים ומגרשיהן  {ס} </verse>
        <verse osisID="Josh.21.20"> כ  ולמשפחות בני קהת הלוים הנותרים מבני קהת ויהי ערי גורלם ממטה אפרים </verse>
        <verse osisID="Josh.21.21"> כא  ויתנו להם את עיר מקלט הרצח את שכם ואת מגרשה--בהר אפרים ואת גזר ואת מגרשה </verse>
        <verse osisID="Josh.21.22"> כב  ואת קבצים ואת מגרשה ואת בית חורן ואת מגרשה  ערים ארבע  {ס} </verse>
        <verse osisID="Josh.21.23"> כג  וממטה דן--את אלתקא ואת מגרשה את גבתון ואת מגרשה </verse>
        <verse osisID="Josh.21.24"> כד  את אילון ואת מגרשה את גת רמון ואת מגרשה  ערים ארבע </verse>
        <verse osisID="Josh.21.25"> כה  וממחצית מטה מנשה--את תענך ואת מגרשה ואת גת רמון ואת מגרשה  ערים שתים </verse>
        <verse osisID="Josh.21.26"> כו  כל ערים עשר ומגרשיהן למשפחות בני קהת הנותרים  {ס} </verse>
        <verse osisID="Josh.21.27"> כז  ולבני גרשון ממשפחת הלוים--מחצי מטה מנשה את עיר מקלט הרצח את גלון (גולן) בבשן ואת מגרשה ואת בעשתרה ואת מגרשה  ערים שתים  {ס} </verse>
        <verse osisID="Josh.21.28"> כח  וממטה יששכר את קשיון ואת מגרשה את דברת ואת מגרשה </verse>
        <verse osisID="Josh.21.29"> כט  את ירמות ואת מגרשה את עין גנים ואת מגרשה  ערים ארבע  {ס} </verse>
        <verse osisID="Josh.21.30"> ל  וממטה אשר את משאל ואת מגרשה את עבדון ואת מגרשה </verse>
        <verse osisID="Josh.21.31"> לא  את חלקת ואת מגרשה ואת רחב ואת מגרשה  ערים ארבע  {ס} </verse>
        <verse osisID="Josh.21.32"> לב  וממטה נפתלי את עיר מקלט הרצח את קדש בגליל ואת מגרשה ואת חמת דאר ואת מגרשה ואת קרתן ואת מגרשה  ערים שלש </verse>
        <verse osisID="Josh.21.33"> לג  כל ערי הגרשני למשפחתם--שלש עשרה עיר ומגרשיהן  {ס} </verse>
        <verse osisID="Josh.21.34"> לד  ולמשפחות בני מררי הלוים הנותרים--מאת מטה זבולן את יקנעם ואת מגרשה את קרתה ואת מגרשה </verse>
        <verse osisID="Josh.21.35"> לה  את דמנה ואת מגרשה את נהלל ואת מגרשה  ערים ארבע  {ס} </verse>
        <verse osisID="Josh.21.36"> לו  וממטה גד את עיר מקלט הרצח את רמת בגלעד ואת מגרשה ואת מחנים ואת מגרשה </verse>
        <verse osisID="Josh.21.37"> לז  את חשבון ואת מגרשה את יעזר ואת מגרשה  כל ערים ארבע </verse>
        <verse osisID="Josh.21.38"> לח  כל הערים לבני מררי למשפחתם הנותרים ממשפחות הלוים ויהי גורלם--ערים שתים עשרה </verse>
        <verse osisID="Josh.21.39"> לט  כל ערי הלוים בתוך אחזת בני ישראל--ערים ארבעים ושמנה ומגרשיהן </verse>
        <verse osisID="Josh.21.40"> מ  תהיינה הערים האלה--עיר עיר ומגרשיה סביבתיה  כן לכל הערים האלה  {ס} </verse>
        <verse osisID="Josh.21.41"> מא  ויתן יהוה לישראל את כל הארץ אשר נשבע לתת לאבותם וירשוה וישבו בה </verse>
        <verse osisID="Josh.21.42"> מב  וינח יהוה להם מסביב ככל אשר נשבע לאבותם ולא עמד איש בפניהם מכל איביהם--את כל איביהם נתן יהוה בידם </verse>
        <verse osisID="Josh.21.43"> מג  לא נפל דבר--מכל הדבר הטוב אשר דבר יהוה אל בית ישראל  הכל בא  {פ} </verse>
      </chapter>
      <chapter osisID="Josh.22">
        <verse osisID="Josh.22.1"> א  אז יקרא יהושע לראובני ולגדי ולחצי מטה מנשה </verse>
        <verse osisID="Josh.22.2"> ב  ויאמר אליהם--אתם שמרתם את כל אשר צוה אתכם משה עבד יהוה ותשמעו בקולי לכל אשר צויתי אתכם </verse>
        <verse osisID="Josh.22.3"> ג  לא עזבתם את אחיכם זה ימים רבים עד היום הזה ושמרתם--את משמרת מצות יהוה אלהיכם </verse>
        <verse osisID="Josh.22.4"> ד  ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל ארץ אחזתכם אשר נתן לכם משה עבד יהוה בעבר הירדן </verse>
        <verse osisID="Josh.22.5"> ה  רק שמרו מאד לעשות את המצוה ואת התורה אשר צוה אתכם משה עבד יהוה לאהבה את יהוה אלהיכם וללכת בכל דרכיו ולשמר מצותיו ולדבקה בו ולעבדו בכל לבבכם ובכל נפשכם </verse>
        <verse osisID="Josh.22.6"> ו  ויברכם יהושע וישלחם וילכו אל אהליהם  {פ} </verse>
        <verse osisID="Josh.22.7"> ז  ולחצי שבט המנשה נתן משה בבשן ולחציו נתן יהושע עם אחיהם מעבר (בעבר) הירדן ימה וגם כי שלחם יהושע אל אהליהם--ויברכם </verse>
        <verse osisID="Josh.22.8"> ח  ויאמר אליהם לאמר בנכסים רבים שובו אל אהליכם ובמקנה רב מאד בכסף ובזהב ובנחשת ובברזל ובשלמות הרבה מאד חלקו שלל איביכם עם אחיכם  {פ} </verse>
        <verse osisID="Josh.22.9"> ט  וישבו וילכו בני ראובן ובני גד וחצי שבט המנשה מאת בני ישראל משלה אשר בארץ כנען--ללכת אל ארץ הגלעד אל ארץ אחזתם אשר נאחזו בה על פי יהוה ביד משה </verse>
        <verse osisID="Josh.22.10"> י  ויבאו אל גלילות הירדן אשר בארץ כנען ויבנו בני ראובן ובני גד וחצי שבט המנשה שם מזבח על הירדן--מזבח גדול למראה </verse>
        <verse osisID="Josh.22.11"> יא  וישמעו בני ישראל לאמר  הנה בנו בני ראובן ובני גד וחצי שבט המנשה את המזבח אל מול ארץ כנען--אל גלילות הירדן אל עבר בני ישראל </verse>
        <verse osisID="Josh.22.12"> יב  וישמעו בני ישראל ויקהלו כל עדת בני ישראל שלה לעלות עליהם לצבא  {פ} </verse>
        <verse osisID="Josh.22.13"> יג  וישלחו בני ישראל אל בני ראובן ואל בני גד ואל חצי שבט מנשה--אל ארץ הגלעד  את פינחס בן אלעזר הכהן </verse>
        <verse osisID="Josh.22.14"> יד  ועשרה נשאים עמו--נשיא אחד נשיא אחד לבית אב לכל מטות ישראל ואיש ראש בית אבותם המה לאלפי ישראל </verse>
        <verse osisID="Josh.22.15"> טו  ויבאו אל בני ראובן ואל בני גד ואל חצי שבט מנשה--אל ארץ הגלעד וידברו אתם לאמר </verse>
        <verse osisID="Josh.22.16"> טז  כה אמרו כל עדת יהוה מה המעל הזה אשר מעלתם באלהי ישראל לשוב היום מאחרי יהוה--בבנותכם לכם מזבח למרדכם היום ביהוה </verse>
        <verse osisID="Josh.22.17"> יז  המעט לנו את עון פעור אשר לא הטהרנו ממנו עד היום הזה ויהי הנגף בעדת יהוה </verse>
        <verse osisID="Josh.22.18"> יח  ואתם תשבו היום מאחרי יהוה והיה אתם תמרדו היום ביהוה ומחר אל כל עדת ישראל יקצף </verse>
        <verse osisID="Josh.22.19"> יט  ואך אם טמאה ארץ אחזתכם עברו לכם אל ארץ אחזת יהוה אשר שכן שם משכן יהוה והאחזו בתוכנו וביהוה אל תמרדו ואתנו אל תמרדו בבנתכם לכם מזבח מבלעדי מזבח יהוה אלהינו </verse>
        <verse osisID="Josh.22.20"> כ  הלוא עכן בן זרח מעל מעל בחרם ועל כל עדת ישראל היה קצף  והוא איש אחד לא גוע בעונו  {ס} </verse>
        <verse osisID="Josh.22.21"> כא  ויענו בני ראובן ובני גד וחצי שבט המנשה וידברו את ראשי אלפי ישראל </verse>
        <verse osisID="Josh.22.22"> כב  אל אלהים יהוה אל אלהים יהוה הוא ידע וישראל הוא ידע  אם במרד ואם במעל ביהוה אל תושיענו היום הזה </verse>
        <verse osisID="Josh.22.23"> כג  לבנות לנו מזבח לשוב מאחרי יהוה ואם להעלות עליו עולה ומנחה ואם לעשות עליו זבחי שלמים--יהוה הוא יבקש </verse>
        <verse osisID="Josh.22.24"> כד  ואם לא מדאגה מדבר עשינו את זאת לאמר  מחר יאמרו בניכם לבנינו לאמר מה לכם וליהוה אלהי ישראל </verse>
        <verse osisID="Josh.22.25"> כה  וגבול נתן יהוה ביננו וביניכם בני ראובן ובני גד את הירדן--אין לכם חלק ביהוה והשביתו בניכם את בנינו לבלתי ירא את יהוה </verse>
        <verse osisID="Josh.22.26"> כו  ונאמר--נעשה נא לנו לבנות את המזבח  לא לעולה ולא לזבח </verse>
        <verse osisID="Josh.22.27"> כז  כי עד הוא בינינו וביניכם ובין דרותינו אחרינו לעבד את עבדת יהוה לפניו בעלותינו ובזבחינו ובשלמינו  ולא יאמרו בניכם מחר לבנינו אין לכם חלק ביהוה </verse>
        <verse osisID="Josh.22.28"> כח  ונאמר--והיה כי יאמרו אלינו ואל דרתינו מחר ואמרנו ראו את תבנית מזבח יהוה אשר עשו אבותינו לא לעולה ולא לזבח--כי עד הוא בינינו וביניכם </verse>
        <verse osisID="Josh.22.29"> כט  חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח--מלבד מזבח יהוה אלהינו אשר לפני משכנו  {פ} </verse>
        <verse osisID="Josh.22.30"> ל  וישמע פינחס הכהן ונשיאי העדה וראשי אלפי ישראל אשר אתו את הדברים אשר דברו בני ראובן ובני גד ובני מנשה וייטב בעיניהם </verse>
        <verse osisID="Josh.22.31"> לא  ויאמר פינחס בן אלעזר הכהן אל בני ראובן ואל בני גד ואל בני מנשה היום ידענו כי בתוכנו יהוה אשר לא מעלתם ביהוה המעל הזה אז הצלתם את בני ישראל--מיד יהוה </verse>
        <verse osisID="Josh.22.32"> לב  וישב פינחס בן אלעזר הכהן והנשיאים מאת בני ראובן ומאת בני גד מארץ הגלעד אל ארץ כנען--אל בני ישראל וישבו אותם דבר </verse>
        <verse osisID="Josh.22.33"> לג  וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את הארץ אשר בני ראובן ובני גד ישבים בה </verse>
        <verse osisID="Josh.22.34"> לד  ויקראו בני ראובן ובני גד למזבח  כי עד הוא בינתינו כי יהוה האלהים  {פ} </verse>
      </chapter>
      <chapter osisID="Josh.23">
        <verse osisID="Josh.23.1"> א  ויהי מימים רבים אחרי אשר הניח יהוה לישראל מכל איביהם מסביב ויהושע זקן בא בימים </verse>
        <verse osisID="Josh.23.2"> ב  ויקרא יהושע לכל ישראל--לזקניו ולראשיו ולשפטיו ולשטריו ויאמר אלהם--אני זקנתי באתי בימים </verse>
        <verse osisID="Josh.23.3"> ג  ואתם ראיתם את כל אשר עשה יהוה אלהיכם לכל הגוים האלה--מפניכם  כי יהוה אלהיכם הוא הנלחם לכם </verse>
        <verse osisID="Josh.23.4"> ד  ראו הפלתי לכם את הגוים הנשארים האלה בנחלה--לשבטיכם  מן הירדן וכל הגוים אשר הכרתי והים הגדול מבוא השמש </verse>
        <verse osisID="Josh.23.5"> ה  ויהוה אלהיכם הוא יהדפם מפניכם והוריש אתם מלפניכם וירשתם את ארצם כאשר דבר יהוה אלהיכם לכם </verse>
        <verse osisID="Josh.23.6"> ו  וחזקתם מאד--לשמר ולעשות את כל הכתוב בספר תורת משה  לבלתי סור ממנו ימין ושמאול </verse>
        <verse osisID="Josh.23.7"> ז  לבלתי בא בגוים האלה הנשארים האלה אתכם ובשם אלהיהם לא תזכירו ולא תשביעו ולא תעבדום ולא תשתחוו להם </verse>
        <verse osisID="Josh.23.8"> ח  כי אם ביהוה אלהיכם תדבקו כאשר עשיתם עד היום הזה </verse>
        <verse osisID="Josh.23.9"> ט  ויורש יהוה מפניכם גוים גדלים ועצומים ואתם לא עמד איש בפניכם עד היום הזה </verse>
        <verse osisID="Josh.23.10"> י  איש אחד מכם ירדף אלף  כי יהוה אלהיכם הוא הנלחם לכם כאשר דבר לכם </verse>
        <verse osisID="Josh.23.11"> יא  ונשמרתם מאד לנפשתיכם לאהבה את יהוה אלהיכם </verse>
        <verse osisID="Josh.23.12"> יב  כי אם שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם </verse>
        <verse osisID="Josh.23.13"> יג  ידוע תדעו כי לא יוסיף יהוה אלהיכם להוריש את הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד אבדכם מעל האדמה הטובה הזאת אשר נתן לכם יהוה אלהיכם </verse>
        <verse osisID="Josh.23.14"> יד  והנה אנכי הולך היום בדרך כל הארץ וידעתם בכל לבבכם ובכל נפשכם כי לא נפל דבר אחד מכל הדברים הטובים אשר דבר יהוה אלהיכם עליכם--הכל באו לכם לא נפל ממנו דבר אחד </verse>
        <verse osisID="Josh.23.15"> טו  והיה כאשר בא עליכם כל הדבר הטוב אשר דבר יהוה אלהיכם אליכם  כן יביא יהוה עליכם את כל הדבר הרע--עד השמידו אותכם מעל האדמה הטובה הזאת אשר נתן לכם יהוה אלהיכם </verse>
        <verse osisID="Josh.23.16"> טז  בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם--וחרה אף יהוה בכם ואבדתם מהרה מעל הארץ הטובה אשר נתן לכם  {פ} </verse>
      </chapter>
      <chapter osisID="Josh.24">
        <verse osisID="Josh.24.1"> א  ויאסף יהושע את כל שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים </verse>
        <verse osisID="Josh.24.2"> ב  ויאמר יהושע אל כל העם כה אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים </verse>
        <verse osisID="Josh.24.3"> ג  ואקח את אביכם את אברהם מעבר הנהר ואולך אתו בכל ארץ כנען וארב (וארבה) את זרעו ואתן לו את יצחק </verse>
        <verse osisID="Josh.24.4"> ד  ואתן ליצחק את יעקב ואת עשו ואתן לעשו את הר שעיר לרשת אותו ויעקב ובניו ירדו מצרים </verse>
        <verse osisID="Josh.24.5"> ה  ואשלח את משה ואת אהרן ואגף את מצרים כאשר עשיתי בקרבו ואחר הוצאתי אתכם </verse>
        <verse osisID="Josh.24.6"> ו  ואוציא את אבותיכם ממצרים ותבאו הימה וירדפו מצרים אחרי אבותיכם ברכב ובפרשים--ים סוף </verse>
        <verse osisID="Josh.24.7"> ז  ויצעקו אל יהוה וישם מאפל ביניכם ובין המצרים ויבא עליו את הים ויכסהו ותראינה עיניכם את אשר עשיתי במצרים ותשבו במדבר ימים רבים </verse>
        <verse osisID="Josh.24.8"> ח  ואבאה (ואבא) אתכם אל ארץ האמרי היושב בעבר הירדן וילחמו אתכם ואתן אותם בידכם ותירשו את ארצם ואשמידם מפניכם </verse>
        <verse osisID="Josh.24.9"> ט  ויקם בלק בן צפור מלך מואב וילחם בישראל וישלח ויקרא לבלעם בן בעור--לקלל אתכם </verse>
        <verse osisID="Josh.24.10"> י  ולא אביתי לשמע לבלעם ויברך ברוך אתכם ואצל אתכם מידו </verse>
        <verse osisID="Josh.24.11"> יא  ותעברו את הירדן ותבאו אל יריחו וילחמו בכם בעלי יריחו האמרי והפרזי והכנעני והחתי והגרגשי החוי והיבוסי ואתן אותם בידכם </verse>
        <verse osisID="Josh.24.12"> יב  ואשלח לפניכם את הצרעה ותגרש אותם מפניכם שני מלכי האמרי  לא בחרבך ולא בקשתך </verse>
        <verse osisID="Josh.24.13"> יג  ואתן לכם ארץ אשר לא יגעת בה וערים אשר לא בניתם ותשבו בהם כרמים וזיתים אשר לא נטעתם אתם אכלים </verse>
        <verse osisID="Josh.24.14"> יד  ועתה יראו את יהוה ועבדו אתו--בתמים ובאמת והסירו את אלהים אשר עבדו אבותיכם בעבר הנהר ובמצרים ועבדו את יהוה </verse>
        <verse osisID="Josh.24.15"> טו  ואם רע בעיניכם לעבד את יהוה בחרו לכם היום את מי תעבדון--אם את אלהים אשר עבדו אבותיכם אשר בעבר (מעבר) הנהר ואם את אלהי האמרי אשר אתם ישבים בארצם ואנכי וביתי נעבד את יהוה  {פ} </verse>
        <verse osisID="Josh.24.16"> טז  ויען העם ויאמר חלילה לנו מעזב את יהוה--לעבד אלהים אחרים </verse>
        <verse osisID="Josh.24.17"> יז  כי יהוה אלהינו הוא המעלה אתנו ואת אבותינו מארץ מצרים מבית עבדים ואשר עשה לעינינו את האתות הגדלות האלה וישמרנו בכל הדרך אשר הלכנו בה ובכל העמים אשר עברנו בקרבם </verse>
        <verse osisID="Josh.24.18"> יח  ויגרש יהוה את כל העמים ואת האמרי ישב הארץ--מפנינו גם אנחנו נעבד את יהוה כי הוא אלהינו </verse>
        <verse osisID="Josh.24.19"> יט  ויאמר יהושע אל העם לא תוכלו לעבד את יהוה--כי אלהים קדשים הוא  אל קנוא הוא לא ישא לפשעכם ולחטאותיכם </verse>
        <verse osisID="Josh.24.20"> כ  כי תעזבו את יהוה ועבדתם אלהי נכר ושב והרע לכם וכלה אתכם אחרי אשר היטיב לכם </verse>
        <verse osisID="Josh.24.21"> כא  ויאמר העם אל יהושע  לא כי את יהוה נעבד </verse>
        <verse osisID="Josh.24.22"> כב  ויאמר יהושע אל העם עדים אתם בכם כי אתם בחרתם לכם את יהוה לעבד אותו ויאמרו עדים </verse>
        <verse osisID="Josh.24.23"> כג  ועתה הסירו את אלהי הנכר אשר בקרבכם והטו את לבבכם אל יהוה אלהי ישראל </verse>
        <verse osisID="Josh.24.24"> כד  ויאמרו העם אל יהושע  את יהוה אלהינו נעבד ובקולו נשמע </verse>
        <verse osisID="Josh.24.25"> כה  ויכרת יהושע ברית לעם ביום ההוא וישם לו חק ומשפט בשכם </verse>
        <verse osisID="Josh.24.26"> כו  ויכתב יהושע את הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה  {פ} </verse>
        <verse osisID="Josh.24.27"> כז  ויאמר יהושע אל כל העם הנה האבן הזאת תהיה בנו לעדה--כי היא שמעה את כל אמרי יהוה אשר דבר עמנו והיתה בכם לעדה פן תכחשון באלהיכם </verse>
        <verse osisID="Josh.24.28"> כח  וישלח יהושע את העם איש לנחלתו  {פ} </verse>
        <verse osisID="Josh.24.29"> כט  ויהי אחרי הדברים האלה וימת יהושע בן נון עבד יהוה--בן מאה ועשר שנים </verse>
        <verse osisID="Josh.24.30"> ל  ויקברו אתו בגבול נחלתו בתמנת סרח אשר בהר אפרים מצפון להר געש </verse>
        <verse osisID="Josh.24.31"> לא  ויעבד ישראל את יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה יהוה אשר עשה לישראל </verse>
        <verse osisID="Josh.24.32"> לב  ואת עצמות יוסף אשר העלו בני ישראל ממצרים קברו בשכם בחלקת השדה אשר קנה יעקב מאת בני חמור אבי שכם במאה קשיטה ויהיו לבני יוסף לנחלה </verse>
        <verse osisID="Josh.24.33"> לג  ואלעזר בן אהרן מת ויקברו אתו בגבעת פינחס בנו אשר נתן לו בהר אפרים  {ש} </verse>
      </chapter>
    </div>
    <div type="book" osisID="Judg">
      <chapter osisID="Judg.1">
        <title> טז  בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם--וחרה אף יהוה בכם ואבדתם מהרה מעל הארץ הטובה אשר נתן לכם  {פ} </title>
        <verse osisID="Judg.1.1"> א  ויהי אחרי מות יהושע וישאלו בני ישראל ביהוה לאמר  מי יעלה לנו אל הכנעני בתחלה להלחם בו </verse>
        <verse osisID="Judg.1.2"> ב  ויאמר יהוה יהודה יעלה  הנה נתתי את הארץ בידו </verse>
        <verse osisID="Judg.1.3"> ג  ויאמר יהודה לשמעון אחיו עלה אתי בגרלי ונלחמה בכנעני והלכתי גם אני אתך בגורלך וילך אתו שמעון </verse>
        <verse osisID="Judg.1.4"> ד  ויעל יהודה ויתן יהוה את הכנעני והפרזי בידם ויכום בבזק עשרת אלפים איש </verse>
        <verse osisID="Judg.1.5"> ה  וימצאו את אדני בזק בבזק וילחמו בו ויכו את הכנעני ואת הפרזי </verse>
        <verse osisID="Judg.1.6"> ו  וינס אדני בזק וירדפו אחריו ויאחזו אותו--ויקצצו את בהנות ידיו ורגליו </verse>
        <verse osisID="Judg.1.7"> ז  ויאמר אדני בזק שבעים מלכים בהנות ידיהם ורגליהם מקצצים היו מלקטים תחת שלחני--כאשר עשיתי כן שלם לי אלהים ויביאהו ירושלם וימת שם  {פ} </verse>
        <verse osisID="Judg.1.8"> ח  וילחמו בני יהודה בירושלם וילכדו אותה ויכוה לפי חרב ואת העיר שלחו באש </verse>
        <verse osisID="Judg.1.9"> ט  ואחר ירדו בני יהודה להלחם בכנעני--יושב ההר והנגב והשפלה </verse>
        <verse osisID="Judg.1.10"> י  וילך יהודה אל הכנעני היושב בחברון ושם חברון לפנים קרית ארבע ויכו את ששי ואת אחימן ואת תלמי </verse>
        <verse osisID="Judg.1.11"> יא  וילך משם אל יושבי דביר ושם דביר לפנים קרית ספר </verse>
        <verse osisID="Judg.1.12"> יב  ויאמר כלב אשר יכה את קרית ספר ולכדה--ונתתי לו את עכסה בתי לאשה </verse>
        <verse osisID="Judg.1.13"> יג  וילכדה עתניאל בן קנז אחי כלב הקטן ממנו ויתן לו את עכסה בתו לאשה </verse>
        <verse osisID="Judg.1.14"> יד  ויהי בבואה ותסיתהו לשאל מאת אביה השדה ותצנח מעל החמור ויאמר לה כלב מה לך </verse>
        <verse osisID="Judg.1.15"> טו  ותאמר לו הבה לי ברכה כי ארץ הנגב נתתני ונתתה לי גלת מים ויתן לה כלב את גלת עלית ואת גלת תחתית  {פ} </verse>
        <verse osisID="Judg.1.16"> טז  ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם </verse>
        <verse osisID="Judg.1.17"> יז  וילך יהודה את שמעון אחיו ויכו את הכנעני יושב צפת ויחרימו אותה ויקרא את שם העיר חרמה </verse>
        <verse osisID="Judg.1.18"> יח  וילכד יהודה את עזה ואת גבולה ואת אשקלון ואת גבולה ואת עקרון ואת גבולה </verse>
        <verse osisID="Judg.1.19"> יט  ויהי יהוה את יהודה וירש את ההר  כי לא להוריש את ישבי העמק כי רכב ברזל להם </verse>
        <verse osisID="Judg.1.20"> כ  ויתנו לכלב את חברון כאשר דבר משה ויורש משם את שלשה בני הענק </verse>
        <verse osisID="Judg.1.21"> כא  ואת היבוסי ישב ירושלם לא הורישו בני בנימן וישב היבוסי את בני בנימן בירושלם עד היום הזה  {פ} </verse>
        <verse osisID="Judg.1.22"> כב  ויעלו בית יוסף גם הם בית אל ויהוה עמם </verse>
        <verse osisID="Judg.1.23"> כג  ויתירו בית יוסף בבית אל ושם העיר לפנים לוז </verse>
        <verse osisID="Judg.1.24"> כד  ויראו השמרים איש יוצא מן העיר ויאמרו לו הראנו נא את מבוא העיר ועשינו עמך חסד </verse>
        <verse osisID="Judg.1.25"> כה  ויראם את מבוא העיר ויכו את העיר לפי חרב ואת האיש ואת כל משפחתו שלחו </verse>
        <verse osisID="Judg.1.26"> כו  וילך האיש ארץ החתים ויבן עיר ויקרא שמה לוז--הוא שמה עד היום הזה  {פ} </verse>
        <verse osisID="Judg.1.27"> כז  ולא הוריש מנשה את בית שאן ואת בנותיה ואת תענך ואת בנתיה ואת יושב (יושבי) דור ואת בנותיה ואת יושבי יבלעם ואת בנתיה ואת יושבי מגדו ואת בנותיה ויואל הכנעני לשבת בארץ הזאת </verse>
        <verse osisID="Judg.1.28"> כח  ויהי כי חזק ישראל וישם את הכנעני למס והוריש לא הורישו  {ס} </verse>
        <verse osisID="Judg.1.29"> כט  ואפרים לא הוריש את הכנעני היושב בגזר וישב הכנעני בקרבו בגזר  {ס} </verse>
        <verse osisID="Judg.1.30"> ל  זבולן לא הוריש את יושבי קטרון ואת יושבי נהלל וישב הכנעני בקרבו ויהיו למס  {ס} </verse>
        <verse osisID="Judg.1.31"> לא  אשר לא הוריש את ישבי עכו ואת יושבי צידון ואת אחלב ואת אכזיב ואת חלבה ואת אפיק ואת רחב </verse>
        <verse osisID="Judg.1.32"> לב  וישב האשרי בקרב הכנעני ישבי הארץ  כי לא הורישו  {ס} </verse>
        <verse osisID="Judg.1.33"> לג  נפתלי לא הוריש את ישבי בית שמש ואת ישבי בית ענת וישב בקרב הכנעני ישבי הארץ וישבי בית שמש ובית ענת היו להם למס </verse>
        <verse osisID="Judg.1.34"> לד  וילחצו האמרי את בני דן ההרה  כי לא נתנו לרדת לעמק </verse>
        <verse osisID="Judg.1.35"> לה  ויואל האמרי לשבת בהר חרס באילון ובשעלבים ותכבד יד בית יוסף ויהיו למס </verse>
        <verse osisID="Judg.1.36"> לו  וגבול האמרי ממעלה עקרבים--מהסלע ומעלה  {פ} </verse>
      </chapter>
      <chapter osisID="Judg.2">
        <verse osisID="Judg.2.1"> א  ויעל מלאך יהוה מן הגלגל אל הבכים  {פ} br   br ויאמר אעלה אתכם ממצרים ואביא אתכם אל הארץ אשר נשבעתי לאבתיכם ואמר לא אפר בריתי אתכם לעולם </verse>
        <verse osisID="Judg.2.2"> ב  ואתם לא תכרתו ברית ליושבי הארץ הזאת--מזבחותיהם תתצון ולא שמעתם בקולי מה זאת עשיתם </verse>
        <verse osisID="Judg.2.3"> ג  וגם אמרתי לא אגרש אותם מפניכם והיו לכם לצדים ואלהיהם יהיו לכם למוקש </verse>
        <verse osisID="Judg.2.4"> ד  ויהי כדבר מלאך יהוה את הדברים האלה אל כל בני ישראל וישאו העם את קולם ויבכו </verse>
        <verse osisID="Judg.2.5"> ה  ויקראו שם המקום ההוא בכים ויזבחו שם ליהוה  {פ} </verse>
        <verse osisID="Judg.2.6"> ו  וישלח יהושע את העם וילכו בני ישראל איש לנחלתו לרשת את הארץ </verse>
        <verse osisID="Judg.2.7"> ז  ויעבדו העם את יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל מעשה יהוה הגדול אשר עשה לישראל </verse>
        <verse osisID="Judg.2.8"> ח  וימת יהושע בן נון עבד יהוה בן מאה ועשר שנים </verse>
        <verse osisID="Judg.2.9"> ט  ויקברו אותו בגבול נחלתו בתמנת חרס בהר אפרים מצפון להר געש </verse>
        <verse osisID="Judg.2.10"> י  וגם כל הדור ההוא נאספו אל אבותיו ויקם דור אחר אחריהם אשר לא ידעו את יהוה וגם את המעשה אשר עשה לישראל  {פ} </verse>
        <verse osisID="Judg.2.11"> יא  ויעשו בני ישראל את הרע בעיני יהוה ויעבדו את הבעלים </verse>
        <verse osisID="Judg.2.12"> יב  ויעזבו את יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את יהוה </verse>
        <verse osisID="Judg.2.13"> יג  ויעזבו את יהוה ויעבדו לבעל ולעשתרות </verse>
        <verse osisID="Judg.2.14"> יד  ויחר אף יהוה בישראל ויתנם ביד שסים וישסו אותם וימכרם ביד אויביהם מסביב ולא יכלו עוד לעמד לפני אויביהם </verse>
        <verse osisID="Judg.2.15"> טו  בכל אשר יצאו יד יהוה היתה בם לרעה כאשר דבר יהוה וכאשר נשבע יהוה להם ויצר להם מאד </verse>
        <verse osisID="Judg.2.16"> טז  ויקם יהוה שפטים ויושיעום מיד שסיהם </verse>
        <verse osisID="Judg.2.17"> יז  וגם אל שפטיהם לא שמעו--כי זנו אחרי אלהים אחרים וישתחוו להם  סרו מהר מן הדרך אשר הלכו אבותם לשמע מצות יהוה--לא עשו כן </verse>
        <verse osisID="Judg.2.18"> יח  וכי הקים יהוה להם שפטים והיה יהוה עם השפט והושיעם מיד איביהם כל ימי השופט  כי ינחם יהוה מנאקתם מפני לחציהם ודחקיהם </verse>
        <verse osisID="Judg.2.19"> יט  והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם  לא הפילו ממעלליהם ומדרכם הקשה </verse>
        <verse osisID="Judg.2.20"> כ  ויחר אף יהוה בישראל ויאמר יען אשר עברו הגוי הזה את בריתי אשר צויתי את אבותם ולא שמעו לקולי </verse>
        <verse osisID="Judg.2.21"> כא  גם אני לא אוסיף להוריש איש מפניהם מן הגוים אשר עזב יהושע וימת </verse>
        <verse osisID="Judg.2.22"> כב  למען נסות בם את ישראל  השמרים הם את דרך יהוה ללכת בם כאשר שמרו אבותם--אם לא </verse>
        <verse osisID="Judg.2.23"> כג  וינח יהוה את הגוים האלה לבלתי הורישם מהר ולא נתנם ביד יהושע  {פ} </verse>
      </chapter>
      <chapter osisID="Judg.3">
        <verse osisID="Judg.3.1"> א  ואלה הגוים אשר הניח יהוה לנסות בם את ישראל את כל אשר לא ידעו את כל מלחמות כנען </verse>
        <verse osisID="Judg.3.2"> ב  רק למען דעת דרות בני ישראל ללמדם מלחמה--רק אשר לפנים לא ידעום </verse>
        <verse osisID="Judg.3.3"> ג  חמשת סרני פלשתים וכל הכנעני והצידני והחוי ישב הר הלבנון--מהר בעל חרמון עד לבוא חמת </verse>
        <verse osisID="Judg.3.4"> ד  ויהיו לנסות בם את ישראל--לדעת הישמעו את מצות יהוה אשר צוה את אבותם ביד משה </verse>
        <verse osisID="Judg.3.5"> ה  ובני ישראל ישבו בקרב הכנעני החתי והאמרי והפרזי והחוי והיבוסי </verse>
        <verse osisID="Judg.3.6"> ו  ויקחו את בנותיהם להם לנשים ואת בנותיהם נתנו לבניהם ויעבדו את אלהיהם  {פ} </verse>
        <verse osisID="Judg.3.7"> ז  ויעשו בני ישראל את הרע בעיני יהוה וישכחו את יהוה אלהיהם ויעבדו את הבעלים ואת האשרות </verse>
        <verse osisID="Judg.3.8"> ח  ויחר אף יהוה בישראל וימכרם ביד כושן רשעתים מלך ארם נהרים ויעבדו בני ישראל את כושן רשעתים שמנה שנים </verse>
        <verse osisID="Judg.3.9"> ט  ויזעקו בני ישראל אל יהוה ויקם יהוה מושיע לבני ישראל וישיעם--את עתניאל בן קנז אחי כלב הקטן ממנו </verse>
        <verse osisID="Judg.3.10"> י  ותהי עליו רוח יהוה וישפט את ישראל ויצא למלחמה ויתן יהוה בידו את כושן רשעתים מלך ארם ותעז ידו על כושן רשעתים </verse>
        <verse osisID="Judg.3.11"> יא  ותשקט הארץ ארבעים שנה וימת עתניאל בן קנז  {פ} </verse>
        <verse osisID="Judg.3.12"> יב  ויספו בני ישראל לעשות הרע בעיני יהוה ויחזק יהוה את עגלון מלך מואב על ישראל על כי עשו את הרע בעיני יהוה </verse>
        <verse osisID="Judg.3.13"> יג  ויאסף אליו את בני עמון ועמלק וילך ויך את ישראל ויירשו את עיר התמרים </verse>
        <verse osisID="Judg.3.14"> יד  ויעבדו בני ישראל את עגלון מלך מואב שמונה עשרה שנה </verse>
        <verse osisID="Judg.3.15"> טו  ויזעקו בני ישראל אל יהוה ויקם יהוה להם מושיע את אהוד בן גרא בן הימיני איש אטר יד ימינו וישלחו בני ישראל בידו מנחה לעגלון מלך מואב </verse>
        <verse osisID="Judg.3.16"> טז  ויעש לו אהוד חרב ולה שני פיות--גמד ארכה ויחגר אותה מתחת למדיו על ירך ימינו </verse>
        <verse osisID="Judg.3.17"> יז  ויקרב את המנחה לעגלון מלך מואב ועגלון איש בריא מאד </verse>
        <verse osisID="Judg.3.18"> יח  ויהי כאשר כלה להקריב את המנחה וישלח את העם נשאי המנחה </verse>
        <verse osisID="Judg.3.19"> יט  והוא שב מן הפסילים אשר את הגלגל ויאמר דבר סתר לי אליך המלך ויאמר הס--ויצאו מעליו כל העמדים עליו </verse>
        <verse osisID="Judg.3.20"> כ  ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא </verse>
        <verse osisID="Judg.3.21"> כא  וישלח אהוד את יד שמאלו ויקח את החרב מעל ירך ימינו ויתקעה בבטנו </verse>
        <verse osisID="Judg.3.22"> כב  ויבא גם הנצב אחר הלהב ויסגר החלב בעד הלהב--כי לא שלף החרב מבטנו ויצא הפרשדנה </verse>
        <verse osisID="Judg.3.23"> כג  ויצא אהוד המסדרונה ויסגר דלתות העליה בעדו--ונעל </verse>
        <verse osisID="Judg.3.24"> כד  והוא יצא ועבדיו באו ויראו והנה דלתות העליה נעלות ויאמרו אך מסיך הוא את רגליו בחדר המקרה </verse>
        <verse osisID="Judg.3.25"> כה  ויחילו עד בוש והנה איננו פתח דלתות העליה ויקחו את המפתח ויפתחו והנה אדניהם נפל ארצה מת </verse>
        <verse osisID="Judg.3.26"> כו  ואהוד נמלט עד התמהמהם והוא עבר את הפסילים וימלט השעירתה </verse>
        <verse osisID="Judg.3.27"> כז  ויהי בבואו ויתקע בשופר בהר אפרים וירדו עמו בני ישראל מן ההר והוא לפניהם </verse>
        <verse osisID="Judg.3.28"> כח  ויאמר אלהם רדפו אחרי כי נתן יהוה את איביכם את מואב בידכם וירדו אחריו וילכדו את מעברות הירדן למואב ולא נתנו איש לעבר </verse>
        <verse osisID="Judg.3.29"> כט  ויכו את מואב בעת ההיא כעשרת אלפים איש--כל שמן וכל איש חיל ולא נמלט איש </verse>
        <verse osisID="Judg.3.30"> ל  ותכנע מואב ביום ההוא תחת יד ישראל ותשקט הארץ שמונים שנה  {פ} </verse>
        <verse osisID="Judg.3.31"> לא  ואחריו היה שמגר בן ענת ויך את פלשתים שש מאות איש במלמד הבקר ויושע גם הוא את ישראל  {פ} </verse>
      </chapter>
      <chapter osisID="Judg.4">
        <verse osisID="Judg.4.1"> א  ויספו בני ישראל לעשות הרע בעיני יהוה ואהוד מת </verse>
        <verse osisID="Judg.4.2"> ב  וימכרם יהוה ביד יבין מלך כנען אשר מלך בחצור ושר צבאו סיסרא והוא יושב בחרשת הגוים </verse>
        <verse osisID="Judg.4.3"> ג  ויצעקו בני ישראל אל יהוה  כי תשע מאות רכב ברזל לו והוא לחץ את בני ישראל בחזקה עשרים שנה  {פ} </verse>
        <verse osisID="Judg.4.4"> ד  ודבורה אשה נביאה אשת לפידות--היא שפטה את ישראל בעת ההיא </verse>
        <verse osisID="Judg.4.5"> ה  והיא יושבת תחת תמר דבורה בין הרמה ובין בית אל--בהר אפרים ויעלו אליה בני ישראל למשפט </verse>
        <verse osisID="Judg.4.6"> ו  ותשלח ותקרא לברק בן אבינעם מקדש נפתלי ותאמר אליו הלא צוה יהוה אלהי ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון </verse>
        <verse osisID="Judg.4.7"> ז  ומשכתי אליך אל נחל קישון את סיסרא שר צבא יבין ואת רכבו ואת המונו ונתתיהו בידך </verse>
        <verse osisID="Judg.4.8"> ח  ויאמר אליה ברק אם תלכי עמי והלכתי ואם לא תלכי עמי לא אלך </verse>
        <verse osisID="Judg.4.9"> ט  ותאמר הלך אלך עמך אפס כי לא תהיה תפארתך על הדרך אשר אתה הולך--כי ביד אשה ימכר יהוה את סיסרא ותקם דבורה ותלך עם ברק קדשה </verse>
        <verse osisID="Judg.4.10"> י  ויזעק ברק את זבולן ואת נפתלי קדשה ויעל ברגליו עשרת אלפי איש ותעל עמו דבורה </verse>
        <verse osisID="Judg.4.11"> יא  וחבר הקיני נפרד מקין מבני חבב חתן משה ויט אהלו עד אילון בצענים (בצעננים) אשר את קדש </verse>
        <verse osisID="Judg.4.12"> יב  ויגדו לסיסרא  כי עלה ברק בן אבינעם הר תבור </verse>
        <verse osisID="Judg.4.13"> יג  ויזעק סיסרא את כל רכבו תשע מאות רכב ברזל ואת כל העם אשר אתו--מחרשת הגוים אל נחל קישון </verse>
        <verse osisID="Judg.4.14"> יד  ותאמר דברה אל ברק קום כי זה היום אשר נתן יהוה את סיסרא בידך--הלא יהוה יצא לפניך וירד ברק מהר תבור ועשרת אלפים איש אחריו </verse>
        <verse osisID="Judg.4.15"> טו  ויהם יהוה את סיסרא ואת כל הרכב ואת כל המחנה לפי חרב--לפני ברק וירד סיסרא מעל המרכבה וינס ברגליו </verse>
        <verse osisID="Judg.4.16"> טז  וברק רדף אחרי הרכב ואחרי המחנה עד חרשת הגוים ויפל כל מחנה סיסרא לפי חרב--לא נשאר עד אחד </verse>
        <verse osisID="Judg.4.17"> יז  וסיסרא נס ברגליו אל אהל יעל אשת חבר הקיני  כי שלום בין יבין מלך חצור ובין בית חבר הקיני </verse>
        <verse osisID="Judg.4.18"> יח  ותצא יעל לקראת סיסרא ותאמר אליו סורה אדני סורה אלי אל תירא ויסר אליה האהלה ותכסהו בשמיכה </verse>
        <verse osisID="Judg.4.19"> יט  ויאמר אליה השקיני נא מעט מים כי צמאתי ותפתח את נאוד החלב ותשקהו--ותכסהו </verse>
        <verse osisID="Judg.4.20"> כ  ויאמר אליה עמד פתח האהל והיה אם איש יבא ושאלך ואמר היש פה איש--ואמרת אין </verse>
        <verse osisID="Judg.4.21"> כא  ותקח יעל אשת חבר את יתד האהל ותשם את המקבת בידה ותבוא אליו בלאט ותתקע את היתד ברקתו ותצנח בארץ והוא נרדם ויעף וימת </verse>
        <verse osisID="Judg.4.22"> כב  והנה ברק רדף את סיסרא ותצא יעל לקראתו ותאמר לו לך ואראך את האיש אשר אתה מבקש ויבא אליה--והנה סיסרא נפל מת והיתד ברקתו </verse>
        <verse osisID="Judg.4.23"> כג  ויכנע אלהים ביום ההוא את יבין מלך כנען לפני בני ישראל </verse>
        <verse osisID="Judg.4.24"> כד  ותלך יד בני ישראל הלוך וקשה על יבין מלך כנען--עד אשר הכריתו את יבין מלך כנען  {ש} </verse>
      </chapter>
      <chapter osisID="Judg.5">
        <verse osisID="Judg.5.1"> א  ותשר דבורה וברק בן אבינעם  {ס}  ביום ההוא  {ר} br לאמר  {ס} </verse>
        <verse osisID="Judg.5.2"> ב  בפרע פרעות בישראל  {ס}  בהתנדב  {ר} br עם ברכו יהוה  {ס} </verse>
        <verse osisID="Judg.5.3"> ג  שמעו מלכים האזינו  {ר} br רזנים  {ס}  אנכי ליהוה אנכי אשירה  {ס}  אזמר  {ר} br ליהוה אלהי ישראל  {ס} </verse>
        <verse osisID="Judg.5.4"> ד  יהוה בצאתך  {ר} br משעיר  {ס}  בצעדך משדה אדום  {ס}  ארץ  {ר} br רעשה גם שמים נטפו  {ס}  גם עבים נטפו  {ר} br מים  {ס} </verse>
        <verse osisID="Judg.5.5"> ה  הרים נזלו מפני יהוה  {ס}  זה  {ר} br סיני--מפני יהוה אלהי ישראל  {ס} </verse>
        <verse osisID="Judg.5.6"> ו  בימי שמגר בן  {ר} br ענת  {ס}  בימי יעל חדלו ארחות  {ס}  והלכי  {ר} br נתיבות--ילכו ארחות עקלקלות  {ס} </verse>
        <verse osisID="Judg.5.7"> ז  חדלו פרזון בישראל  {ר} br חדלו--  {ס}  עד שקמתי דבורה שקמתי אם בישראל  {ס} </verse>
        <verse osisID="Judg.5.8"> ח  יבחר  {ר} br אלהים חדשים אז לחם שערים  {ס}  מגן אם יראה  {ר} br ורמח  {ס}  בארבעים אלף בישראל  {ס} </verse>
        <verse osisID="Judg.5.9"> ט  לבי  {ר} br לחוקקי ישראל  {ס}  המתנדבים בעם ברכו  {ר} br יהוה  {ס} </verse>
        <verse osisID="Judg.5.10"> י  רכבי אתנות צחרות  {ס}  ישבי  {ר} br על מדין והלכי על דרך--שיחו  {ס} </verse>
        <verse osisID="Judg.5.11"> יא  מקול מחצצים בין  {ר} br משאבים  {ס}  שם יתנו צדקות יהוה  {ס}  צדקת  {ר} br פרזונו בישראל  {ס}  אז ירדו לשערים עם  {ר} br יהוה  {ס} </verse>
        <verse osisID="Judg.5.12"> יב  עורי עורי דבורה  {ס}  עורי  {ר} br עורי דברי שיר  {ס}  קום ברק ושבה שביך בן  {ר} br אבינעם  {ס} </verse>
        <verse osisID="Judg.5.13"> יג  אז ירד שריד לאדירים עם  {ס}  יהוה  {ר} br ירד לי בגבורים  {ס} </verse>
        <verse osisID="Judg.5.14"> יד  מני אפרים שרשם  {ר} br בעמלק  {ס}  אחריך בנימין בעממיך  {ס}  מני  {ר} br מכיר ירדו מחקקים  {ס}  ומזבולן משכים בשבט  {ר} br ספר  {ס} </verse>
        <verse osisID="Judg.5.15"> טו  ושרי ביששכר עם דברה  {ס}  ויששכר  {ר} br כן ברק בעמק שלח ברגליו  {ס}  בפלגות ראובן גדלים חקקי  {ר} br לב  {ס} </verse>
        <verse osisID="Judg.5.16"> טז  למה ישבת בין המשפתים  {ס}  לשמע  {ר} br שרקות עדרים  {ס}  לפלגות ראובן גדולים חקרי  {ר} br לב  {ס} </verse>
        <verse osisID="Judg.5.17"> יז  גלעד בעבר הירדן שכן  {ס}  ודן  {ר} br למה יגור אניות  {ס}  אשר ישב לחוף  {ר} br ימים  {ס}  ועל מפרציו ישכון  {ס} </verse>
        <verse osisID="Judg.5.18"> יח  זבלון  {ר} br עם חרף נפשו למות--  {ס}  ונפתלי  על מרומי  {ר} br שדה  {ס} </verse>
        <verse osisID="Judg.5.19"> יט  באו מלכים נלחמו  {ס}  אז  {ר} br נלחמו מלכי כנען  {ס}  בתענך על מי  {ר} br מגדו  {ס}  בצע כסף לא לקחו  {ס} </verse>
        <verse osisID="Judg.5.20"> כ  מן  {ר} br שמים נלחמו  {ס}  הכוכבים ממסלותם נלחמו עם  {ר} br סיסרא  {ס} </verse>
        <verse osisID="Judg.5.21"> כא  נחל קישון גרפם  {ס}  נחל  {ר} br קדומים נחל קישון  {ס}  תדרכי נפשי  {ר} br עז  {ס} </verse>
        <verse osisID="Judg.5.22"> כב  אז הלמו עקבי סוס  {ס}  מדהרות  {ר} br דהרות אביריו  {ס} </verse>
        <verse osisID="Judg.5.23"> כג  אורו מרוז אמר מלאך יהוה--ארו ארור  {ר} br ישביה  {ס}  כי לא באו לעזרת יהוה  {ס}  לעזרת  {ר} br יהוה בגבורים  {ס} </verse>
        <verse osisID="Judg.5.24"> כד  תברך מנשים--יעל אשת חבר  {ר} br הקיני  {ס}  מנשים באהל תברך  {ס} </verse>
        <verse osisID="Judg.5.25"> כה  מים  {ר} br שאל חלב נתנה  {ס}  בספל אדירים הקריבה  {ר} br חמאה  {ס} </verse>
        <verse osisID="Judg.5.26"> כו  ידה ליתד תשלחנה  {ס}  וימינה  {ר} br להלמות עמלים  {ס}  והלמה סיסרא מחקה  {ר} br ראשו  {ס}  ומחצה וחלפה רקתו  {ס} </verse>
        <verse osisID="Judg.5.27"> כז  בין  {ר} br רגליה כרע נפל שכב  {ס}  בין רגליה כרע  {ר} br נפל  {ס}  באשר כרע שם נפל שדוד  {ס} </verse>
        <verse osisID="Judg.5.28"> כח  בעד  {ר} br החלון נשקפה ותיבב אם סיסרא בעד האשנב  {ס}  מדוע בשש רכבו  {ר} br לבוא--  {ס}  מדוע אחרו פעמי מרכבותיו  {ס} </verse>
        <verse osisID="Judg.5.29"> כט  חכמות  {ר} br שרותיה תענינה  {ס}  אף היא תשיב אמריה  {ר} br לה  {ס} </verse>
        <verse osisID="Judg.5.30"> ל  הלא ימצאו יחלקו שלל  {ס}  רחם  {ר} br רחמתים לראש גבר--  {ס}  שלל צבעים  {ר} br לסיסרא  {ס}  שלל צבעים רקמה  {ס}  צבע  {ר} br רקמתים לצוארי שלל  {ס} </verse>
        <verse osisID="Judg.5.31"> לא  כן יאבדו כל אויביך יהוה  {ר} br ואהביו כצאת השמש בגברתו  {ס}  ותשקט הארץ ארבעים שנה  {ר} br {ש} </verse>
      </chapter>
      <chapter osisID="Judg.6">
        <verse osisID="Judg.6.1"> א  ויעשו בני ישראל הרע בעיני יהוה ויתנם יהוה ביד מדין שבע שנים </verse>
        <verse osisID="Judg.6.2"> ב  ותעז יד מדין על ישראל מפני מדין עשו להם בני ישראל את המנהרות אשר בהרים ואת המערות ואת המצדות </verse>
        <verse osisID="Judg.6.3"> ג  והיה אם זרע ישראל--ועלה מדין ועמלק ובני קדם ועלו עליו </verse>
        <verse osisID="Judg.6.4"> ד  ויחנו עליהם וישחיתו את יבול הארץ עד בואך עזה ולא ישאירו מחיה בישראל ושה ושור וחמור </verse>
        <verse osisID="Judg.6.5"> ה  כי הם ומקניהם יעלו ואהליהם יבאו (ובאו) כדי ארבה לרב ולהם ולגמליהם אין מספר ויבאו בארץ לשחתה </verse>
        <verse osisID="Judg.6.6"> ו  וידל ישראל מאד מפני מדין ויזעקו בני ישראל אל יהוה  {פ} </verse>
        <verse osisID="Judg.6.7"> ז  ויהי כי זעקו בני ישראל אל יהוה על אדות מדין </verse>
        <verse osisID="Judg.6.8"> ח  וישלח יהוה איש נביא אל בני ישראל ויאמר להם כה אמר יהוה אלהי ישראל אנכי העליתי אתכם ממצרים ואציא אתכם מבית עבדים </verse>
        <verse osisID="Judg.6.9"> ט  ואצל אתכם מיד מצרים ומיד כל לחציכם ואגרש אותם מפניכם ואתנה לכם את ארצם </verse>
        <verse osisID="Judg.6.10"> י  ואמרה לכם אני יהוה אלהיכם--לא תיראו את אלהי האמרי אשר אתם יושבים בארצם ולא שמעתם בקולי  {פ} </verse>
        <verse osisID="Judg.6.11"> יא  ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין </verse>
        <verse osisID="Judg.6.12"> יב  וירא אליו מלאך יהוה ויאמר אליו יהוה עמך גבור החיל </verse>
        <verse osisID="Judg.6.13"> יג  ויאמר אליו גדעון בי אדני ויש יהוה עמנו ולמה מצאתנו כל זאת ואיה כל נפלאתיו אשר ספרו לנו אבותינו לאמר הלא ממצרים העלנו יהוה ועתה נטשנו יהוה ויתננו בכף מדין </verse>
        <verse osisID="Judg.6.14"> יד  ויפן אליו יהוה ויאמר לך בכחך זה והושעת את ישראל מכף מדין  הלא שלחתיך </verse>
        <verse osisID="Judg.6.15"> טו  ויאמר אליו בי אדני במה אושיע את ישראל הנה אלפי הדל במנשה ואנכי הצעיר בבית אבי </verse>
        <verse osisID="Judg.6.16"> טז  ויאמר אליו יהוה כי אהיה עמך והכית את מדין כאיש אחד </verse>
        <verse osisID="Judg.6.17"> יז  ויאמר אליו אם נא מצאתי חן בעיניך ועשית לי אות שאתה מדבר עמי </verse>
        <verse osisID="Judg.6.18"> יח  אל נא תמש מזה עד באי אליך והצאתי את מנחתי והנחתי לפניך ויאמר אנכי אשב עד שובך </verse>
        <verse osisID="Judg.6.19"> יט  וגדעון בא ויעש גדי עזים ואיפת קמח מצות הבשר שם בסל והמרק שם בפרור ויוצא אליו אל תחת האלה ויגש  {פ} </verse>
        <verse osisID="Judg.6.20"> כ  ויאמר אליו מלאך האלהים קח את הבשר ואת המצות והנח אל הסלע הלז ואת המרק שפוך ויעש כן </verse>
        <verse osisID="Judg.6.21"> כא  וישלח מלאך יהוה את קצה המשענת אשר בידו ויגע בבשר ובמצות ותעל האש מן הצור ותאכל את הבשר ואת המצות ומלאך יהוה הלך מעיניו </verse>
        <verse osisID="Judg.6.22"> כב  וירא גדעון כי מלאך יהוה הוא ויאמר גדעון אהה אדני יהוה--כי על כן ראיתי מלאך יהוה פנים אל פנים </verse>
        <verse osisID="Judg.6.23"> כג  ויאמר לו יהוה שלום לך אל תירא  לא תמות </verse>
        <verse osisID="Judg.6.24"> כד  ויבן שם גדעון מזבח ליהוה ויקרא לו יהוה שלום עד היום הזה--עודנו בעפרת אבי העזרי  {ס} </verse>
        <verse osisID="Judg.6.25"> כה  ויהי בלילה ההוא ויאמר לו יהוה קח את פר השור אשר לאביך ופר השני שבע שנים והרסת את מזבח הבעל אשר לאביך ואת האשרה אשר עליו תכרת </verse>
        <verse osisID="Judg.6.26"> כו  ובנית מזבח ליהוה אלהיך על ראש המעוז הזה--במערכה ולקחת את הפר השני והעלית עולה בעצי האשרה אשר תכרת </verse>
        <verse osisID="Judg.6.27"> כז  ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את בית אביו ואת אנשי העיר מעשות יומם--ויעש לילה </verse>
        <verse osisID="Judg.6.28"> כח  וישכימו אנשי העיר בבקר והנה נתץ מזבח הבעל והאשרה אשר עליו כרתה ואת הפר השני העלה על המזבח הבנוי </verse>
        <verse osisID="Judg.6.29"> כט  ויאמרו איש אל רעהו מי עשה הדבר הזה וידרשו ויבקשו--ויאמרו גדעון בן יואש עשה הדבר הזה </verse>
        <verse osisID="Judg.6.30"> ל  ויאמרו אנשי העיר אל יואש הוצא את בנך וימת  כי נתץ את מזבח הבעל וכי כרת האשרה אשר עליו </verse>
        <verse osisID="Judg.6.31"> לא  ויאמר יואש לכל אשר עמדו עליו האתם תריבון לבעל אם אתם תושיעון אותו אשר יריב לו יומת עד הבקר אם אלהים הוא ירב לו כי נתץ את מזבחו </verse>
        <verse osisID="Judg.6.32"> לב  ויקרא לו ביום ההוא ירבעל לאמר  ירב בו הבעל כי נתץ את מזבחו  {ס} </verse>
        <verse osisID="Judg.6.33"> לג  וכל מדין ועמלק ובני קדם נאספו יחדו ויעברו ויחנו בעמק יזרעאל </verse>
        <verse osisID="Judg.6.34"> לד  ורוח יהוה לבשה את גדעון ויתקע בשופר ויזעק אביעזר אחריו </verse>
        <verse osisID="Judg.6.35"> לה  ומלאכים שלח בכל מנשה ויזעק גם הוא אחריו ומלאכים שלח באשר ובזבלון ובנפתלי ויעלו לקראתם </verse>
        <verse osisID="Judg.6.36"> לו  ויאמר גדעון אל האלהים  אם ישך מושיע בידי את ישראל--כאשר דברת </verse>
        <verse osisID="Judg.6.37"> לז  הנה אנכי מציג את גזת הצמר--בגרן  אם טל יהיה על הגזה לבדה ועל כל הארץ חרב--וידעתי כי תושיע בידי את ישראל כאשר דברת </verse>
        <verse osisID="Judg.6.38"> לח  ויהי כן--וישכם ממחרת ויזר את הגזה וימץ טל מן הגזה מלוא הספל מים </verse>
        <verse osisID="Judg.6.39"> לט  ויאמר גדעון אל האלהים אל יחר אפך בי ואדברה אך הפעם אנסה נא רק הפעם בגזה--יהי נא חרב אל הגזה לבדה ועל כל הארץ יהיה טל </verse>
        <verse osisID="Judg.6.40"> מ  ויעש אלהים כן בלילה ההוא ויהי חרב אל הגזה לבדה ועל כל הארץ היה טל  {פ} </verse>
      </chapter>
      <chapter osisID="Judg.7">
        <verse osisID="Judg.7.1"> א  וישכם ירבעל הוא גדעון וכל העם אשר אתו ויחנו על עין חרד ומחנה מדין היה לו מצפון מגבעת המורה בעמק  {ס} </verse>
        <verse osisID="Judg.7.2"> ב  ויאמר יהוה אל גדעון רב העם אשר אתך מתתי את מדין בידם  פן יתפאר עלי ישראל לאמר ידי הושיעה לי </verse>
        <verse osisID="Judg.7.3"> ג  ועתה קרא נא באזני העם לאמר מי ירא וחרד ישב ויצפר מהר הגלעד וישב מן העם עשרים ושנים אלף ועשרת אלפים נשארו  {ס} </verse>
        <verse osisID="Judg.7.4"> ד  ויאמר יהוה אל גדעון עוד העם רב הורד אותם אל המים ואצרפנו לך שם והיה אשר אמר אליך זה ילך אתך הוא ילך אתך וכל אשר אמר אליך זה לא ילך עמך הוא לא ילך </verse>
        <verse osisID="Judg.7.5"> ה  ויורד את העם אל המים ויאמר יהוה אל גדעון כל אשר ילק בלשונו מן המים כאשר ילק הכלב תציג אותו לבד וכל אשר יכרע על ברכיו לשתות </verse>
        <verse osisID="Judg.7.6"> ו  ויהי מספר המלקקים בידם אל פיהם--שלש מאות איש וכל יתר העם כרעו על ברכיהם לשתות מים  {ס} </verse>
        <verse osisID="Judg.7.7"> ז  ויאמר יהוה אל גדעון בשלש מאות האיש המלקקים אושיע אתכם ונתתי את מדין בידך וכל העם--ילכו איש למקמו </verse>
        <verse osisID="Judg.7.8"> ח  ויקחו את צדה העם בידם ואת שופרתיהם ואת כל איש ישראל שלח איש לאהליו ובשלש מאות האיש החזיק ומחנה מדין היה לו מתחת בעמק  {פ} </verse>
        <verse osisID="Judg.7.9"> ט  ויהי בלילה ההוא ויאמר אליו יהוה קום רד במחנה  כי נתתיו בידך </verse>
        <verse osisID="Judg.7.10"> י  ואם ירא אתה לרדת--רד אתה ופרה נערך אל המחנה </verse>
        <verse osisID="Judg.7.11"> יא  ושמעת מה ידברו ואחר תחזקנה ידיך וירדת במחנה וירד הוא ופרה נערו אל קצה החמשים אשר במחנה </verse>
        <verse osisID="Judg.7.12"> יב  ומדין ועמלק וכל בני קדם נפלים בעמק כארבה לרב ולגמליהם אין מספר כחול שעל שפת הים לרב </verse>
        <verse osisID="Judg.7.13"> יג  ויבא גדעון--והנה איש מספר לרעהו חלום ויאמר הנה חלום חלמתי והנה צליל לחם שערים מתהפך במחנה מדין ויבא עד האהל ויכהו ויפל ויהפכהו למעלה ונפל האהל </verse>
        <verse osisID="Judg.7.14"> יד  ויען רעהו ויאמר אין זאת בלתי אם חרב גדעון בן יואש איש ישראל  נתן האלהים בידו את מדין ואת כל המחנה  {פ} </verse>
        <verse osisID="Judg.7.15"> טו  ויהי כשמע גדעון את מספר החלום ואת שברו--וישתחו וישב אל מחנה ישראל ויאמר קומו כי נתן יהוה בידכם את מחנה מדין </verse>
        <verse osisID="Judg.7.16"> טז  ויחץ את שלש מאות האיש שלשה ראשים ויתן שופרות ביד כלם וכדים ריקים ולפדים בתוך הכדים </verse>
        <verse osisID="Judg.7.17"> יז  ויאמר אליהם ממני תראו וכן תעשו והנה אנכי בא בקצה המחנה והיה כאשר אעשה כן תעשון </verse>
        <verse osisID="Judg.7.18"> יח  ותקעתי בשופר--אנכי וכל אשר אתי ותקעתם בשופרות גם אתם סביבות כל המחנה ואמרתם ליהוה ולגדעון  {פ} </verse>
        <verse osisID="Judg.7.19"> יט  ויבא גדעון ומאה איש אשר אתו בקצה המחנה ראש האשמרת התיכונה--אך הקם הקימו את השמרים ויתקעו בשופרות ונפוץ הכדים אשר בידם </verse>
        <verse osisID="Judg.7.20"> כ  ויתקעו שלשת הראשים בשופרות וישברו הכדים ויחזיקו ביד שמאולם בלפדים וביד ימינם השופרות לתקוע ויקראו חרב ליהוה ולגדעון </verse>
        <verse osisID="Judg.7.21"> כא  ויעמדו איש תחתיו סביב למחנה וירץ כל המחנה ויריעו ויניסו (וינוסו) </verse>
        <verse osisID="Judg.7.22"> כב  ויתקעו שלש מאות השופרות וישם יהוה את חרב איש ברעהו ובכל המחנה וינס המחנה עד בית השטה צררתה--עד שפת אבל מחולה על טבת </verse>
        <verse osisID="Judg.7.23"> כג  ויצעק איש ישראל מנפתלי ומן אשר ומן כל מנשה וירדפו אחרי מדין </verse>
        <verse osisID="Judg.7.24"> כד  ומלאכים שלח גדעון בכל הר אפרים לאמר רדו לקראת מדין ולכדו להם את המים עד בית ברה ואת הירדן ויצעק כל איש אפרים וילכדו את המים עד בית ברה ואת הירדן </verse>
        <verse osisID="Judg.7.25"> כה  וילכדו שני שרי מדין את ערב ואת זאב ויהרגו את עורב בצור עורב ואת זאב הרגו ביקב זאב וירדפו אל מדין וראש ערב וזאב--הביאו אל גדעון מעבר לירדן </verse>
      </chapter>
      <chapter osisID="Judg.8">
        <verse osisID="Judg.8.1"> א  ויאמרו אליו איש אפרים מה הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה </verse>
        <verse osisID="Judg.8.2"> ב  ויאמר אליהם מה עשיתי עתה ככם  הלא טוב עללות אפרים--מבציר אביעזר </verse>
        <verse osisID="Judg.8.3"> ג  בידכם נתן אלהים את שרי מדין את ערב ואת זאב ומה יכלתי עשות ככם אז רפתה רוחם מעליו בדברו הדבר הזה </verse>
        <verse osisID="Judg.8.4"> ד  ויבא גדעון הירדנה עבר הוא ושלש מאות האיש אשר אתו עיפים ורדפים </verse>
        <verse osisID="Judg.8.5"> ה  ויאמר לאנשי סכות תנו נא ככרות לחם לעם אשר ברגלי  כי עיפים הם--ואנכי רדף אחרי זבח וצלמנע מלכי מדין </verse>
        <verse osisID="Judg.8.6"> ו  ויאמר שרי סכות הכף זבח וצלמנע עתה בידך  כי נתן לצבאך לחם </verse>
        <verse osisID="Judg.8.7"> ז  ויאמר גדעון--לכן בתת יהוה את זבח ואת צלמנע בידי  ודשתי את בשרכם את קוצי המדבר ואת הברקנים </verse>
        <verse osisID="Judg.8.8"> ח  ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות </verse>
        <verse osisID="Judg.8.9"> ט  ויאמר גם לאנשי פנואל לאמר  בשובי בשלום אתץ את המגדל הזה  {פ} </verse>
        <verse osisID="Judg.8.10"> י  וזבח וצלמנע בקרקר ומחניהם עמם כחמשת עשר אלף--כל הנותרים מכל מחנה בני קדם והנפלים מאה ועשרים אלף איש שלף חרב </verse>
        <verse osisID="Judg.8.11"> יא  ויעל גדעון דרך השכוני באהלים מקדם לנבח ויגבהה ויך את המחנה והמחנה היה בטח </verse>
        <verse osisID="Judg.8.12"> יב  וינסו זבח וצלמנע וירדף אחריהם וילכד את שני מלכי מדין את זבח ואת צלמנע וכל המחנה החריד </verse>
        <verse osisID="Judg.8.13"> יג  וישב גדעון בן יואש מן המלחמה מלמעלה החרס </verse>
        <verse osisID="Judg.8.14"> יד  וילכד נער מאנשי סכות וישאלהו ויכתב אליו את שרי סכות ואת זקניה--שבעים ושבעה איש </verse>
        <verse osisID="Judg.8.15"> טו  ויבא אל אנשי סכות ויאמר הנה זבח וצלמנע  אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם </verse>
        <verse osisID="Judg.8.16"> טז  ויקח את זקני העיר ואת קוצי המדבר ואת הברקנים וידע בהם את אנשי סכות </verse>
        <verse osisID="Judg.8.17"> יז  ואת מגדל פנואל נתץ ויהרג את אנשי העיר </verse>
        <verse osisID="Judg.8.18"> יח  ויאמר אל זבח ואל צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך </verse>
        <verse osisID="Judg.8.19"> יט  ויאמר אחי בני אמי הם חי יהוה לו החיתם אותם--לא הרגתי אתכם </verse>
        <verse osisID="Judg.8.20"> כ  ויאמר ליתר בכורו קום הרג אותם ולא שלף הנער חרבו כי ירא כי עודנו נער </verse>
        <verse osisID="Judg.8.21"> כא  ויאמר זבח וצלמנע קום אתה ופגע בנו--כי כאיש גבורתו ויקם גדעון ויהרג את זבח ואת צלמנע ויקח את השהרנים אשר בצוארי גמליהם  {פ} </verse>
        <verse osisID="Judg.8.22"> כב  ויאמרו איש ישראל אל גדעון משל בנו גם אתה גם בנך גם בן בנך  כי הושעתנו מיד מדין </verse>
        <verse osisID="Judg.8.23"> כג  ויאמר אלהם גדעון לא אמשל אני בכם ולא ימשל בני בכם  יהוה ימשל בכם </verse>
        <verse osisID="Judg.8.24"> כד  ויאמר אלהם גדעון אשאלה מכם שאלה ותנו לי איש נזם שללו  כי נזמי זהב להם כי ישמעאלים הם </verse>
        <verse osisID="Judg.8.25"> כה  ויאמרו נתון נתן ויפרשו את השמלה וישליכו שמה איש נזם שללו </verse>
        <verse osisID="Judg.8.26"> כו  ויהי משקל נזמי הזהב אשר שאל אלף ושבע מאות זהב--לבד מן השהרנים והנטיפות ובגדי הארגמן שעל מלכי מדין ולבד מן הענקות אשר בצוארי גמליהם </verse>
        <verse osisID="Judg.8.27"> כז  ויעש אותו גדעון לאפוד ויצג אותו בעירו בעפרה ויזנו כל ישראל אחריו שם ויהי לגדעון ולביתו למוקש </verse>
        <verse osisID="Judg.8.28"> כח  ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון  {פ} </verse>
        <verse osisID="Judg.8.29"> כט  וילך ירבעל בן יואש וישב בביתו </verse>
        <verse osisID="Judg.8.30"> ל  ולגדעון היו שבעים בנים יצאי ירכו  כי נשים רבות היו לו </verse>
        <verse osisID="Judg.8.31"> לא  ופילגשו אשר בשכם ילדה לו גם היא בן וישם את שמו אבימלך </verse>
        <verse osisID="Judg.8.32"> לב  וימת גדעון בן יואש בשיבה טובה ויקבר בקבר יואש אביו בעפרה אבי העזרי  {פ} </verse>
        <verse osisID="Judg.8.33"> לג  ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים </verse>
        <verse osisID="Judg.8.34"> לד  ולא זכרו בני ישראל את יהוה אלהיהם המציל אותם מיד כל איביהם מסביב </verse>
        <verse osisID="Judg.8.35"> לה  ולא עשו חסד עם בית ירבעל גדעון  ככל הטובה--אשר עשה עם ישראל  {פ} </verse>
      </chapter>
      <chapter osisID="Judg.9">
        <verse osisID="Judg.9.1"> א  וילך אבימלך בן ירבעל שכמה אל אחי אמו וידבר אליהם ואל כל משפחת בית אבי אמו לאמר </verse>
        <verse osisID="Judg.9.2"> ב  דברו נא באזני כל בעלי שכם מה טוב לכם--המשל בכם שבעים איש כל בני ירבעל אם משל בכם איש אחד וזכרתם כי עצמכם ובשרכם אני </verse>
        <verse osisID="Judg.9.3"> ג  וידברו אחי אמו עליו באזני כל בעלי שכם את כל הדברים האלה ויט לבם אחרי אבימלך כי אמרו אחינו הוא </verse>
        <verse osisID="Judg.9.4"> ד  ויתנו לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו </verse>
        <verse osisID="Judg.9.5"> ה  ויבא בית אביו עפרתה ויהרג את אחיו בני ירבעל שבעים איש על אבן אחת ויותר יותם בן ירבעל הקטן--כי נחבא  {ס} </verse>
        <verse osisID="Judg.9.6"> ו  ויאספו כל בעלי שכם וכל בית מלוא וילכו וימליכו את אבימלך למלך--עם אלון מצב אשר בשכם </verse>
        <verse osisID="Judg.9.7"> ז  ויגדו ליותם וילך ויעמד בראש הר גרזים וישא קולו ויקרא ויאמר להם שמעו אלי בעלי שכם וישמע אליכם אלהים </verse>
        <verse osisID="Judg.9.8"> ח  הלוך הלכו העצים למשח עליהם מלך ויאמרו לזית מלוכה (מלכה) עלינו </verse>
        <verse osisID="Judg.9.9"> ט  ויאמר להם הזית החדלתי את דשני אשר בי יכבדו אלהים ואנשים והלכתי לנוע על העצים </verse>
        <verse osisID="Judg.9.10"> י  ויאמרו העצים לתאנה  לכי את מלכי עלינו </verse>
        <verse osisID="Judg.9.11"> יא  ותאמר להם התאנה החדלתי את מתקי ואת תנובתי הטובה והלכתי לנוע על העצים </verse>
        <verse osisID="Judg.9.12"> יב  ויאמרו העצים לגפן  לכי את מלוכי (מלכי) עלינו </verse>
        <verse osisID="Judg.9.13"> יג  ותאמר להם הגפן החדלתי את תירושי המשמח אלהים ואנשים והלכתי לנוע על העצים </verse>
        <verse osisID="Judg.9.14"> יד  ויאמרו כל העצים אל האטד  לך אתה מלך עלינו </verse>
        <verse osisID="Judg.9.15"> טו  ויאמר האטד אל העצים אם באמת אתם משחים אתי למלך עליכם באו חסו בצלי ואם אין--תצא אש מן האטד ותאכל את ארזי הלבנון </verse>
        <verse osisID="Judg.9.16"> טז  ועתה אם באמת ובתמים עשיתם ותמליכו את אבימלך ואם טובה עשיתם עם ירבעל ועם ביתו ואם כגמול ידיו עשיתם לו </verse>
        <verse osisID="Judg.9.17"> יז  אשר נלחם אבי עליכם וישלך את נפשו מנגד ויצל אתכם מיד מדין </verse>
        <verse osisID="Judg.9.18"> יח  ואתם קמתם על בית אבי היום ותהרגו את בניו שבעים איש על אבן אחת ותמליכו את אבימלך בן אמתו על בעלי שכם כי אחיכם הוא </verse>
        <verse osisID="Judg.9.19"> יט  ואם באמת ובתמים עשיתם עם ירבעל ועם ביתו היום הזה--שמחו באבימלך וישמח גם הוא בכם </verse>
        <verse osisID="Judg.9.20"> כ  ואם אין--תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך </verse>
        <verse osisID="Judg.9.21"> כא  וינס יותם ויברח וילך בארה וישב שם מפני אבימלך אחיו  {פ} </verse>
        <verse osisID="Judg.9.22"> כב  וישר אבימלך על ישראל שלש שנים </verse>
        <verse osisID="Judg.9.23"> כג  וישלח אלהים רוח רעה בין אבימלך ובין בעלי שכם ויבגדו בעלי שכם באבימלך </verse>
        <verse osisID="Judg.9.24"> כד  לבוא חמס שבעים בני ירבעל ודמם לשום על אבימלך אחיהם אשר הרג אותם ועל בעלי שכם אשר חזקו את ידיו להרג את אחיו </verse>
        <verse osisID="Judg.9.25"> כה  וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך ויגד לאבימלך  {פ} </verse>
        <verse osisID="Judg.9.26"> כו  ויבא געל בן עבד ואחיו ויעברו בשכם ויבטחו בו בעלי שכם </verse>
        <verse osisID="Judg.9.27"> כז  ויצאו השדה ויבצרו את כרמיהם וידרכו ויעשו הלולים ויבאו בית אלהיהם ויאכלו וישתו ויקללו את אבימלך </verse>
        <verse osisID="Judg.9.28"> כח  ויאמר געל בן עבד מי אבימלך ומי שכם כי נעבדנו--הלא בן ירבעל וזבל פקידו עבדו את אנשי חמור אבי שכם ומדוע נעבדנו אנחנו </verse>
        <verse osisID="Judg.9.29"> כט  ומי יתן את העם הזה בידי ואסירה את אבימלך ויאמר לאבימלך רבה צבאך וצאה </verse>
        <verse osisID="Judg.9.30"> ל  וישמע זבל שר העיר את דברי געל בן עבד ויחר אפו </verse>
        <verse osisID="Judg.9.31"> לא  וישלח מלאכים אל אבימלך בתרמה לאמר  הנה געל בן עבד ואחיו באים שכמה והנם צרים את העיר עליך </verse>
        <verse osisID="Judg.9.32"> לב  ועתה קום לילה אתה והעם אשר אתך וארב בשדה </verse>
        <verse osisID="Judg.9.33"> לג  והיה בבקר כזרח השמש תשכים ופשטת על העיר והנה הוא והעם אשר אתו יצאים אליך ועשית לו כאשר תמצא ידך </verse>
        <verse osisID="Judg.9.34"> לד  ויקם אבימלך וכל העם אשר עמו לילה ויארבו על שכם ארבעה ראשים </verse>
        <verse osisID="Judg.9.35"> לה  ויצא געל בן עבד ויעמד פתח שער העיר ויקם אבימלך והעם אשר אתו מן המארב </verse>
        <verse osisID="Judg.9.36"> לו  וירא געל את העם ויאמר אל זבל הנה עם יורד מראשי ההרים ויאמר אליו זבל את צל ההרים אתה ראה כאנשים </verse>
        <verse osisID="Judg.9.37"> לז  ויסף עוד געל לדבר ויאמר הנה עם יורדים מעם טבור הארץ וראש אחד בא מדרך אלון מעוננים </verse>
        <verse osisID="Judg.9.38"> לח  ויאמר אליו זבל איה אפוא פיך אשר תאמר מי אבימלך כי נעבדנו  הלא זה העם אשר מאסתה בו צא נא עתה והלחם בו </verse>
        <verse osisID="Judg.9.39"> לט  ויצא געל לפני בעלי שכם וילחם באבימלך </verse>
        <verse osisID="Judg.9.40"> מ  וירדפהו אבימלך וינס מפניו ויפלו חללים רבים עד פתח השער </verse>
        <verse osisID="Judg.9.41"> מא  וישב אבימלך בארומה ויגרש זבל את געל ואת אחיו משבת בשכם  {ס} </verse>
        <verse osisID="Judg.9.42"> מב  ויהי ממחרת ויצא העם השדה ויגדו לאבימלך </verse>
        <verse osisID="Judg.9.43"> מג  ויקח את העם ויחצם לשלשה ראשים ויארב בשדה וירא והנה העם יצא מן העיר ויקם עליהם ויכם </verse>
        <verse osisID="Judg.9.44"> מד  ואבימלך והראשים אשר עמו פשטו ויעמדו פתח שער העיר ושני הראשים פשטו על כל אשר בשדה--ויכום </verse>
        <verse osisID="Judg.9.45"> מה  ואבימלך נלחם בעיר כל היום ההוא וילכד את העיר ואת העם אשר בה הרג ויתץ את העיר ויזרעה מלח  {פ} </verse>
        <verse osisID="Judg.9.46"> מו  וישמעו כל בעלי מגדל שכם ויבאו אל צריח בית אל ברית </verse>
        <verse osisID="Judg.9.47"> מז  ויגד לאבימלך  כי התקבצו כל בעלי מגדל שכם </verse>
        <verse osisID="Judg.9.48"> מח  ויעל אבימלך הר צלמון הוא וכל העם אשר אתו ויקח אבימלך את הקרדמות בידו ויכרת שוכת עצים וישאה וישם על שכמו ויאמר אל העם אשר עמו מה ראיתם עשיתי--מהרו עשו כמוני </verse>
        <verse osisID="Judg.9.49"> מט  ויכרתו גם כל העם איש שוכה וילכו אחרי אבימלך וישימו על הצריח ויציתו עליהם את הצריח באש וימתו גם כל אנשי מגדל שכם כאלף--איש ואשה  {פ} </verse>
        <verse osisID="Judg.9.50"> נ  וילך אבימלך אל תבץ ויחן בתבץ וילכדה </verse>
        <verse osisID="Judg.9.51"> נא  ומגדל עז היה בתוך העיר וינסו שמה כל האנשים והנשים וכל בעלי העיר ויסגרו בעדם ויעלו על גג המגדל </verse>
        <verse osisID="Judg.9.52"> נב  ויבא אבימלך עד המגדל וילחם בו ויגש עד פתח המגדל לשרפו באש </verse>
        <verse osisID="Judg.9.53"> נג  ותשלך אשה אחת פלח רכב--על ראש אבימלך ותרץ את גלגלתו </verse>
        <verse osisID="Judg.9.54"> נד  ויקרא מהרה אל הנער נשא כליו ויאמר לו שלף חרבך ומותתני--פן יאמרו לי אשה הרגתהו וידקרהו נערו וימת </verse>
        <verse osisID="Judg.9.55"> נה  ויראו איש ישראל כי מת אבימלך וילכו איש למקמו </verse>
        <verse osisID="Judg.9.56"> נו  וישב אלהים את רעת אבימלך אשר עשה לאביו להרג את שבעים אחיו </verse>
        <verse osisID="Judg.9.57"> נז  ואת כל רעת אנשי שכם השיב אלהים בראשם ותבא אליהם קללת יותם בן ירבעל  {פ} </verse>
      </chapter>
      <chapter osisID="Judg.10">
        <verse osisID="Judg.10.1"> א  ויקם אחרי אבימלך להושיע את ישראל תולע בן פואה בן דודו--איש יששכר והוא ישב בשמיר בהר אפרים </verse>
        <verse osisID="Judg.10.2"> ב  וישפט את ישראל עשרים ושלש שנה וימת ויקבר בשמיר  {פ} </verse>
        <verse osisID="Judg.10.3"> ג  ויקם אחריו יאיר הגלעדי וישפט את ישראל עשרים ושתים שנה </verse>
        <verse osisID="Judg.10.4"> ד  ויהי לו שלשים בנים רכבים על שלשים עירים ושלשים עירים להם להם יקראו חות יאיר עד היום הזה אשר בארץ הגלעד </verse>
        <verse osisID="Judg.10.5"> ה  וימת יאיר ויקבר בקמון  {פ} </verse>
        <verse osisID="Judg.10.6"> ו  ויסיפו בני ישראל לעשות הרע בעיני יהוה ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את יהוה ולא עבדוהו </verse>
        <verse osisID="Judg.10.7"> ז  ויחר אף יהוה בישראל וימכרם ביד פלשתים וביד בני עמון </verse>
        <verse osisID="Judg.10.8"> ח  וירעצו וירצצו את בני ישראל בשנה ההיא  שמנה עשרה שנה את כל בני ישראל אשר בעבר הירדן--בארץ האמרי אשר בגלעד </verse>
        <verse osisID="Judg.10.9"> ט  ויעברו בני עמון את הירדן להלחם גם ביהודה ובבנימין ובבית אפרים ותצר לישראל מאד </verse>
        <verse osisID="Judg.10.10"> י  ויזעקו בני ישראל אל יהוה לאמר  חטאנו לך--וכי עזבנו את אלהינו ונעבד את הבעלים  {פ} </verse>
        <verse osisID="Judg.10.11"> יא  ויאמר יהוה אל בני ישראל  הלא ממצרים ומן האמרי ומן בני עמון ומן פלשתים </verse>
        <verse osisID="Judg.10.12"> יב  וצידונים ועמלק ומעון לחצו אתכם ותצעקו אלי ואושיעה אתכם מידם </verse>
        <verse osisID="Judg.10.13"> יג  ואתם עזבתם אותי ותעבדו אלהים אחרים לכן לא אוסיף להושיע אתכם </verse>
        <verse osisID="Judg.10.14"> יד  לכו וזעקו אל האלהים אשר בחרתם בם  המה יושיעו לכם בעת צרתכם </verse>
        <verse osisID="Judg.10.15"> טו  ויאמרו בני ישראל אל יהוה חטאנו--עשה אתה לנו ככל הטוב בעיניך  אך הצילנו נא היום הזה </verse>
        <verse osisID="Judg.10.16"> טז  ויסירו את אלהי הנכר מקרבם ויעבדו את יהוה ותקצר נפשו בעמל ישראל  {פ} </verse>
        <verse osisID="Judg.10.17"> יז  ויצעקו בני עמון ויחנו בגלעד ויאספו בני ישראל ויחנו במצפה </verse>
        <verse osisID="Judg.10.18"> יח  ויאמרו העם שרי גלעד איש אל רעהו מי האיש אשר יחל להלחם בבני עמון--יהיה לראש לכל ישבי גלעד  {פ} </verse>
      </chapter>
      <chapter osisID="Judg.11">
        <verse osisID="Judg.11.1"> א  ויפתח הגלעדי היה גבור חיל והוא בן אשה זונה ויולד גלעד את יפתח </verse>
        <verse osisID="Judg.11.2"> ב  ותלד אשת גלעד לו בנים ויגדלו בני האשה ויגרשו את יפתח ויאמרו לו לא תנחל בבית אבינו--כי בן אשה אחרת אתה </verse>
        <verse osisID="Judg.11.3"> ג  ויברח יפתח מפני אחיו וישב בארץ טוב ויתלקטו אל יפתח אנשים ריקים ויצאו עמו  {פ} </verse>
        <verse osisID="Judg.11.4"> ד  ויהי מימים וילחמו בני עמון עם ישראל </verse>
        <verse osisID="Judg.11.5"> ה  ויהי כאשר נלחמו בני עמון עם ישראל וילכו זקני גלעד לקחת את יפתח מארץ טוב </verse>
        <verse osisID="Judg.11.6"> ו  ויאמרו ליפתח--לכה והייתה לנו לקצין ונלחמה בבני עמון </verse>
        <verse osisID="Judg.11.7"> ז  ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם </verse>
        <verse osisID="Judg.11.8"> ח  ויאמרו זקני גלעד אל יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד </verse>
        <verse osisID="Judg.11.9"> ט  ויאמר יפתח אל זקני גלעד אם משיבים אתם אותי להלחם בבני עמון ונתן יהוה אותם לפני--אנכי אהיה לכם לראש </verse>
        <verse osisID="Judg.11.10"> י  ויאמרו זקני גלעד אל יפתח  יהוה יהיה שמע בינותינו--אם לא כדברך כן נעשה </verse>
        <verse osisID="Judg.11.11"> יא  וילך יפתח עם זקני גלעד וישימו העם אותו עליהם לראש ולקצין וידבר יפתח את כל דבריו לפני יהוה במצפה  {פ} </verse>
        <verse osisID="Judg.11.12"> יב  וישלח יפתח מלאכים אל מלך בני עמון לאמר  מה לי ולך כי באת אלי להלחם בארצי </verse>
        <verse osisID="Judg.11.13"> יג  ויאמר מלך בני עמון אל מלאכי יפתח כי לקח ישראל את ארצי בעלותו ממצרים מארנון ועד היבק ועד הירדן ועתה השיבה אתהן בשלום </verse>
        <verse osisID="Judg.11.14"> יד  ויוסף עוד יפתח וישלח מלאכים אל מלך בני עמון </verse>
        <verse osisID="Judg.11.15"> טו  ויאמר לו כה אמר יפתח  לא לקח ישראל את ארץ מואב ואת ארץ בני עמון </verse>
        <verse osisID="Judg.11.16"> טז  כי בעלותם ממצרים וילך ישראל במדבר עד ים סוף ויבא קדשה </verse>
        <verse osisID="Judg.11.17"> יז  וישלח ישראל מלאכים אל מלך אדום לאמר אעברה נא בארצך ולא שמע מלך אדום וגם אל מלך מואב שלח ולא אבה וישב ישראל בקדש </verse>
        <verse osisID="Judg.11.18"> יח  וילך במדבר ויסב את ארץ אדום ואת ארץ מואב ויבא ממזרח שמש לארץ מואב ויחנון בעבר ארנון ולא באו בגבול מואב כי ארנון גבול מואב </verse>
        <verse osisID="Judg.11.19"> יט  וישלח ישראל מלאכים אל סיחון מלך האמרי מלך חשבון ויאמר לו ישראל נעברה נא בארצך עד מקומי </verse>
        <verse osisID="Judg.11.20"> כ  ולא האמין סיחון את ישראל עבר בגבלו ויאסף סיחון את כל עמו ויחנו ביהצה וילחם עם ישראל </verse>
        <verse osisID="Judg.11.21"> כא  ויתן יהוה אלהי ישראל את סיחון ואת כל עמו ביד ישראל--ויכום ויירש ישראל את כל ארץ האמרי יושב הארץ ההיא </verse>
        <verse osisID="Judg.11.22"> כב  ויירשו את כל גבול האמרי--מארנון ועד היבק ומן המדבר ועד הירדן </verse>
        <verse osisID="Judg.11.23"> כג  ועתה יהוה אלהי ישראל הוריש את האמרי מפני עמו ישראל ואתה תירשנו </verse>
        <verse osisID="Judg.11.24"> כד  הלא את אשר יורישך כמוש אלהיך--אותו תירש ואת כל אשר הוריש יהוה אלהינו מפנינו--אותו נירש </verse>
        <verse osisID="Judg.11.25"> כה  ועתה הטוב טוב אתה מבלק בן צפור מלך מואב  הרוב רב עם ישראל אם נלחם נלחם בם </verse>
        <verse osisID="Judg.11.26"> כו  בשבת ישראל בחשבון ובבנותיה ובערעור ובבנותיה ובכל הערים אשר על ידי ארנון שלש מאות שנה--ומדוע לא הצלתם בעת ההיא </verse>
        <verse osisID="Judg.11.27"> כז  ואנכי לא חטאתי לך ואתה עשה אתי רעה להלחם בי  ישפט יהוה השפט היום בין בני ישראל ובין בני עמון </verse>
        <verse osisID="Judg.11.28"> כח  ולא שמע מלך בני עמון אל דברי יפתח אשר שלח אליו  {פ} </verse>
        <verse osisID="Judg.11.29"> כט  ותהי על יפתח רוח יהוה ויעבר את הגלעד ואת מנשה ויעבר את מצפה גלעד וממצפה גלעד עבר בני עמון </verse>
        <verse osisID="Judg.11.30"> ל  וידר יפתח נדר ליהוה ויאמר  אם נתון תתן את בני עמון בידי </verse>
        <verse osisID="Judg.11.31"> לא  והיה היוצא אשר יצא מדלתי ביתי לקראתי בשובי בשלום מבני עמון--והיה ליהוה והעליתיהו עלה  {פ} </verse>
        <verse osisID="Judg.11.32"> לב  ויעבר יפתח אל בני עמון להלחם בם ויתנם יהוה בידו </verse>
        <verse osisID="Judg.11.33"> לג  ויכם מערוער ועד באך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל  {פ} </verse>
        <verse osisID="Judg.11.34"> לד  ויבא יפתח המצפה אל ביתו והנה בתו יצאת לקראתו בתפים ובמחלות  ורק היא יחידה אין לו ממנו בן או בת </verse>
        <verse osisID="Judg.11.35"> לה  ויהי כראותו אותה ויקרע את בגדיו ויאמר אהה בתי הכרע הכרעתני ואת היית בעכרי ואנכי פציתי פי אל יהוה ולא אוכל לשוב </verse>
        <verse osisID="Judg.11.36"> לו  ותאמר אליו אבי פציתה את פיך אל יהוה--עשה לי כאשר יצא מפיך  אחרי אשר עשה לך יהוה נקמות מאיביך--מבני עמון </verse>
        <verse osisID="Judg.11.37"> לז  ותאמר אל אביה יעשה לי הדבר הזה  הרפה ממני שנים חדשים ואלכה וירדתי על ההרים ואבכה על בתולי אנכי ורעיתי (ורעותי) </verse>
        <verse osisID="Judg.11.38"> לח  ויאמר לכי וישלח אותה שני חדשים ותלך היא ורעותיה ותבך על בתוליה על ההרים </verse>
        <verse osisID="Judg.11.39"> לט  ויהי מקץ שנים חדשים ותשב אל אביה ויעש לה את נדרו אשר נדר והיא לא ידעה איש ותהי חק בישראל </verse>
        <verse osisID="Judg.11.40"> מ  מימים ימימה תלכנה בנות ישראל לתנות לבת יפתח הגלעדי--ארבעת ימים בשנה  {פ} </verse>
      </chapter>
      <chapter osisID="Judg.12">
        <verse osisID="Judg.12.1"> א  ויצעק איש אפרים ויעבר צפונה ויאמרו ליפתח מדוע עברת להלחם בבני עמון ולנו לא קראת ללכת עמך--ביתך נשרף עליך באש </verse>
        <verse osisID="Judg.12.2"> ב  ויאמר יפתח אליהם איש ריב הייתי אני ועמי ובני עמון מאד ואזעק אתכם ולא הושעתם אותי מידם </verse>
        <verse osisID="Judg.12.3"> ג  ואראה כי אינך מושיע ואשימה נפשי בכפי ואעברה אל בני עמון ויתנם יהוה בידי ולמה עליתם אלי היום הזה--להלחם בי </verse>
        <verse osisID="Judg.12.4"> ד  ויקבץ יפתח את כל אנשי גלעד וילחם את אפרים ויכו אנשי גלעד את אפרים כי אמרו פליטי אפרים אתם--גלעד בתוך אפרים בתוך מנשה </verse>
        <verse osisID="Judg.12.5"> ה  וילכד גלעד את מעברות הירדן לאפרים והיה כי יאמרו פליטי אפרים אעברה ויאמרו לו אנשי גלעד האפרתי אתה ויאמר לא </verse>
        <verse osisID="Judg.12.6"> ו  ויאמרו לו אמר נא שבלת ויאמר סבלת ולא יכין לדבר כן ויאחזו אותו וישחטוהו אל מעברות הירדן ויפל בעת ההיא מאפרים ארבעים ושנים אלף </verse>
        <verse osisID="Judg.12.7"> ז  וישפט יפתח את ישראל שש שנים וימת יפתח הגלעדי ויקבר בערי גלעד  {פ} </verse>
        <verse osisID="Judg.12.8"> ח  וישפט אחריו את ישראל אבצן מבית לחם </verse>
        <verse osisID="Judg.12.9"> ט  ויהי לו שלשים בנים ושלשים בנות שלח החוצה ושלשים בנות הביא לבניו מן החוץ וישפט את ישראל שבע שנים </verse>
        <verse osisID="Judg.12.10"> י  וימת אבצן ויקבר בבית לחם  {פ} </verse>
        <verse osisID="Judg.12.11"> יא  וישפט אחריו את ישראל אילון הזבולני וישפט את ישראל עשר שנים </verse>
        <verse osisID="Judg.12.12"> יב  וימת אילון הזבולני ויקבר באילון בארץ זבולן  {פ} </verse>
        <verse osisID="Judg.12.13"> יג  וישפט אחריו את ישראל עבדון בן הלל הפרעתוני </verse>
        <verse osisID="Judg.12.14"> יד  ויהי לו ארבעים בנים ושלשים בני בנים רכבים על שבעים עירם וישפט את ישראל שמנה שנים </verse>
        <verse osisID="Judg.12.15"> טו  וימת עבדון בן הלל הפרעתוני ויקבר בפרעתון בארץ אפרים בהר העמלקי  {פ} </verse>
      </chapter>
      <chapter osisID="Judg.13">
        <verse osisID="Judg.13.1"> א  ויסיפו בני ישראל לעשות הרע בעיני יהוה ויתנם יהוה ביד פלשתים ארבעים שנה  {פ} </verse>
        <verse osisID="Judg.13.2"> ב  ויהי איש אחד מצרעה ממשפחת הדני ושמו מנוח ואשתו עקרה ולא ילדה </verse>
        <verse osisID="Judg.13.3"> ג  וירא מלאך יהוה אל האשה ויאמר אליה הנה נא את עקרה ולא ילדת והרית וילדת בן </verse>
        <verse osisID="Judg.13.4"> ד  ועתה השמרי נא ואל תשתי יין ושכר ואל תאכלי כל טמא </verse>
        <verse osisID="Judg.13.5"> ה  כי הנך הרה וילדת בן ומורה לא יעלה על ראשו--כי נזיר אלהים יהיה הנער מן הבטן והוא יחל להושיע את ישראל--מיד פלשתים </verse>
        <verse osisID="Judg.13.6"> ו  ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי מזה הוא ואת שמו לא הגיד לי </verse>
        <verse osisID="Judg.13.7"> ז  ויאמר לי הנך הרה וילדת בן ועתה אל תשתי יין ושכר ואל תאכלי כל טמאה--כי נזיר אלהים יהיה הנער מן הבטן עד יום מותו  {פ} </verse>
        <verse osisID="Judg.13.8"> ח  ויעתר מנוח אל יהוה ויאמר  בי אדוני--איש האלהים אשר שלחת יבוא נא עוד אלינו ויורנו מה נעשה לנער היולד </verse>
        <verse osisID="Judg.13.9"> ט  וישמע האלהים בקול מנוח ויבא מלאך האלהים עוד אל האשה והיא יושבת בשדה ומנוח אישה אין עמה </verse>
        <verse osisID="Judg.13.10"> י  ותמהר האשה ותרץ ותגד לאישה ותאמר אליו--הנה נראה אלי האיש אשר בא ביום אלי </verse>
        <verse osisID="Judg.13.11"> יא  ויקם וילך מנוח אחרי אשתו ויבא אל האיש ויאמר לו האתה האיש אשר דברת אל האשה ויאמר אני </verse>
        <verse osisID="Judg.13.12"> יב  ויאמר מנוח עתה יבא דבריך  מה יהיה משפט הנער ומעשהו </verse>
        <verse osisID="Judg.13.13"> יג  ויאמר מלאך יהוה אל מנוח  מכל אשר אמרתי אל האשה תשמר </verse>
        <verse osisID="Judg.13.14"> יד  מכל אשר יצא מגפן היין לא תאכל ויין ושכר אל תשת וכל טמאה אל תאכל  כל אשר צויתיה תשמר  {ס} </verse>
        <verse osisID="Judg.13.15"> טו  ויאמר מנוח אל מלאך יהוה  נעצרה נא אותך ונעשה לפניך גדי עזים </verse>
        <verse osisID="Judg.13.16"> טז  ויאמר מלאך יהוה אל מנוח אם תעצרני לא אכל בלחמך ואם תעשה עלה ליהוה תעלנה  כי לא ידע מנוח כי מלאך יהוה הוא </verse>
        <verse osisID="Judg.13.17"> יז  ויאמר מנוח אל מלאך יהוה מי שמך  כי יבא דבריך (דברך) וכבדנוך </verse>
        <verse osisID="Judg.13.18"> יח  ויאמר לו מלאך יהוה למה זה תשאל לשמי--והוא פלאי  {פ} </verse>
        <verse osisID="Judg.13.19"> יט  ויקח מנוח את גדי העזים ואת המנחה ויעל על הצור ליהוה ומפלא לעשות ומנוח ואשתו ראים </verse>
        <verse osisID="Judg.13.20"> כ  ויהי בעלות הלהב מעל המזבח השמימה ויעל מלאך יהוה בלהב המזבח ומנוח ואשתו ראים ויפלו על פניהם ארצה </verse>
        <verse osisID="Judg.13.21"> כא  ולא יסף עוד מלאך יהוה להראה אל מנוח ואל אשתו אז ידע מנוח כי מלאך יהוה הוא </verse>
        <verse osisID="Judg.13.22"> כב  ויאמר מנוח אל אשתו מות נמות  כי אלהים ראינו </verse>
        <verse osisID="Judg.13.23"> כג  ותאמר לו אשתו לו חפץ יהוה להמיתנו לא לקח מידנו עלה ומנחה ולא הראנו את כל אלה וכעת לא השמיענו כזאת </verse>
        <verse osisID="Judg.13.24"> כד  ותלד האשה בן ותקרא את שמו שמשון ויגדל הנער ויברכהו יהוה </verse>
        <verse osisID="Judg.13.25"> כה  ותחל רוח יהוה לפעמו במחנה דן בין צרעה ובין אשתאל  {פ} </verse>
      </chapter>
      <chapter osisID="Judg.14">
        <verse osisID="Judg.14.1"> א  וירד שמשון תמנתה וירא אשה בתמנתה מבנות פלשתים </verse>
        <verse osisID="Judg.14.2"> ב  ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו אותה לי לאשה </verse>
        <verse osisID="Judg.14.3"> ג  ויאמר לו אביו ואמו האין בבנות אחיך ובכל עמי אשה--כי אתה הולך לקחת אשה מפלשתים הערלים ויאמר שמשון אל אביו אותה קח לי כי היא ישרה בעיני </verse>
        <verse osisID="Judg.14.4"> ד  ואביו ואמו לא ידעו כי מיהוה היא--כי תאנה הוא מבקש מפלשתים ובעת ההיא פלשתים משלים בישראל </verse>
        <verse osisID="Judg.14.5"> ה  וירד שמשון ואביו ואמו תמנתה ויבאו עד כרמי תמנתה והנה כפיר אריות שאג לקראתו </verse>
        <verse osisID="Judg.14.6"> ו  ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה </verse>
        <verse osisID="Judg.14.7"> ז  וירד וידבר לאשה ותישר בעיני שמשון </verse>
        <verse osisID="Judg.14.8"> ח  וישב מימים לקחתה ויסר לראות את מפלת האריה והנה עדת דבורים בגוית האריה ודבש </verse>
        <verse osisID="Judg.14.9"> ט  וירדהו אל כפיו וילך הלוך ואכל וילך אל אביו ואל אמו ויתן להם ויאכלו ולא הגיד להם כי מגוית האריה רדה הדבש </verse>
        <verse osisID="Judg.14.10"> י  וירד אביהו אל האשה ויעש שם שמשון משתה כי כן יעשו הבחורים </verse>
        <verse osisID="Judg.14.11"> יא  ויהי כראותם אותו ויקחו שלשים מרעים ויהיו אתו </verse>
        <verse osisID="Judg.14.12"> יב  ויאמר להם שמשון אחודה נא לכם חידה  אם הגד תגידו אותה לי שבעת ימי המשתה ומצאתם--ונתתי לכם שלשים סדינים ושלשים חלפת בגדים </verse>
        <verse osisID="Judg.14.13"> יג  ואם לא תוכלו להגיד לי--ונתתם אתם לי שלשים סדינים ושלשים חליפות בגדים ויאמרו לו--חודה חידתך ונשמענה </verse>
        <verse osisID="Judg.14.14"> יד  ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים </verse>
        <verse osisID="Judg.14.15"> טו  ויהי ביום השביעי ויאמרו לאשת שמשון פתי את אישך ויגד לנו את החידה--פן נשרף אותך ואת בית אביך באש הלירשנו קראתם לנו הלא </verse>
        <verse osisID="Judg.14.16"> טז  ותבך אשת שמשון עליו ותאמר רק שנאתני ולא אהבתני--החידה חדת לבני עמי ולי לא הגדתה ויאמר לה הנה לאבי ולאמי לא הגדתי--ולך אגיד </verse>
        <verse osisID="Judg.14.17"> יז  ותבך עליו שבעת הימים אשר היה להם המשתה ויהי ביום השביעי ויגד לה כי הציקתהו ותגד החידה לבני עמה </verse>
        <verse osisID="Judg.14.18"> יח  ויאמרו לו אנשי העיר ביום השביעי בטרם יבא החרסה מה מתוק מדבש ומה עז מארי ויאמר להם--לולא חרשתם בעגלתי לא מצאתם חידתי </verse>
        <verse osisID="Judg.14.19"> יט  ותצלח עליו רוח יהוה וירד אשקלון ויך מהם שלשים איש ויקח את חליצותם ויתן החליפות למגידי החידה ויחר אפו ויעל בית אביהו </verse>
        <verse osisID="Judg.14.20"> כ  ותהי אשת שמשון למרעהו אשר רעה לו  {פ} </verse>
      </chapter>
      <chapter osisID="Judg.15">
        <verse osisID="Judg.15.1"> א  ויהי מימים בימי קציר חטים ויפקד שמשון את אשתו בגדי עזים ויאמר אבאה אל אשתי החדרה ולא נתנו אביה לבוא </verse>
        <verse osisID="Judg.15.2"> ב  ויאמר אביה אמר אמרתי כי שנא שנאתה ואתננה למרעך הלא אחותה הקטנה טובה ממנה תהי נא לך תחתיה </verse>
        <verse osisID="Judg.15.3"> ג  ויאמר להם שמשון נקיתי הפעם מפלשתים  כי עשה אני עמם רעה </verse>
        <verse osisID="Judg.15.4"> ד  וילך שמשון וילכד שלש מאות שועלים ויקח לפדים ויפן זנב אל זנב וישם לפיד אחד בין שני הזנבות בתוך </verse>
        <verse osisID="Judg.15.5"> ה  ויבער אש בלפידים וישלח בקמות פלשתים ויבער מגדיש ועד קמה ועד כרם זית </verse>
        <verse osisID="Judg.15.6"> ו  ויאמרו פלשתים מי עשה זאת ויאמרו שמשון חתן התמני כי לקח את אשתו ויתנה למרעהו ויעלו פלשתים וישרפו אותה ואת אביה באש </verse>
        <verse osisID="Judg.15.7"> ז  ויאמר להם שמשון אם תעשון כזאת  כי אם נקמתי בכם ואחר אחדל </verse>
        <verse osisID="Judg.15.8"> ח  ויך אותם שוק על ירך מכה גדולה וירד וישב בסעיף סלע עיטם  {פ} </verse>
        <verse osisID="Judg.15.9"> ט  ויעלו פלשתים ויחנו ביהודה וינטשו בלחי </verse>
        <verse osisID="Judg.15.10"> י  ויאמרו איש יהודה למה עליתם עלינו ויאמרו לאסור את שמשון עלינו לעשות לו כאשר עשה לנו </verse>
        <verse osisID="Judg.15.11"> יא  וירדו שלשת אלפים איש מיהודה אל סעיף סלע עיטם ויאמרו לשמשון הלא ידעת כי משלים בנו פלשתים ומה זאת עשית לנו ויאמר להם--כאשר עשו לי כן עשיתי להם </verse>
        <verse osisID="Judg.15.12"> יב  ויאמרו לו לאסרך ירדנו לתתך ביד פלשתים ויאמר להם שמשון השבעו לי פן תפגעון בי אתם </verse>
        <verse osisID="Judg.15.13"> יג  ויאמרו לו לאמר לא כי אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן הסלע </verse>
        <verse osisID="Judg.15.14"> יד  הוא בא עד לחי ופלשתים הריעו לקראתו ותצלח עליו רוח יהוה ותהיינה העבתים אשר על זרועותיו כפשתים אשר בערו באש וימסו אסוריו מעל ידיו </verse>
        <verse osisID="Judg.15.15"> טו  וימצא לחי חמור טריה וישלח ידו ויקחה ויך בה אלף איש </verse>
        <verse osisID="Judg.15.16"> טז  ויאמר שמשון--בלחי החמור חמור חמרתים בלחי החמור הכיתי אלף איש </verse>
        <verse osisID="Judg.15.17"> יז  ויהי ככלתו לדבר וישלך הלחי מידו ויקרא למקום ההוא רמת לחי </verse>
        <verse osisID="Judg.15.18"> יח  ויצמא מאד ויקרא אל יהוה ויאמר אתה נתת ביד עבדך את התשועה הגדלה הזאת ועתה אמות בצמא ונפלתי ביד הערלים </verse>
        <verse osisID="Judg.15.19"> יט  ויבקע אלהים את המכתש אשר בלחי ויצאו ממנו מים וישת ותשב רוחו ויחי על כן קרא שמה עין הקורא אשר בלחי עד היום הזה </verse>
        <verse osisID="Judg.15.20"> כ  וישפט את ישראל בימי פלשתים עשרים שנה  {פ} </verse>
      </chapter>
      <chapter osisID="Judg.16">
        <verse osisID="Judg.16.1"> א  וילך שמשון עזתה וירא שם אשה זונה ויבא אליה </verse>
        <verse osisID="Judg.16.2"> ב  לעזתים לאמר בא שמשון הנה ויסבו ויארבו לו כל הלילה בשער העיר ויתחרשו כל הלילה לאמר עד אור הבקר והרגנהו </verse>
        <verse osisID="Judg.16.3"> ג  וישכב שמשון עד חצי הלילה ויקם בחצי הלילה ויאחז בדלתות שער העיר ובשתי המזזות ויסעם עם הבריח וישם על כתפיו ויעלם אל ראש ההר אשר על פני חברון  {פ} </verse>
        <verse osisID="Judg.16.4"> ד  ויהי אחרי כן ויאהב אשה בנחל שרק ושמה דלילה </verse>
        <verse osisID="Judg.16.5"> ה  ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנוהו לענותו ואנחנו נתן לך איש אלף ומאה כסף </verse>
        <verse osisID="Judg.16.6"> ו  ותאמר דלילה אל שמשון הגידה נא לי במה כחך גדול ובמה תאסר לענותך </verse>
        <verse osisID="Judg.16.7"> ז  ויאמר אליה שמשון אם יאסרני בשבעה יתרים לחים אשר לא חרבו--וחליתי והייתי כאחד האדם </verse>
        <verse osisID="Judg.16.8"> ח  ויעלו לה סרני פלשתים שבעה יתרים לחים--אשר לא חרבו ותאסרהו בהם </verse>
        <verse osisID="Judg.16.9"> ט  והארב ישב לה בחדר ותאמר אליו פלשתים עליך שמשון וינתק את היתרים כאשר ינתק פתיל הנערת בהריחו אש ולא נודע כחו </verse>
        <verse osisID="Judg.16.10"> י  ותאמר דלילה אל שמשון הנה התלת בי ותדבר אלי כזבים עתה הגידה נא לי במה תאסר </verse>
        <verse osisID="Judg.16.11"> יא  ויאמר אליה--אם אסור יאסרוני בעבתים חדשים אשר לא נעשה בהם מלאכה  וחליתי והייתי כאחד האדם </verse>
        <verse osisID="Judg.16.12"> יב  ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט </verse>
        <verse osisID="Judg.16.13"> יג  ותאמר דלילה אל שמשון עד הנה התלת בי ותדבר אלי כזבים--הגידה לי במה תאסר ויאמר אליה--אם תארגי את שבע מחלפות ראשי עם המסכת </verse>
        <verse osisID="Judg.16.14"> יד  ותתקע ביתד ותאמר אליו פלשתים עליך שמשון וייקץ משנתו ויסע את היתד הארג ואת המסכת </verse>
        <verse osisID="Judg.16.15"> טו  ותאמר אליו איך תאמר אהבתיך ולבך אין אתי  זה שלש פעמים התלת בי ולא הגדת לי במה כחך גדול </verse>
        <verse osisID="Judg.16.16"> טז  ויהי כי הציקה לו בדבריה כל הימים--ותאלצהו ותקצר נפשו למות </verse>
        <verse osisID="Judg.16.17"> יז  ויגד לה את כל לבו ויאמר לה מורה לא עלה על ראשי--כי נזיר אלהים אני מבטן אמי אם גלחתי וסר ממני כחי וחליתי והייתי ככל האדם </verse>
        <verse osisID="Judg.16.18"> יח  ותרא דלילה כי הגיד לה את כל לבו ותשלח ותקרא לסרני פלשתים לאמר עלו הפעם כי הגיד לה (לי) את כל לבו ועלו אליה סרני פלשתים ויעלו הכסף בידם </verse>
        <verse osisID="Judg.16.19"> יט  ותישנהו על ברכיה ותקרא לאיש ותגלח את שבע מחלפות ראשו ותחל לענותו ויסר כחו מעליו </verse>
        <verse osisID="Judg.16.20"> כ  ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו </verse>
        <verse osisID="Judg.16.21"> כא  ויאחזוהו פלשתים וינקרו את עיניו ויורידו אותו עזתה ויאסרוהו בנחשתים ויהי טוחן בבית האסירים (האסורים) </verse>
        <verse osisID="Judg.16.22"> כב  ויחל שער ראשו לצמח כאשר גלח  {פ} </verse>
        <verse osisID="Judg.16.23"> כג  וסרני פלשתים נאספו לזבח זבח גדול לדגון אלהיהם--ולשמחה ויאמרו--נתן אלהינו בידנו את שמשון אויבנו </verse>
        <verse osisID="Judg.16.24"> כד  ויראו אתו העם ויהללו את אלהיהם  כי אמרו נתן אלהינו בידנו את אויבנו ואת מחריב ארצנו ואשר הרבה את חללינו </verse>
        <verse osisID="Judg.16.25"> כה  ויהי כי טוב (כטוב) לבם ויאמרו קראו לשמשון וישחק לנו ויקראו לשמשון מבית האסירים (האסורים) ויצחק לפניהם ויעמידו אותו בין העמודים </verse>
        <verse osisID="Judg.16.26"> כו  ויאמר שמשון אל הנער המחזיק בידו הניחה אותי והימשני (והמישני) את העמדים אשר הבית נכון עליהם ואשען עליהם </verse>
        <verse osisID="Judg.16.27"> כז  והבית מלא האנשים והנשים ושמה כל סרני פלשתים ועל הגג כשלשת אלפים איש ואשה הראים בשחוק שמשון </verse>
        <verse osisID="Judg.16.28"> כח  ויקרא שמשון אל יהוה ויאמר  אדני יהוה זכרני נא וחזקני נא אך הפעם הזה האלהים ואנקמה נקם אחת משתי עיני מפלשתים </verse>
        <verse osisID="Judg.16.29"> כט  וילפת שמשון את שני עמודי התוך אשר הבית נכון עליהם ויסמך עליהם--אחד בימינו ואחד בשמאלו </verse>
        <verse osisID="Judg.16.30"> ל  ויאמר שמשון תמות נפשי עם פלשתים ויט בכח ויפל הבית על הסרנים ועל כל העם אשר בו ויהיו המתים אשר המית במותו רבים מאשר המית בחייו </verse>
        <verse osisID="Judg.16.31"> לא  וירדו אחיו וכל בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את ישראל עשרים שנה  {פ} </verse>
      </chapter>
      <chapter osisID="Judg.17">
        <verse osisID="Judg.17.1"> א  ויהי איש מהר אפרים ושמו מיכיהו </verse>
        <verse osisID="Judg.17.2"> ב  ויאמר לאמו אלף ומאה הכסף אשר לקח לך ואתי (ואת) אלית וגם אמרת באזני הנה הכסף אתי אני לקחתיו ותאמר אמו ברוך בני ליהוה </verse>
        <verse osisID="Judg.17.3"> ג  וישב את אלף ומאה הכסף לאמו ותאמר אמו הקדש הקדשתי את הכסף ליהוה מידי לבני לעשות פסל ומסכה ועתה אשיבנו לך </verse>
        <verse osisID="Judg.17.4"> ד  וישב את הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו </verse>
        <verse osisID="Judg.17.5"> ה  והאיש מיכה לו בית אלהים ויעש אפוד ותרפים וימלא את יד אחד מבניו ויהי לו לכהן </verse>
        <verse osisID="Judg.17.6"> ו  בימים ההם אין מלך בישראל  איש הישר בעיניו יעשה  {פ} </verse>
        <verse osisID="Judg.17.7"> ז  ויהי נער מבית לחם יהודה ממשפחת יהודה והוא לוי והוא גר שם </verse>
        <verse osisID="Judg.17.8"> ח  וילך האיש מהעיר מבית לחם יהודה לגור באשר ימצא ויבא הר אפרים עד בית מיכה לעשות דרכו </verse>
        <verse osisID="Judg.17.9"> ט  ויאמר לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא </verse>
        <verse osisID="Judg.17.10"> י  ויאמר לו מיכה שבה עמדי והיה לי לאב ולכהן ואנכי אתן לך עשרת כסף לימים וערך בגדים ומחיתך וילך הלוי </verse>
        <verse osisID="Judg.17.11"> יא  ויואל הלוי לשבת את האיש ויהי הנער לו כאחד מבניו </verse>
        <verse osisID="Judg.17.12"> יב  וימלא מיכה את יד הלוי ויהי לו הנער לכהן ויהי בבית מיכה </verse>
        <verse osisID="Judg.17.13"> יג  ויאמר מיכה--עתה ידעתי כי ייטיב יהוה לי  כי היה לי הלוי לכהן  {פ} </verse>
      </chapter>
      <chapter osisID="Judg.18">
        <verse osisID="Judg.18.1"> א  בימים ההם אין מלך בישראל ובימים ההם שבט הדני מבקש לו נחלה לשבת--כי לא נפלה לו עד היום ההוא בתוך שבטי ישראל בנחלה  {פ} </verse>
        <verse osisID="Judg.18.2"> ב  וישלחו בני דן ממשפחתם חמשה אנשים מקצותם אנשים בני חיל מצרעה ומאשתאל לרגל את הארץ ולחקרה ויאמרו אלהם לכו חקרו את הארץ ויבאו הר אפרים עד בית מיכה וילינו שם </verse>
        <verse osisID="Judg.18.3"> ג  המה עם בית מיכה והמה הכירו את קול הנער הלוי ויסורו שם ויאמרו לו מי הביאך הלם ומה אתה עשה בזה ומה לך פה </verse>
        <verse osisID="Judg.18.4"> ד  ויאמר אלהם--כזה וכזה עשה לי מיכה וישכרני ואהי לו לכהן </verse>
        <verse osisID="Judg.18.5"> ה  ויאמרו לו שאל נא באלהים ונדעה--התצלח דרכנו אשר אנחנו הלכים עליה </verse>
        <verse osisID="Judg.18.6"> ו  ויאמר להם הכהן לכו לשלום נכח יהוה דרככם אשר תלכו בה  {פ} </verse>
        <verse osisID="Judg.18.7"> ז  וילכו חמשת האנשים ויבאו לישה ויראו את העם אשר בקרבה יושבת לבטח כמשפט צדנים שקט ובטח ואין מכלים דבר בארץ יורש עצר ורחוקים המה מצידנים ודבר אין להם עם אדם </verse>
        <verse osisID="Judg.18.8"> ח  ויבאו אל אחיהם צרעה ואשתאל ויאמרו להם אחיהם מה אתם </verse>
        <verse osisID="Judg.18.9"> ט  ויאמרו קומה ונעלה עליהם כי ראינו את הארץ והנה טובה מאד ואתם מחשים--אל תעצלו ללכת לבא לרשת את הארץ </verse>
        <verse osisID="Judg.18.10"> י  כבאכם תבאו אל עם בטח והארץ רחבת ידים--כי נתנה אלהים בידכם  מקום אשר אין שם מחסור כל דבר אשר בארץ </verse>
        <verse osisID="Judg.18.11"> יא  ויסעו משם ממשפחת הדני מצרעה ומאשתאל שש מאות איש חגור כלי מלחמה </verse>
        <verse osisID="Judg.18.12"> יב  ויעלו ויחנו בקרית יערים--ביהודה על כן קראו למקום ההוא מחנה דן עד היום הזה--הנה אחרי קרית יערים </verse>
        <verse osisID="Judg.18.13"> יג  ויעברו משם הר אפרים ויבאו עד בית מיכה </verse>
        <verse osisID="Judg.18.14"> יד  ויענו חמשת האנשים ההלכים לרגל את הארץ ליש ויאמרו אל אחיהם הידעתם כי יש בבתים האלה אפוד ותרפים ופסל ומסכה ועתה דעו מה תעשו </verse>
        <verse osisID="Judg.18.15"> טו  ויסורו שמה ויבאו אל בית הנער הלוי בית מיכה וישאלו לו לשלום </verse>
        <verse osisID="Judg.18.16"> טז  ושש מאות איש חגורים כלי מלחמתם נצבים פתח השער--אשר מבני דן </verse>
        <verse osisID="Judg.18.17"> יז  ויעלו חמשת האנשים ההלכים לרגל את הארץ--באו שמה לקחו את הפסל ואת האפוד ואת התרפים ואת המסכה והכהן נצב פתח השער ושש מאות האיש החגור כלי המלחמה </verse>
        <verse osisID="Judg.18.18"> יח  ואלה באו בית מיכה ויקחו את פסל האפוד ואת התרפים ואת המסכה ויאמר אליהם הכהן מה אתם עשים </verse>
        <verse osisID="Judg.18.19"> יט  ויאמרו לו החרש שים ידך על פיך ולך עמנו והיה לנו לאב ולכהן  הטוב היותך כהן לבית איש אחד או היותך כהן לשבט ולמשפחה בישראל </verse>
        <verse osisID="Judg.18.20"> כ  וייטב לב הכהן ויקח את האפוד ואת התרפים ואת הפסל ויבא בקרב העם </verse>
        <verse osisID="Judg.18.21"> כא  ויפנו וילכו וישימו את הטף ואת המקנה ואת הכבודה--לפניהם </verse>
        <verse osisID="Judg.18.22"> כב  המה הרחיקו מבית מיכה והאנשים אשר בבתים אשר עם בית מיכה נזעקו וידביקו את בני דן </verse>
        <verse osisID="Judg.18.23"> כג  ויקראו אל בני דן ויסבו פניהם ויאמרו למיכה מה לך כי נזעקת </verse>
        <verse osisID="Judg.18.24"> כד  ויאמר את אלהי אשר עשיתי לקחתם ואת הכהן ותלכו--ומה לי עוד ומה זה תאמרו אלי מה לך </verse>
        <verse osisID="Judg.18.25"> כה  ויאמרו אליו בני דן אל תשמע קולך עמנו--פן יפגעו בכם אנשים מרי נפש ואספתה נפשך ונפש ביתך </verse>
        <verse osisID="Judg.18.26"> כו  וילכו בני דן לדרכם וירא מיכה כי חזקים המה ממנו ויפן וישב אל ביתו </verse>
        <verse osisID="Judg.18.27"> כז  והמה לקחו את אשר עשה מיכה ואת הכהן אשר היה לו ויבאו על ליש על עם שקט ובטח ויכו אותם לפי חרב ואת העיר שרפו באש </verse>
        <verse osisID="Judg.18.28"> כח  ואין מציל כי רחוקה היא מצידון ודבר אין להם עם אדם והיא בעמק אשר לבית רחוב ויבנו את העיר וישבו בה </verse>
        <verse osisID="Judg.18.29"> כט  ויקראו שם העיר דן בשם דן אביהם אשר יולד לישראל ואולם ליש שם העיר לראשנה </verse>
        <verse osisID="Judg.18.30"> ל  ויקימו להם בני דן את הפסל ויהונתן בן גרשם בן מ sup נ /sup שה הוא ובניו היו כהנים לשבט הדני עד יום גלות הארץ </verse>
        <verse osisID="Judg.18.31"> לא  וישימו להם את פסל מיכה אשר עשה כל ימי היות בית האלהים בשלה  {פ} </verse>
      </chapter>
      <chapter osisID="Judg.19">
        <verse osisID="Judg.19.1"> א  ויהי בימים ההם ומלך אין בישראל ויהי איש לוי גר בירכתי הר אפרים ויקח לו אשה פילגש מבית לחם יהודה </verse>
        <verse osisID="Judg.19.2"> ב  ותזנה עליו פילגשו ותלך מאתו אל בית אביה אל בית לחם יהודה ותהי שם ימים ארבעה חדשים </verse>
        <verse osisID="Judg.19.3"> ג  ויקם אישה וילך אחריה לדבר על לבה להשיבו (להשיבה) ונערו עמו וצמד חמרים ותביאהו בית אביה ויראהו אבי הנערה וישמח לקראתו </verse>
        <verse osisID="Judg.19.4"> ד  ויחזק בו חתנו אבי הנערה וישב אתו שלשת ימים ויאכלו וישתו וילינו שם </verse>
        <verse osisID="Judg.19.5"> ה  ויהי ביום הרביעי וישכימו בבקר ויקם ללכת ויאמר אבי הנערה אל חתנו סעד לבך פת לחם--ואחר תלכו </verse>
        <verse osisID="Judg.19.6"> ו  וישבו ויאכלו שניהם יחדו--וישתו ויאמר אבי הנערה אל האיש הואל נא ולין וייטב לבך </verse>
        <verse osisID="Judg.19.7"> ז  ויקם האיש ללכת ויפצר בו חתנו וישב וילן שם </verse>
        <verse osisID="Judg.19.8"> ח  וישכם בבקר ביום החמישי ללכת ויאמר אבי הנערה סעד נא לבבך והתמהמהו עד נטות היום ויאכלו שניהם </verse>
        <verse osisID="Judg.19.9"> ט  ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערוב לינו נא הנה חנות היום לין פה וייטב לבבך והשכמתם מחר לדרככם והלכת לאהלך </verse>
        <verse osisID="Judg.19.10"> י  ולא אבה האיש ללון ויקם וילך ויבא עד נכח יבוס היא ירושלם ועמו צמד חמורים חבושים ופילגשו עמו </verse>
        <verse osisID="Judg.19.11"> יא  הם עם יבוס והיום רד מאד ויאמר הנער אל אדניו לכה נא ונסורה אל עיר היבוסי הזאת--ונלין בה </verse>
        <verse osisID="Judg.19.12"> יב  ויאמר אליו אדניו לא נסור אל עיר נכרי אשר לא מבני ישראל הנה ועברנו עד גבעה </verse>
        <verse osisID="Judg.19.13"> יג  ויאמר לנערו לך ונקרבה באחד המקמות ולנו בגבעה או ברמה </verse>
        <verse osisID="Judg.19.14"> יד  ויעברו וילכו ותבא להם השמש אצל הגבעה אשר לבנימן </verse>
        <verse osisID="Judg.19.15"> טו  ויסרו שם לבוא ללון בגבעה ויבא וישב ברחוב העיר ואין איש מאסף אותם הביתה ללון </verse>
        <verse osisID="Judg.19.16"> טז  והנה איש זקן בא מן מעשהו מן השדה בערב והאיש מהר אפרים והוא גר בגבעה ואנשי המקום בני ימיני </verse>
        <verse osisID="Judg.19.17"> יז  וישא עיניו וירא את האיש הארח--ברחב העיר ויאמר האיש הזקן אנה תלך ומאין תבוא </verse>
        <verse osisID="Judg.19.18"> יח  ויאמר אליו עברים אנחנו מבית לחם יהודה עד ירכתי הר אפרים--משם אנכי ואלך עד בית לחם יהודה ואת בית יהוה אני הלך ואין איש מאסף אותי הביתה </verse>
        <verse osisID="Judg.19.19"> יט  וגם תבן גם מספוא יש לחמורינו וגם לחם ויין יש לי ולאמתך ולנער עם עבדיך  אין מחסור כל דבר </verse>
        <verse osisID="Judg.19.20"> כ  ויאמר האיש הזקן שלום לך רק כל מחסורך עלי רק ברחוב אל תלן </verse>
        <verse osisID="Judg.19.21"> כא  ויביאהו לביתו ויבול (ויבל) לחמורים וירחצו רגליהם ויאכלו וישתו </verse>
        <verse osisID="Judg.19.22"> כב  המה מיטיבים את לבם והנה אנשי העיר אנשי בני בליעל נסבו את הבית מתדפקים על הדלת ויאמרו אל האיש בעל הבית הזקן לאמר הוצא את האיש אשר בא אל ביתך ונדענו </verse>
        <verse osisID="Judg.19.23"> כג  ויצא אליהם האיש בעל הבית ויאמר אלהם אל אחי אל תרעו נא אחרי אשר בא האיש הזה אל ביתי--אל תעשו את הנבלה הזאת </verse>
        <verse osisID="Judg.19.24"> כד  הנה בתי הבתולה ופילגשהו אוציאה נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת </verse>
        <verse osisID="Judg.19.25"> כה  ולא אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו בה כל הלילה עד הבקר וישלחוה בעלות (כעלות) השחר </verse>
        <verse osisID="Judg.19.26"> כו  ותבא האשה לפנות הבקר ותפל פתח בית האיש אשר אדוניה שם--עד האור </verse>
        <verse osisID="Judg.19.27"> כז  ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על הסף </verse>
        <verse osisID="Judg.19.28"> כח  ויאמר אליה קומי ונלכה ואין ענה ויקחה על החמור ויקם האיש וילך למקמו </verse>
        <verse osisID="Judg.19.29"> כט  ויבא אל ביתו ויקח את המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל </verse>
        <verse osisID="Judg.19.30"> ל  והיה כל הראה ואמר לא נהיתה ולא נראתה כזאת למיום עלות בני ישראל מארץ מצרים עד היום הזה שימו לכם עליה עצו ודברו  {פ} </verse>
      </chapter>
      <chapter osisID="Judg.20">
        <verse osisID="Judg.20.1"> א  ויצאו כל בני ישראל ותקהל העדה כאיש אחד למדן ועד באר שבע וארץ הגלעד--אל יהוה המצפה </verse>
        <verse osisID="Judg.20.2"> ב  ויתיצבו פנות כל העם כל שבטי ישראל--בקהל עם האלהים ארבע מאות אלף איש רגלי שלף חרב  {פ} </verse>
        <verse osisID="Judg.20.3"> ג  וישמעו בני בנימן כי עלו בני ישראל המצפה ויאמרו בני ישראל דברו איכה נהיתה הרעה הזאת </verse>
        <verse osisID="Judg.20.4"> ד  ויען האיש הלוי איש האשה הנרצחה--ויאמר  הגבעתה אשר לבנימן באתי אני ופילגשי ללון </verse>
        <verse osisID="Judg.20.5"> ה  ויקמו עלי בעלי הגבעה ויסבו עלי את הבית לילה אותי דמו להרג ואת פילגשי ענו ותמת </verse>
        <verse osisID="Judg.20.6"> ו  ואחז בפילגשי ואנתחה ואשלחה בכל שדה נחלת ישראל  כי עשו זמה ונבלה בישראל </verse>
        <verse osisID="Judg.20.7"> ז  הנה כלכם בני ישראל--הבו לכם דבר ועצה הלם </verse>
        <verse osisID="Judg.20.8"> ח  ויקם כל העם כאיש אחד לאמר  לא נלך איש לאהלו ולא נסור איש לביתו </verse>
        <verse osisID="Judg.20.9"> ט  ועתה--זה הדבר אשר נעשה לגבעה  עליה בגורל </verse>
        <verse osisID="Judg.20.10"> י  ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם--לעשות לבואם לגבע בנימן ככל הנבלה אשר עשה בישראל </verse>
        <verse osisID="Judg.20.11"> יא  ויאסף כל איש ישראל אל העיר כאיש אחד חברים  {פ} </verse>
        <verse osisID="Judg.20.12"> יב  וישלחו שבטי ישראל אנשים בכל שבטי בנימן לאמר  מה הרעה הזאת אשר נהיתה בכם </verse>
        <verse osisID="Judg.20.13"> יג  ועתה תנו את האנשים בני בליעל אשר בגבעה ונמיתם ונבערה רעה מישראל ולא אבו    (בני) בנימן לשמע בקול אחיהם בני ישראל </verse>
        <verse osisID="Judg.20.14"> יד  ויאספו בני בנימן מן הערים הגבעתה לצאת למלחמה עם בני ישראל </verse>
        <verse osisID="Judg.20.15"> טו  ויתפקדו בני בנימן ביום ההוא מהערים עשרים וששה אלף איש שלף חרב--לבד מישבי הגבעה התפקדו שבע מאות איש בחור </verse>
        <verse osisID="Judg.20.16"> טז  מכל העם הזה שבע מאות איש בחור אטר יד ימינו  כל זה קלע באבן אל השערה--ולא יחטא  {פ} </verse>
        <verse osisID="Judg.20.17"> יז  ואיש ישראל התפקדו לבד מבנימן ארבע מאות אלף איש שלף חרב  כל זה איש מלחמה </verse>
        <verse osisID="Judg.20.18"> יח  ויקמו ויעלו בית אל וישאלו באלהים ויאמרו בני ישראל מי יעלה לנו בתחלה למלחמה עם בני בנימן ויאמר יהוה יהודה בתחלה </verse>
        <verse osisID="Judg.20.19"> יט  ויקומו בני ישראל בבקר ויחנו על הגבעה </verse>
        <verse osisID="Judg.20.20"> כ  ויצא איש ישראל למלחמה עם בנימן ויערכו אתם איש ישראל מלחמה אל הגבעה </verse>
        <verse osisID="Judg.20.21"> כא  ויצאו בני בנימן מן הגבעה וישחיתו בישראל ביום ההוא שנים ועשרים אלף איש--ארצה </verse>
        <verse osisID="Judg.20.22"> כב  ויתחזק העם איש ישראל ויספו לערך מלחמה במקום אשר ערכו שם ביום הראשון </verse>
        <verse osisID="Judg.20.23"> כג  ויעלו בני ישראל ויבכו לפני יהוה עד הערב וישאלו ביהוה לאמר האוסיף לגשת למלחמה עם בני בנימן אחי ויאמר יהוה עלו אליו  {פ} </verse>
        <verse osisID="Judg.20.24"> כד  ויקרבו בני ישראל אל בני בנימן ביום השני </verse>
        <verse osisID="Judg.20.25"> כה  ויצא בנימן לקראתם מן הגבעה ביום השני וישחיתו בבני ישראל עוד שמנת עשר אלף איש ארצה  כל אלה שלפי חרב </verse>
        <verse osisID="Judg.20.26"> כו  ויעלו כל בני ישראל וכל העם ויבאו בית אל ויבכו וישבו שם לפני יהוה ויצומו ביום ההוא עד הערב ויעלו עלות ושלמים לפני יהוה </verse>
        <verse osisID="Judg.20.27"> כז  וישאלו בני ישראל ביהוה ושם ארון ברית האלהים בימים ההם </verse>
        <verse osisID="Judg.20.28"> כח  ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר יהוה עלו כי מחר אתננו בידך </verse>
        <verse osisID="Judg.20.29"> כט  וישם ישראל ארבים אל הגבעה סביב  {פ} </verse>
        <verse osisID="Judg.20.30"> ל  ויעלו בני ישראל אל בני בנימן ביום השלישי ויערכו אל הגבעה כפעם בפעם </verse>
        <verse osisID="Judg.20.31"> לא  ויצאו בני בנימן לקראת העם הנתקו מן העיר ויחלו להכות מהעם חללים כפעם בפעם במסלות אשר אחת עלה בית אל ואחת גבעתה בשדה כשלשים איש בישראל </verse>
        <verse osisID="Judg.20.32"> לב  ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנוהו מן העיר אל המסלות </verse>
        <verse osisID="Judg.20.33"> לג  וכל איש ישראל קמו ממקומו ויערכו בבעל תמר וארב ישראל מגיח ממקמו ממערה גבע </verse>
        <verse osisID="Judg.20.34"> לד  ויבאו מנגד לגבעה עשרת אלפים איש בחור מכל ישראל והמלחמה כבדה והם לא ידעו כי נגעת עליהם הרעה  {פ} </verse>
        <verse osisID="Judg.20.35"> לה  ויגף יהוה את בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש  כל אלה שלף חרב </verse>
        <verse osisID="Judg.20.36"> לו  ויראו בני בנימן כי נגפו ויתנו איש ישראל מקום לבנימן כי בטחו אל הארב אשר שמו אל הגבעה </verse>
        <verse osisID="Judg.20.37"> לז  והארב החישו ויפשטו אל הגבעה וימשך הארב ויך את כל העיר לפי חרב </verse>
        <verse osisID="Judg.20.38"> לח  והמועד היה לאיש ישראל--עם הארב הרב להעלותם משאת העשן מן העיר </verse>
        <verse osisID="Judg.20.39"> לט  ויהפך איש ישראל במלחמה ובנימן החל להכות חללים באיש ישראל כשלשים איש--כי אמרו אך נגוף נגף הוא לפנינו כמלחמה הראשנה </verse>
        <verse osisID="Judg.20.40"> מ  והמשאת החלה לעלות מן העיר--עמוד עשן ויפן בנימן אחריו והנה עלה כליל העיר השמימה </verse>
        <verse osisID="Judg.20.41"> מא  ואיש ישראל הפך ויבהל איש בנימן  כי ראה כי נגעה עליו הרעה </verse>
        <verse osisID="Judg.20.42"> מב  ויפנו לפני איש ישראל אל דרך המדבר והמלחמה הדביקתהו ואשר מהערים משחיתים אותו בתוכו </verse>
        <verse osisID="Judg.20.43"> מג  כתרו את בנימן הרדיפהו מנוחה הדריכהו עד נכח הגבעה ממזרח שמש </verse>
        <verse osisID="Judg.20.44"> מד  ויפלו מבנימן שמנה עשר אלף איש  את כל אלה אנשי חיל </verse>
        <verse osisID="Judg.20.45"> מה  ויפנו וינסו המדברה אל סלע הרמון ויעללהו במסלות חמשת אלפים איש וידביקו אחריו עד גדעם ויכו ממנו אלפים איש </verse>
        <verse osisID="Judg.20.46"> מו  ויהי כל הנפלים מבנימן עשרים וחמשה אלף איש שלף חרב--ביום ההוא  את כל אלה אנשי חיל </verse>
        <verse osisID="Judg.20.47"> מז  ויפנו וינסו המדברה אל סלע הרמון שש מאות איש וישבו בסלע רמון ארבעה חדשים </verse>
        <verse osisID="Judg.20.48"> מח  ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש  {פ} </verse>
      </chapter>
      <chapter osisID="Judg.21">
        <verse osisID="Judg.21.1"> א  ואיש ישראל נשבע במצפה לאמר  איש ממנו לא יתן בתו לבנימן לאשה </verse>
        <verse osisID="Judg.21.2"> ב  ויבא העם בית אל וישבו שם עד הערב לפני האלהים וישאו קולם ויבכו בכי גדול </verse>
        <verse osisID="Judg.21.3"> ג  ויאמרו--למה יהוה אלהי ישראל היתה זאת בישראל  להפקד היום מישראל שבט אחד </verse>
        <verse osisID="Judg.21.4"> ד  ויהי ממחרת וישכימו העם ויבנו שם מזבח ויעלו עלות ושלמים  {פ} </verse>
        <verse osisID="Judg.21.5"> ה  ויאמרו בני ישראל מי אשר לא עלה בקהל מכל שבטי ישראל אל יהוה  כי השבועה הגדולה היתה לאשר לא עלה אל יהוה המצפה לאמר--מות יומת </verse>
        <verse osisID="Judg.21.6"> ו  וינחמו בני ישראל אל בנימן אחיו ויאמרו נגדע היום שבט אחד מישראל </verse>
        <verse osisID="Judg.21.7"> ז  מה נעשה להם לנותרים לנשים ואנחנו נשבענו ביהוה לבלתי תת להם מבנותינו לנשים </verse>
        <verse osisID="Judg.21.8"> ח  ויאמרו--מי אחד משבטי ישראל אשר לא עלה אל יהוה המצפה והנה לא בא איש אל המחנה מיביש גלעד--אל הקהל </verse>
        <verse osisID="Judg.21.9"> ט  ויתפקד העם והנה אין שם איש מיושבי יבש גלעד </verse>
        <verse osisID="Judg.21.10"> י  וישלחו שם העדה שנים עשר אלף איש--מבני החיל ויצוו אותם לאמר לכו והכיתם את יושבי יבש גלעד לפי חרב והנשים והטף </verse>
        <verse osisID="Judg.21.11"> יא  וזה הדבר אשר תעשו  כל זכר וכל אשה ידעת משכב זכר--תחרימו </verse>
        <verse osisID="Judg.21.12"> יב  וימצאו מיושבי יביש גלעד ארבע מאות נערה בתולה אשר לא ידעה איש למשכב זכר ויבאו אותם אל המחנה שלה אשר בארץ כנען  {פ} </verse>
        <verse osisID="Judg.21.13"> יג  וישלחו כל העדה וידברו אל בני בנימן אשר בסלע רמון ויקראו להם שלום </verse>
        <verse osisID="Judg.21.14"> יד  וישב בנימן בעת ההיא ויתנו להם הנשים אשר חיו מנשי יבש גלעד ולא מצאו להם כן </verse>
        <verse osisID="Judg.21.15"> טו  והעם נחם לבנימן  כי עשה יהוה פרץ בשבטי ישראל </verse>
        <verse osisID="Judg.21.16"> טז  ויאמרו זקני העדה מה נעשה לנותרים לנשים  כי נשמדה מבנימן אשה </verse>
        <verse osisID="Judg.21.17"> יז  ויאמרו ירשת פליטה לבנימן ולא ימחה שבט מישראל </verse>
        <verse osisID="Judg.21.18"> יח  ואנחנו לא נוכל לתת להם נשים--מבנותינו  כי נשבעו בני ישראל לאמר ארור נתן אשה לבנימן  {ס} </verse>
        <verse osisID="Judg.21.19"> יט  ויאמרו הנה חג יהוה בשלו מימים ימימה אשר מצפונה לבית אל מזרחה השמש למסלה העלה מבית אל שכמה--ומנגב ללבונה </verse>
        <verse osisID="Judg.21.20"> כ  ויצו (ויצוו) את בני בנימן לאמר  לכו וארבתם בכרמים </verse>
        <verse osisID="Judg.21.21"> כא  וראיתם והנה אם יצאו בנות שילו לחול במחלות ויצאתם מן הכרמים וחטפתם לכם איש אשתו מבנות שילו והלכתם ארץ בנימן </verse>
        <verse osisID="Judg.21.22"> כב  והיה כי יבאו אבותם או אחיהם לרוב (לריב) אלינו ואמרנו אליהם חנונו אותם--כי לא לקחנו איש אשתו במלחמה  כי לא אתם נתתם להם כעת תאשמו  {ס} </verse>
        <verse osisID="Judg.21.23"> כג  ויעשו כן בני בנימן וישאו נשים למספרם מן המחללות אשר גזלו וילכו וישובו אל נחלתם ויבנו את הערים וישבו בהם </verse>
        <verse osisID="Judg.21.24"> כד  ויתהלכו משם בני ישראל בעת ההיא איש לשבטו ולמשפחתו ויצאו משם איש לנחלתו  {פ} </verse>
        <verse osisID="Judg.21.25"> כה  בימים ההם אין מלך בישראל  איש הישר בעיניו יעשה  {ש} </verse>
      </chapter>
    </div>
    <div type="book" osisID="Ruth">
      <chapter osisID="Ruth.1">
        <title> מח  ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש  {פ} </title>
        <verse osisID="Ruth.1.1"> א  ויהי בימי שפט השפטים ויהי רעב בארץ וילך איש מבית לחם יהודה לגור בשדי מואב--הוא ואשתו ושני בניו </verse>
        <verse osisID="Ruth.1.2"> ב  ושם האיש אלימלך ושם אשתו נעמי ושם שני בניו מחלון וכליון אפרתים--מבית לחם יהודה ויבאו שדי מואב ויהיו שם </verse>
        <verse osisID="Ruth.1.3"> ג  וימת אלימלך איש נעמי ותשאר היא ושני בניה </verse>
        <verse osisID="Ruth.1.4"> ד  וישאו להם נשים מאביות--שם האחת ערפה ושם השנית רות וישבו שם כעשר שנים </verse>
        <verse osisID="Ruth.1.5"> ה  וימתו גם שניהם מחלון וכליון ותשאר האשה משני ילדיה ומאישה </verse>
        <verse osisID="Ruth.1.6"> ו  ותקם היא וכלתיה ותשב משדי מואב  כי שמעה בשדה מואב--כי פקד יהוה את עמו לתת להם לחם </verse>
        <verse osisID="Ruth.1.7"> ז  ותצא מן המקום אשר היתה שמה ושתי כלותיה עמה ותלכנה בדרך לשוב אל ארץ יהודה </verse>
        <verse osisID="Ruth.1.8"> ח  ותאמר נעמי לשתי כלתיה לכנה שבנה אשה לבית אמה יעשה (יעש) יהוה עמכם חסד כאשר עשיתם עם המתים ועמדי </verse>
        <verse osisID="Ruth.1.9"> ט  יתן יהוה לכם ומצאן מנוחה אשה בית אישה ותשק להן ותשאנה קולן ותבכינה </verse>
        <verse osisID="Ruth.1.10"> י  ותאמרנה לה  כי אתך נשוב לעמך </verse>
        <verse osisID="Ruth.1.11"> יא  ותאמר נעמי שבנה בנתי למה תלכנה עמי  העוד לי בנים במעי והיו לכם לאנשים </verse>
        <verse osisID="Ruth.1.12"> יב  שבנה בנתי לכן כי זקנתי מהיות לאיש  כי אמרתי יש לי תקוה--גם הייתי הלילה לאיש וגם ילדתי בנים </verse>
        <verse osisID="Ruth.1.13"> יג  הלהן תשברנה עד אשר יגדלו הלהן תעגנה לבלתי היות לאיש אל בנתי כי מר לי מאד מכם--כי יצאה בי יד יהוה </verse>
        <verse osisID="Ruth.1.14"> יד  ותשנה קולן ותבכינה עוד ותשק ערפה לחמותה ורות דבקה בה </verse>
        <verse osisID="Ruth.1.15"> טו  ותאמר הנה שבה יבמתך אל עמה ואל אלהיה שובי אחרי יבמתך </verse>
        <verse osisID="Ruth.1.16"> טז  ותאמר רות אל תפגעי בי לעזבך לשוב מאחריך  כי אל אשר תלכי אלך ובאשר תליני אלין--עמך עמי ואלהיך אלהי </verse>
        <verse osisID="Ruth.1.17"> יז  באשר תמותי אמות ושם אקבר כה יעשה יהוה לי וכה יוסיף--כי המות יפריד ביני ובינך </verse>
        <verse osisID="Ruth.1.18"> יח  ותרא כי מתאמצת היא ללכת אתה ותחדל לדבר אליה </verse>
        <verse osisID="Ruth.1.19"> יט  ותלכנה שתיהם עד בואנה בית לחם ויהי כבואנה בית לחם ותהם כל העיר עליהן ותאמרנה הזאת נעמי </verse>
        <verse osisID="Ruth.1.20"> כ  ותאמר אליהן אל תקראנה לי נעמי  קראן לי מרא כי המר שדי לי מאד </verse>
        <verse osisID="Ruth.1.21"> כא  אני מלאה הלכתי וריקם השיבני יהוה למה תקראנה לי נעמי ויהוה ענה בי ושדי הרע לי </verse>
        <verse osisID="Ruth.1.22"> כב  ותשב נעמי ורות המואביה כלתה עמה השבה משדי מואב והמה באו בית לחם בתחלת קציר שערים </verse>
      </chapter>
      <chapter osisID="Ruth.2">
        <verse osisID="Ruth.2.1"> א  ולנעמי מידע (מודע) לאישה איש גבור חיל--ממשפחת אלימלך  ושמו בעז </verse>
        <verse osisID="Ruth.2.2"> ב  ותאמר רות המואביה אל נעמי אלכה נא השדה ואלקטה בשבלים--אחר אשר אמצא חן בעיניו ותאמר לה לכי בתי </verse>
        <verse osisID="Ruth.2.3"> ג  ותלך ותבוא ותלקט בשדה אחרי הקצרים ויקר מקרה--חלקת השדה לבעז אשר ממשפחת אלימלך </verse>
        <verse osisID="Ruth.2.4"> ד  והנה בעז בא מבית לחם ויאמר לקוצרים יהוה עמכם ויאמרו לו יברכך יהוה </verse>
        <verse osisID="Ruth.2.5"> ה  ויאמר בעז לנערו הנצב על הקוצרים  למי הנערה הזאת </verse>
        <verse osisID="Ruth.2.6"> ו  ויען הנער הנצב על הקוצרים--ויאמר  נערה מואביה היא השבה עם נעמי משדי מואב </verse>
        <verse osisID="Ruth.2.7"> ז  ותאמר אלקטה נא ואספתי בעמרים אחרי הקוצרים ותבוא ותעמוד מאז הבקר ועד עתה--זה שבתה הבית מעט </verse>
        <verse osisID="Ruth.2.8"> ח  ויאמר בעז אל רות הלוא שמעת בתי אל תלכי ללקט בשדה אחר וגם לא תעבורי מזה וכה תדבקין עם נערתי </verse>
        <verse osisID="Ruth.2.9"> ט  עיניך בשדה אשר יקצרון והלכת אחריהן--הלוא צויתי את הנערים לבלתי נגעך וצמת והלכת אל הכלים ושתית מאשר ישאבון הנערים </verse>
        <verse osisID="Ruth.2.10"> י  ותפל על פניה ותשתחו ארצה ותאמר אליו מדוע מצאתי חן בעיניך להכירני--ואנכי נכריה </verse>
        <verse osisID="Ruth.2.11"> יא  ויען בעז ויאמר לה--הגד הגד לי כל אשר עשית את חמותך אחרי מות אישך ותעזבי אביך ואמך וארץ מולדתך ותלכי אל עם אשר לא ידעת תמול שלשום </verse>
        <verse osisID="Ruth.2.12"> יב  ישלם יהוה פעלך ותהי משכרתך שלמה מעם יהוה אלהי ישראל אשר באת לחסות תחת כנפיו </verse>
        <verse osisID="Ruth.2.13"> יג  ותאמר אמצא חן בעיניך אדני כי נחמתני וכי דברת על לב שפחתך ואנכי לא אהיה כאחת שפחתיך </verse>
        <verse osisID="Ruth.2.14"> יד  ויאמר לה בעז לעת האכל גשי הלם ואכלת מן הלחם וטבלת פתך בחמץ ותשב מצד הקצרים ויצבט לה קלי ותאכל ותשבע ותתר </verse>
        <verse osisID="Ruth.2.15"> טו  ותקם ללקט ויצו בעז את נעריו לאמר גם בין העמרים תלקט--ולא תכלימוה </verse>
        <verse osisID="Ruth.2.16"> טז  וגם של תשלו לה מן הצבתים ועזבתם ולקטה ולא תגערו בה </verse>
        <verse osisID="Ruth.2.17"> יז  ותלקט בשדה עד הערב ותחבט את אשר לקטה ויהי כאיפה שערים </verse>
        <verse osisID="Ruth.2.18"> יח  ותשא ותבוא העיר ותרא חמותה את אשר לקטה ותוצא ותתן לה את אשר הותרה משבעה </verse>
        <verse osisID="Ruth.2.19"> יט  ותאמר לה חמותה איפה לקטת היום ואנה עשית--יהי מכירך ברוך ותגד לחמותה את אשר עשתה עמו ותאמר שם האיש אשר עשיתי עמו היום בעז </verse>
        <verse osisID="Ruth.2.20"> כ  ותאמר נעמי לכלתה ברוך הוא ליהוה אשר לא עזב חסדו את החיים ואת המתים ותאמר לה נעמי קרוב לנו האיש--מגאלנו הוא </verse>
        <verse osisID="Ruth.2.21"> כא  ותאמר רות המואביה  גם כי אמר אלי עם הנערים אשר לי תדבקין עד אם כלו את כל הקציר אשר לי </verse>
        <verse osisID="Ruth.2.22"> כב  ותאמר נעמי אל רות כלתה  טוב בתי כי תצאי עם נערותיו ולא יפגעו בך בשדה אחר </verse>
        <verse osisID="Ruth.2.23"> כג  ותדבק בנערות בעז ללקט--עד כלות קציר השערים וקציר החטים ותשב את חמותה </verse>
      </chapter>
      <chapter osisID="Ruth.3">
        <verse osisID="Ruth.3.1"> א  ותאמר לה נעמי חמותה  בתי הלא אבקש לך מנוח אשר ייטב לך </verse>
        <verse osisID="Ruth.3.2"> ב  ועתה הלא בעז מדעתנו אשר היית את נערותיו הנה הוא זרה את גרן השערים--הלילה </verse>
        <verse osisID="Ruth.3.3"> ג  ורחצת וסכת ושמת שמלתך (שמלתיך) עליך--וירדתי (וירדת) הגרן אל תודעי לאיש עד כלתו לאכל ולשתות </verse>
        <verse osisID="Ruth.3.4"> ד  ויהי בשכבו וידעת את המקום אשר ישכב שם ובאת וגלית מרגלתיו ושכבתי (ושכבת) והוא יגיד לך את אשר תעשין </verse>
        <verse osisID="Ruth.3.5"> ה  ותאמר אליה  כל אשר תאמרי     (אלי) אעשה </verse>
        <verse osisID="Ruth.3.6"> ו  ותרד הגרן ותעש ככל אשר צותה חמותה </verse>
        <verse osisID="Ruth.3.7"> ז  ויאכל בעז וישת וייטב לבו ויבא לשכב בקצה הערמה ותבא בלט ותגל מרגלתיו ותשכב </verse>
        <verse osisID="Ruth.3.8"> ח  ויהי בחצי הלילה ויחרד האיש וילפת והנה אשה שכבת מרגלתיו </verse>
        <verse osisID="Ruth.3.9"> ט  ויאמר מי את ותאמר אנכי רות אמתך ופרשת כנפך על אמתך כי גאל אתה </verse>
        <verse osisID="Ruth.3.10"> י  ויאמר ברוכה את ליהוה בתי--היטבת חסדך האחרון מן הראשון  לבלתי לכת אחרי הבחורים--אם דל ואם עשיר </verse>
        <verse osisID="Ruth.3.11"> יא  ועתה בתי אל תיראי כל אשר תאמרי אעשה לך  כי יודע כל שער עמי כי אשת חיל את </verse>
        <verse osisID="Ruth.3.12"> יב  ועתה כי אמנם כי אם (  ) גאל אנכי וגם יש גאל קרוב ממני </verse>
        <verse osisID="Ruth.3.13"> יג  לי big נ /big י הלילה והיה בבקר אם יגאלך טוב יגאל ואם לא יחפץ לגאלך וגאלתיך אנכי חי יהוה שכבי עד הבקר </verse>
        <verse osisID="Ruth.3.14"> יד  ותשכב מרגלותו עד הבקר ותקם בטרום (בטרם) יכיר איש את רעהו ויאמר אל יודע כי באה האשה הגרן </verse>
        <verse osisID="Ruth.3.15"> טו  ויאמר הבי המטפחת אשר עליך ואחזי בה--ותאחז בה וימד שש שערים וישת עליה ויבא העיר </verse>
        <verse osisID="Ruth.3.16"> טז  ותבוא אל חמותה ותאמר מי את בתי ותגד לה--את כל אשר עשה לה האיש </verse>
        <verse osisID="Ruth.3.17"> יז  ותאמר שש השערים האלה נתן לי  כי אמר     (אלי) אל תבואי ריקם אל חמותך </verse>
        <verse osisID="Ruth.3.18"> יח  ותאמר שבי בתי עד אשר תדעין איך יפל דבר  כי לא ישקט האיש כי אם כלה הדבר היום </verse>
      </chapter>
      <chapter osisID="Ruth.4">
        <verse osisID="Ruth.4.1"> א  ובעז עלה השער וישב שם והנה הגאל עבר אשר דבר בעז ויאמר סורה שבה פה פלני אלמני ויסר וישב </verse>
        <verse osisID="Ruth.4.2"> ב  ויקח עשרה אנשים מזקני העיר--ויאמר שבו פה וישבו </verse>
        <verse osisID="Ruth.4.3"> ג  ויאמר לגאל חלקת השדה אשר לאחינו לאלימלך  מכרה נעמי השבה משדה מואב </verse>
        <verse osisID="Ruth.4.4"> ד  ואני אמרתי אגלה אזנך לאמר קנה נגד הישבים ונגד זקני עמי--אם תגאל גאל ואם לא יגאל הגידה לי ואדע (ואדעה) כי אין זולתך לגאול ואנכי אחריך ויאמר אנכי אגאל </verse>
        <verse osisID="Ruth.4.5"> ה  ויאמר בעז ביום קנותך השדה מיד נעמי ומאת רות המואביה אשת המת קניתי (קנית)--להקים שם המת על נחלתו </verse>
        <verse osisID="Ruth.4.6"> ו  ויאמר הגאל לא אוכל לגאול (לגאל) לי--פן אשחית את נחלתי גאל לך אתה את גאלתי כי לא אוכל לגאל </verse>
        <verse osisID="Ruth.4.7"> ז  וזאת לפנים בישראל על הגאלה ועל התמורה לקים כל דבר שלף איש נעלו ונתן לרעהו וזאת התעודה בישראל </verse>
        <verse osisID="Ruth.4.8"> ח  ויאמר הגאל לבעז קנה לך וישלף נעלו </verse>
        <verse osisID="Ruth.4.9"> ט  ויאמר בעז לזקנים וכל העם עדים אתם היום כי קניתי את כל אשר לאלימלך ואת כל אשר לכליון ומחלון--מיד נעמי </verse>
        <verse osisID="Ruth.4.10"> י  וגם את רות המאביה אשת מחלון קניתי לי לאשה להקים שם המת על נחלתו ולא יכרת שם המת מעם אחיו ומשער מקומו  עדים אתם היום </verse>
        <verse osisID="Ruth.4.11"> יא  ויאמרו כל העם אשר בשער והזקנים--עדים יתן יהוה את האשה הבאה אל ביתך כרחל וכלאה אשר בנו שתיהם את בית ישראל ועשה חיל באפרתה וקרא שם בבית לחם </verse>
        <verse osisID="Ruth.4.12"> יב  ויהי ביתך כבית פרץ אשר ילדה תמר ליהודה--מן הזרע אשר יתן יהוה לך מן הנערה הזאת </verse>
        <verse osisID="Ruth.4.13"> יג  ויקח בעז את רות ותהי לו לאשה ויבא אליה ויתן יהוה לה הריון ותלד בן </verse>
        <verse osisID="Ruth.4.14"> יד  ותאמרנה הנשים אל נעמי ברוך יהוה אשר לא השבית לך גאל היום ויקרא שמו בישראל </verse>
        <verse osisID="Ruth.4.15"> טו  והיה לך למשיב נפש ולכלכל את שיבתך  כי כלתך אשר אהבתך ילדתו אשר היא טובה לך משבעה בנים </verse>
        <verse osisID="Ruth.4.16"> טז  ותקח נעמי את הילד ותשתהו בחיקה ותהי לו לאמנת </verse>
        <verse osisID="Ruth.4.17"> יז  ותקראנה לו השכנות שם לאמר ילד בן לנעמי ותקראנה שמו עובד הוא אבי ישי אבי דוד  {פ} </verse>
        <verse osisID="Ruth.4.18"> יח  ואלה תולדות פרץ פרץ הוליד את חצרון </verse>
        <verse osisID="Ruth.4.19"> יט  וחצרון הוליד את רם ורם הוליד את עמינדב </verse>
        <verse osisID="Ruth.4.20"> כ  ועמינדב הוליד את נחשון ונחשון הוליד את שלמה </verse>
        <verse osisID="Ruth.4.21"> כא  ושלמון הוליד את בעז ובעז הוליד את עובד </verse>
        <verse osisID="Ruth.4.22"> כב  ועבד הוליד את ישי וישי הוליד את דוד  {ש} </verse>
      </chapter>
    </div>
    <div type="book" osisID="1Sam">
      <chapter osisID="1Sam.1">
        <title> יח  ותאמר שבי בתי עד אשר תדעין איך יפל דבר  כי לא ישקט האיש כי אם כלה הדבר היום </title>
        <verse osisID="1Sam.1.1"> א  ויהי איש אחד מן הרמתים צופים--מהר אפרים ושמו אלקנה בן ירחם בן אליהוא בן תחו בן צוף--אפרתי </verse>
        <verse osisID="1Sam.1.2"> ב  ולו שתי נשים--שם אחת חנה ושם השנית פננה ויהי לפננה ילדים ולחנה אין ילדים </verse>
        <verse osisID="1Sam.1.3"> ג  ועלה האיש ההוא מעירו מימים ימימה להשתחות ולזבח ליהוה צבאות בשלה ושם שני בני עלי חפני ופנחס כהנים ליהוה </verse>
        <verse osisID="1Sam.1.4"> ד  ויהי היום ויזבח אלקנה ונתן לפננה אשתו ולכל בניה ובנותיה--מנות </verse>
        <verse osisID="1Sam.1.5"> ה  ולחנה יתן מנה אחת אפים  כי את חנה אהב ויהוה סגר רחמה </verse>
        <verse osisID="1Sam.1.6"> ו  וכעסתה צרתה גם כעס בעבור הרעמה  כי סגר יהוה בעד רחמה </verse>
        <verse osisID="1Sam.1.7"> ז  וכן יעשה שנה בשנה מדי עלתה בבית יהוה--כן תכעסנה ותבכה ולא תאכל </verse>
        <verse osisID="1Sam.1.8"> ח  ויאמר לה אלקנה אישה חנה למה תבכי ולמה לא תאכלי ולמה ירע לבבך  הלוא אנכי טוב לך מעשרה בנים </verse>
        <verse osisID="1Sam.1.9"> ט  ותקם חנה אחרי אכלה בשלה ואחרי שתה ועלי הכהן ישב על הכסא על מזוזת היכל יהוה </verse>
        <verse osisID="1Sam.1.10"> י  והיא מרת נפש ותתפלל על יהוה ובכה תבכה </verse>
        <verse osisID="1Sam.1.11"> יא  ותדר נדר ותאמר יהוה צבאות אם ראה תראה בעני אמתך וזכרתני ולא תשכח את אמתך ונתתה לאמתך זרע אנשים--ונתתיו ליהוה כל ימי חייו ומורה לא יעלה על ראשו </verse>
        <verse osisID="1Sam.1.12"> יב  והיה כי הרבתה להתפלל לפני יהוה ועלי שמר את פיה </verse>
        <verse osisID="1Sam.1.13"> יג  וחנה היא מדברת על לבה--רק שפתיה נעות וקולה לא ישמע ויחשבה עלי לשכרה </verse>
        <verse osisID="1Sam.1.14"> יד  ויאמר אליה עלי עד מתי תשתכרין הסירי את יינך מעליך </verse>
        <verse osisID="1Sam.1.15"> טו  ותען חנה ותאמר לא אדני אשה קשת רוח אנכי ויין ושכר לא שתיתי ואשפך את נפשי לפני יהוה </verse>
        <verse osisID="1Sam.1.16"> טז  אל תתן את אמתך לפני בת בליעל  כי מרב שיחי וכעסי דברתי עד הנה </verse>
        <verse osisID="1Sam.1.17"> יז  ויען עלי ויאמר לכי לשלום ואלהי ישראל יתן את שלתך אשר שאלת מעמו </verse>
        <verse osisID="1Sam.1.18"> יח  ותאמר תמצא שפחתך חן בעיניך ותלך האשה לדרכה ותאכל ופניה לא היו לה עוד </verse>
        <verse osisID="1Sam.1.19"> יט  וישכמו בבקר וישתחוו לפני יהוה וישבו ויבאו אל ביתם הרמתה וידע אלקנה את חנה אשתו ויזכרה יהוה </verse>
        <verse osisID="1Sam.1.20"> כ  ויהי לתקפות הימים ותהר חנה ותלד בן ותקרא את שמו שמואל כי מיהוה שאלתיו </verse>
        <verse osisID="1Sam.1.21"> כא  ויעל האיש אלקנה וכל ביתו לזבח ליהוה את זבח הימים ואת נדרו </verse>
        <verse osisID="1Sam.1.22"> כב  וחנה לא עלתה  כי אמרה לאישה עד יגמל הנער והבאתיו ונראה את פני יהוה וישב שם עד עולם </verse>
        <verse osisID="1Sam.1.23"> כג  ויאמר לה אלקנה אישה עשי הטוב בעיניך שבי עד גמלך אתו--אך יקם יהוה את דברו ותשב האשה ותינק את בנה עד גמלה אתו </verse>
        <verse osisID="1Sam.1.24"> כד  ותעלהו עמה כאשר גמלתו בפרים שלשה ואיפה אחת קמח ונבל יין ותבאהו בית יהוה שלו והנער נער </verse>
        <verse osisID="1Sam.1.25"> כה  וישחטו את הפר ויבאו את הנער אל עלי </verse>
        <verse osisID="1Sam.1.26"> כו  ותאמר בי אדני חי נפשך אדני אני האשה הנצבת עמכה בזה להתפלל אל יהוה </verse>
        <verse osisID="1Sam.1.27"> כז  אל הנער הזה התפללתי ויתן יהוה לי את שאלתי אשר שאלתי מעמו </verse>
        <verse osisID="1Sam.1.28"> כח  וגם אנכי השאלתהו ליהוה כל הימים אשר היה הוא שאול ליהוה וישתחו שם ליהוה  {ס} </verse>
      </chapter>
      <chapter osisID="1Sam.2">
        <verse osisID="1Sam.2.1"> א  ותתפלל חנה ותאמר עלץ לבי ביהוה רמה קרני ביהוה רחב פי על אויבי כי שמחתי בישועתך </verse>
        <verse osisID="1Sam.2.2"> ב  אין קדוש כיהוה כי אין בלתך ואין צור כאלהינו </verse>
        <verse osisID="1Sam.2.3"> ג  אל תרבו תדברו גבהה גבהה יצא עתק מפיכם  כי אל דעות יהוה ולא (ולו) נתכנו עללות </verse>
        <verse osisID="1Sam.2.4"> ד  קשת גברים חתים ונכשלים אזרו חיל </verse>
        <verse osisID="1Sam.2.5"> ה  שבעים בלחם נשכרו ורעבים חדלו עד עקרה ילדה שבעה ורבת בנים אמללה </verse>
        <verse osisID="1Sam.2.6"> ו  יהוה ממית ומחיה מוריד שאול ויעל </verse>
        <verse osisID="1Sam.2.7"> ז  יהוה מוריש ומעשיר משפיל אף מרומם </verse>
        <verse osisID="1Sam.2.8"> ח  מקים מעפר דל מאשפת ירים אביון להושיב עם נדיבים וכסא כבוד ינחלם  כי ליהוה מצקי ארץ וישת עליהם תבל </verse>
        <verse osisID="1Sam.2.9"> ט  רגלי חסידו ישמר ורשעים בחשך ידמו  כי לא בכח יגבר איש </verse>
        <verse osisID="1Sam.2.10"> י  יהוה יחתו מריבו עלו בשמים ירעם--יהוה ידין אפסי ארץ ויתן עז למלכו וירם קרן משיחו  {פ} </verse>
        <verse osisID="1Sam.2.11"> יא  וילך אלקנה הרמתה על ביתו והנער היה משרת את יהוה את פני עלי הכהן </verse>
        <verse osisID="1Sam.2.12"> יב  ובני עלי בני בליעל  לא ידעו את יהוה </verse>
        <verse osisID="1Sam.2.13"> יג  ומשפט הכהנים את העם--כל איש זבח זבח ובא נער הכהן כבשל הבשר והמזלג שלש השנים בידו </verse>
        <verse osisID="1Sam.2.14"> יד  והכה בכיור או בדוד או בקלחת או בפרור--כל אשר יעלה המזלג יקח הכהן בו ככה יעשו לכל ישראל הבאים שם בשלה </verse>
        <verse osisID="1Sam.2.15"> טו  גם בטרם יקטרון את החלב ובא נער הכהן ואמר לאיש הזבח תנה בשר לצלות לכהן ולא יקח ממך בשר מבשל כי אם חי </verse>
        <verse osisID="1Sam.2.16"> טז  ויאמר אליו האיש קטר יקטירון כיום החלב וקח לך כאשר תאוה נפשך ואמר לו (לא) כי עתה תתן--ואם לא לקחתי בחזקה </verse>
        <verse osisID="1Sam.2.17"> יז  ותהי חטאת הנערים גדולה מאד את פני יהוה  כי נאצו האנשים את מנחת יהוה </verse>
        <verse osisID="1Sam.2.18"> יח  ושמואל משרת את פני יהוה  נער חגור אפוד בד </verse>
        <verse osisID="1Sam.2.19"> יט  ומעיל קטן תעשה לו אמו והעלתה לו מימים ימימה--בעלותה את אישה לזבח את זבח הימים </verse>
        <verse osisID="1Sam.2.20"> כ  וברך עלי את אלקנה ואת אשתו ואמר ישם יהוה לך זרע מן האשה הזאת תחת השאלה אשר שאל ליהוה והלכו למקומו </verse>
        <verse osisID="1Sam.2.21"> כא  כי פקד יהוה את חנה ותהר ותלד שלשה בנים ושתי בנות ויגדל הנער שמואל עם יהוה  {ס} </verse>
        <verse osisID="1Sam.2.22"> כב  ועלי זקן מאד ושמע את כל אשר יעשון בניו לכל ישראל ואת אשר ישכבון את הנשים הצבאות פתח אהל מועד </verse>
        <verse osisID="1Sam.2.23"> כג  ויאמר להם למה תעשון כדברים האלה אשר אנכי שמע את דבריכם רעים מאת כל העם אלה </verse>
        <verse osisID="1Sam.2.24"> כד  אל בני  כי לוא טובה השמעה אשר אנכי שמע מעברים עם יהוה </verse>
        <verse osisID="1Sam.2.25"> כה  אם יחטא איש לאיש ופללו אלהים ואם ליהוה יחטא איש מי יתפלל לו ולא ישמעו לקול אביהם כי חפץ יהוה להמיתם </verse>
        <verse osisID="1Sam.2.26"> כו  והנער שמואל הלך וגדל וטוב  גם עם יהוה וגם עם אנשים  {פ} </verse>
        <verse osisID="1Sam.2.27"> כז  ויבא איש אלהים אל עלי ויאמר אליו כה אמר יהוה הנגלה נגליתי אל בית אביך בהיותם במצרים לבית פרעה </verse>
        <verse osisID="1Sam.2.28"> כח  ובחר אתו מכל שבטי ישראל לי לכהן לעלות על מזבחי להקטיר קטרת לשאת אפוד לפני ואתנה לבית אביך את כל אשי בני ישראל </verse>
        <verse osisID="1Sam.2.29"> כט  למה תבעטו בזבחי ובמנחתי אשר צויתי מעון ותכבד את בניך ממני להבריאכם מראשית כל מנחת ישראל לעמי </verse>
        <verse osisID="1Sam.2.30"> ל  לכן נאם יהוה אלהי ישראל אמור אמרתי ביתך ובית אביך יתהלכו לפני עד עולם ועתה נאם יהוה חלילה לי כי מכבדי אכבד ובזי יקלו </verse>
        <verse osisID="1Sam.2.31"> לא  הנה ימים באים וגדעתי את זרעך ואת זרע בית אביך--מהיות זקן בביתך </verse>
        <verse osisID="1Sam.2.32"> לב  והבטת צר מעון בכל אשר ייטיב את ישראל ולא יהיה זקן בביתך כל הימים </verse>
        <verse osisID="1Sam.2.33"> לג  ואיש לא אכרית לך מעם מזבחי לכלות את עיניך ולאדיב את נפשך וכל מרבית ביתך ימותו אנשים </verse>
        <verse osisID="1Sam.2.34"> לד  וזה לך האות אשר יבא אל שני בניך--אל חפני ופינחס  ביום אחד ימותו שניהם </verse>
        <verse osisID="1Sam.2.35"> לה  והקימתי לי כהן נאמן כאשר בלבבי ובנפשי יעשה ובניתי לו בית נאמן והתהלך לפני משיחי כל הימים </verse>
        <verse osisID="1Sam.2.36"> לו  והיה כל הנותר בביתך יבוא להשתחות לו לאגורת כסף וככר לחם ואמר ספחני נא אל אחת הכהנות--לאכל פת לחם  {פ} </verse>
      </chapter>
      <chapter osisID="1Sam.3">
        <verse osisID="1Sam.3.1"> א  והנער שמואל משרת את יהוה לפני עלי ודבר יהוה היה יקר בימים ההם--אין חזון נפרץ  {ס} </verse>
        <verse osisID="1Sam.3.2"> ב  ויהי ביום ההוא ועלי שכב במקומו ועינו החלו כהות לא יוכל לראות </verse>
        <verse osisID="1Sam.3.3"> ג  ונר אלהים טרם יכבה ושמואל שכב בהיכל יהוה אשר שם ארון אלהים  {פ} </verse>
        <verse osisID="1Sam.3.4"> ד  ויקרא יהוה אל שמואל ויאמר הנני </verse>
        <verse osisID="1Sam.3.5"> ה  וירץ אל עלי ויאמר הנני כי קראת לי ויאמר לא קראתי שוב שכב וילך וישכב  {ס} </verse>
        <verse osisID="1Sam.3.6"> ו  ויסף יהוה קרא עוד שמואל ויקם שמואל וילך אל עלי ויאמר הנני כי קראת לי ויאמר לא קראתי בני שוב שכב </verse>
        <verse osisID="1Sam.3.7"> ז  ושמואל טרם ידע את יהוה וטרם יגלה אליו דבר יהוה </verse>
        <verse osisID="1Sam.3.8"> ח  ויסף יהוה קרא שמואל בשלישת ויקם וילך אל עלי ויאמר הנני כי קראת לי ויבן עלי כי יהוה קרא לנער </verse>
        <verse osisID="1Sam.3.9"> ט  ויאמר עלי לשמואל לך שכב והיה אם יקרא אליך ואמרת דבר יהוה כי שמע עבדך וילך שמואל וישכב במקומו </verse>
        <verse osisID="1Sam.3.10"> י  ויבא יהוה ויתיצב ויקרא כפעם בפעם שמואל שמואל ויאמר שמואל דבר כי שמע עבדך  {פ} </verse>
        <verse osisID="1Sam.3.11"> יא  ויאמר יהוה אל שמואל הנה אנכי עשה דבר בישראל  אשר כל שמעו--תצלינה שתי אזניו </verse>
        <verse osisID="1Sam.3.12"> יב  ביום ההוא אקים אל עלי את כל אשר דברתי אל ביתו--החל וכלה </verse>
        <verse osisID="1Sam.3.13"> יג  והגדתי לו כי שפט אני את ביתו עד עולם--בעון אשר ידע כי מקללים להם בניו ולא כהה בם </verse>
        <verse osisID="1Sam.3.14"> יד  ולכן נשבעתי לבית עלי  אם יתכפר עון בית עלי בזבח ובמנחה--עד עולם </verse>
        <verse osisID="1Sam.3.15"> טו  וישכב שמואל עד הבקר ויפתח את דלתות בית יהוה ושמואל ירא מהגיד את המראה אל עלי </verse>
        <verse osisID="1Sam.3.16"> טז  ויקרא עלי את שמואל ויאמר שמואל בני ויאמר הנני </verse>
        <verse osisID="1Sam.3.17"> יז  ויאמר מה הדבר אשר דבר אליך--אל נא תכחד ממני  כה יעשה לך אלהים וכה יוסיף אם תכחד ממני דבר מכל הדבר אשר דבר אליך </verse>
        <verse osisID="1Sam.3.18"> יח  ויגד לו שמואל את כל הדברים ולא כחד ממנו ויאמר--יהוה הוא הטוב בעינו יעשה  {פ} </verse>
        <verse osisID="1Sam.3.19"> יט  ויגדל שמואל ויהוה היה עמו ולא הפיל מכל דבריו ארצה </verse>
        <verse osisID="1Sam.3.20"> כ  וידע כל ישראל מדן ועד באר שבע  כי נאמן שמואל לנביא ליהוה  {ס} </verse>
        <verse osisID="1Sam.3.21"> כא  ויסף יהוה להראה בשלה  כי נגלה יהוה אל שמואל בשלו בדבר יהוה  {פ} </verse>
      </chapter>
      <chapter osisID="1Sam.4">
        <verse osisID="1Sam.4.1"> א  ויהי דבר שמואל לכל ישראל ויצא ישראל לקראת פלשתים למלחמה ויחנו על האבן העזר ופלשתים חנו באפק </verse>
        <verse osisID="1Sam.4.2"> ב  ויערכו פלשתים לקראת ישראל ותטש המלחמה וינגף ישראל לפני פלשתים ויכו במערכה בשדה כארבעת אלפים איש </verse>
        <verse osisID="1Sam.4.3"> ג  ויבא העם אל המחנה ויאמרו זקני ישראל למה נגפנו יהוה היום לפני פלשתים נקחה אלינו משלה את ארון ברית יהוה ויבא בקרבנו וישענו מכף איבינו </verse>
        <verse osisID="1Sam.4.4"> ד  וישלח העם שלה וישאו משם את ארון ברית יהוה צבאות ישב הכרבים ושם שני בני עלי עם ארון ברית האלהים--חפני ופינחס </verse>
        <verse osisID="1Sam.4.5"> ה  ויהי כבוא ארון ברית יהוה אל המחנה וירעו כל ישראל תרועה גדולה ותהם הארץ </verse>
        <verse osisID="1Sam.4.6"> ו  וישמעו פלשתים את קול התרועה ויאמרו מה קול התרועה הגדולה הזאת במחנה העברים וידעו--כי ארון יהוה בא אל המחנה </verse>
        <verse osisID="1Sam.4.7"> ז  ויראו הפלשתים--כי אמרו בא אלהים אל המחנה ויאמרו אוי לנו כי לא היתה כזאת אתמול שלשם </verse>
        <verse osisID="1Sam.4.8"> ח  אוי לנו--מי יצילנו מיד האלהים האדירים האלה  אלה הם האלהים המכים את מצרים בכל מכה--במדבר </verse>
        <verse osisID="1Sam.4.9"> ט  התחזקו והיו לאנשים פלשתים--פן תעבדו לעברים כאשר עבדו לכם והייתם לאנשים ונלחמתם </verse>
        <verse osisID="1Sam.4.10"> י  וילחמו פלשתים וינגף ישראל וינסו איש לאהליו ותהי המכה גדולה מאד ויפל מישראל שלשים אלף רגלי </verse>
        <verse osisID="1Sam.4.11"> יא  וארון אלהים נלקח ושני בני עלי מתו חפני ופינחס </verse>
        <verse osisID="1Sam.4.12"> יב  וירץ איש בנימן מהמערכה ויבא שלה ביום ההוא ומדיו קרעים ואדמה על ראשו </verse>
        <verse osisID="1Sam.4.13"> יג  ויבוא והנה עלי ישב על הכסא יך (יד) דרך מצפה--כי היה לבו חרד על ארון האלהים והאיש בא להגיד בעיר ותזעק כל העיר </verse>
        <verse osisID="1Sam.4.14"> יד  וישמע עלי את קול הצעקה ויאמר מה קול ההמון הזה והאיש מהר ויבא ויגד לעלי </verse>
        <verse osisID="1Sam.4.15"> טו  ועלי בן תשעים ושמנה שנה ועיניו קמה ולא יכול לראות </verse>
        <verse osisID="1Sam.4.16"> טז  ויאמר האיש אל עלי אנכי הבא מן המערכה ואני מן המערכה נסתי היום ויאמר מה היה הדבר בני </verse>
        <verse osisID="1Sam.4.17"> יז  ויען המבשר ויאמר נס ישראל לפני פלשתים וגם מגפה גדולה היתה בעם וגם שני בניך מתו חפני ופינחס וארון האלהים נלקחה  {פ} </verse>
        <verse osisID="1Sam.4.18"> יח  ויהי כהזכירו את ארון האלהים ויפל מעל הכסא אחרנית בעד יד השער ותשבר מפרקתו וימת--כי זקן האיש וכבד והוא שפט את ישראל ארבעים שנה </verse>
        <verse osisID="1Sam.4.19"> יט  וכלתו אשת פינחס הרה ללת ותשמע את השמועה אל הלקח ארון האלהים ומת חמיה ואישה ותכרע ותלד כי נהפכו עליה צריה </verse>
        <verse osisID="1Sam.4.20"> כ  וכעת מותה ותדברנה הנצבות עליה אל תיראי כי בן ילדת ולא ענתה ולא שתה לבה </verse>
        <verse osisID="1Sam.4.21"> כא  ותקרא לנער איכבוד לאמר גלה כבוד מישראל אל הלקח ארון האלהים ואל חמיה ואישה </verse>
        <verse osisID="1Sam.4.22"> כב  ותאמר גלה כבוד מישראל  כי נלקח ארון האלהים  {פ} </verse>
      </chapter>
      <chapter osisID="1Sam.5">
        <verse osisID="1Sam.5.1"> א  ופלשתים לקחו את ארון האלהים ויבאהו מאבן העזר אשדודה </verse>
        <verse osisID="1Sam.5.2"> ב  ויקחו פלשתים את ארון האלהים ויבאו אתו בית דגון ויציגו אתו אצל דגון </verse>
        <verse osisID="1Sam.5.3"> ג  וישכמו אשדודים ממחרת והנה דגון נפל לפניו ארצה לפני ארון יהוה ויקחו את דגון וישבו אתו למקומו </verse>
        <verse osisID="1Sam.5.4"> ד  וישכמו בבקר ממחרת והנה דגון נפל לפניו ארצה לפני ארון יהוה וראש דגון ושתי כפות ידיו כרתות אל המפתן--רק דגון נשאר עליו </verse>
        <verse osisID="1Sam.5.5"> ה  על כן לא ידרכו כהני דגון וכל הבאים בית דגון על מפתן דגון--באשדוד  עד היום הזה  {פ} </verse>
        <verse osisID="1Sam.5.6"> ו  ותכבד יד יהוה אל האשדודים וישמם ויך אתם בעפלים (בטחרים) את אשדוד ואת גבוליה </verse>
        <verse osisID="1Sam.5.7"> ז  ויראו אנשי אשדוד כי כן ואמרו לא ישב ארון אלהי ישראל עמנו--כי קשתה ידו עלינו ועל דגון אלהינו </verse>
        <verse osisID="1Sam.5.8"> ח  וישלחו ויאספו את כל סרני פלשתים אליהם ויאמרו מה נעשה לארון אלהי ישראל ויאמרו גת יסב ארון אלהי ישראל ויסבו את ארון אלהי ישראל  {ס} </verse>
        <verse osisID="1Sam.5.9"> ט  ויהי אחרי הסבו אתו ותהי יד יהוה בעיר מהומה גדולה מאד ויך את אנשי העיר מקטן ועד גדול וישתרו להם עפלים (טחרים) </verse>
        <verse osisID="1Sam.5.10"> י  וישלחו את ארון האלהים עקרון ויהי כבוא ארון האלהים עקרון ויזעקו העקרנים לאמר הסבו אלי את ארון אלהי ישראל להמיתני ואת עמי </verse>
        <verse osisID="1Sam.5.11"> יא  וישלחו ויאספו את כל סרני פלשתים ויאמרו שלחו את ארון אלהי ישראל וישב למקומו ולא ימית אתי ואת עמי  כי היתה מהומת מות בכל העיר כבדה מאד יד האלהים שם </verse>
        <verse osisID="1Sam.5.12"> יב  והאנשים אשר לא מתו הכו בעפלים (בטחרים) ותעל שועת העיר השמים  {ס} </verse>
      </chapter>
      <chapter osisID="1Sam.6">
        <verse osisID="1Sam.6.1"> א  ויהי ארון יהוה בשדה פלשתים שבעה חדשים </verse>
        <verse osisID="1Sam.6.2"> ב  ויקראו פלשתים לכהנים ולקסמים לאמר מה נעשה לארון יהוה  הודענו במה נשלחנו למקומו  {ס} </verse>
        <verse osisID="1Sam.6.3"> ג  ויאמרו אם משלחים את ארון אלהי ישראל אל תשלחו אתו ריקם--כי השב תשיבו לו אשם אז תרפאו ונודע לכם למה לא תסור ידו מכם </verse>
        <verse osisID="1Sam.6.4"> ד  ויאמרו מה האשם אשר נשיב לו ויאמרו מספר סרני פלשתים חמשה עפלי (טחרי) זהב וחמשה עכברי זהב  כי מגפה אחת לכלם ולסרניכם </verse>
        <verse osisID="1Sam.6.5"> ה  ועשיתם צלמי עפליכם (טחריכם) וצלמי עכבריכם המשחיתם את הארץ ונתתם לאלהי ישראל כבוד אולי יקל את ידו מעליכם ומעל אלהיכם ומעל ארצכם </verse>
        <verse osisID="1Sam.6.6"> ו  ולמה תכבדו את לבבכם כאשר כבדו מצרים ופרעה את לבם  הלוא כאשר התעלל בהם וישלחום וילכו </verse>
        <verse osisID="1Sam.6.7"> ז  ועתה קחו ועשו עגלה חדשה אחת ושתי פרות עלות אשר לא עלה עליהם על ואסרתם את הפרות בעגלה והשיבתם בניהם מאחריהם הביתה </verse>
        <verse osisID="1Sam.6.8"> ח  ולקחתם את ארון יהוה ונתתם אתו אל העגלה ואת כלי הזהב אשר השבתם לו אשם תשימו בארגז מצדו ושלחתם אתו והלך </verse>
        <verse osisID="1Sam.6.9"> ט  וראיתם אם דרך גבולו יעלה בית שמש--הוא עשה לנו את הרעה הגדולה הזאת ואם לא וידענו כי לא ידו נגעה בנו--מקרה הוא היה לנו </verse>
        <verse osisID="1Sam.6.10"> י  ויעשו האנשים כן ויקחו שתי פרות עלות ויאסרום בעגלה ואת בניהם כלו בבית </verse>
        <verse osisID="1Sam.6.11"> יא  וישמו את ארון יהוה אל העגלה ואת הארגז ואת עכברי הזהב ואת צלמי טחריהם </verse>
        <verse osisID="1Sam.6.12"> יב  וישרנה הפרות בדרך על דרך בית שמש במסלה אחת הלכו הלך וגעו ולא סרו ימין ושמאול וסרני פלשתים הלכים אחריהם עד גבול בית שמש </verse>
        <verse osisID="1Sam.6.13"> יג  ובית שמש קצרים קציר חטים בעמק וישאו את עיניהם ויראו את הארון וישמחו לראות </verse>
        <verse osisID="1Sam.6.14"> יד  והעגלה באה אל שדה יהושע בית השמשי ותעמד שם ושם אבן גדולה ויבקעו את עצי העגלה ואת הפרות העלו עלה ליהוה  {ס} </verse>
        <verse osisID="1Sam.6.15"> טו  והלוים הורידו את ארון יהוה ואת הארגז אשר אתו אשר בו כלי זהב וישמו אל האבן הגדולה ואנשי בית שמש העלו עלות ויזבחו זבחים ביום ההוא--ליהוה </verse>
        <verse osisID="1Sam.6.16"> טז  וחמשה סרני פלשתים ראו וישבו עקרון ביום ההוא  {ס} </verse>
        <verse osisID="1Sam.6.17"> יז  ואלה טחרי הזהב אשר השיבו פלשתים  {ר} br אשם ליהוה  {ס}  לאשדוד אחד  {ס}  לעזה  {ר} br אחד  {ס}  לאשקלון אחד  {ס}  לגת  {ר} br אחד  {ס}  לעקרון אחד  {ס} </verse>
        <verse osisID="1Sam.6.18"> יח  ועכברי  {ר} br הזהב מספר כל ערי פלשתים לחמשת הסרנים--מעיר מבצר ועד כפר הפרזי ועד אבל הגדולה אשר הניחו עליה את ארון יהוה עד היום הזה בשדה יהושע בית השמשי </verse>
        <verse osisID="1Sam.6.19"> יט  ויך באנשי בית שמש כי ראו בארון יהוה ויך בעם שבעים איש חמשים אלף איש ויתאבלו העם כי הכה יהוה בעם מכה גדולה </verse>
        <verse osisID="1Sam.6.20"> כ  ויאמרו אנשי בית שמש מי יוכל לעמד לפני יהוה האלהים הקדוש הזה ואל מי יעלה מעלינו </verse>
        <verse osisID="1Sam.6.21"> כא  וישלחו מלאכים אל יושבי קרית יערים לאמר  השבו פלשתים את ארון יהוה--רדו העלו אתו אליכם </verse>
      </chapter>
      <chapter osisID="1Sam.7">
        <verse osisID="1Sam.7.1"> א  ויבאו אנשי קרית יערים ויעלו את ארון יהוה ויבאו אתו אל בית אבינדב בגבעה ואת אלעזר בנו קדשו לשמר את ארון יהוה  {פ} </verse>
        <verse osisID="1Sam.7.2"> ב  ויהי מיום שבת הארון בקרית יערים וירבו הימים ויהיו עשרים שנה וינהו כל בית ישראל אחרי יהוה  {ס} </verse>
        <verse osisID="1Sam.7.3"> ג  ויאמר שמואל אל כל בית ישראל לאמר אם בכל לבבכם אתם שבים אל יהוה הסירו את אלהי הנכר מתוככם והעשתרות והכינו לבבכם אל יהוה ועבדהו לבדו ויצל אתכם מיד פלשתים </verse>
        <verse osisID="1Sam.7.4"> ד  ויסירו בני ישראל את הבעלים ואת העשתרת ויעבדו את יהוה לבדו  {פ} </verse>
        <verse osisID="1Sam.7.5"> ה  ויאמר שמואל קבצו את כל ישראל המצפתה ואתפלל בעדכם אל יהוה </verse>
        <verse osisID="1Sam.7.6"> ו  ויקבצו המצפתה וישאבו מים וישפכו לפני יהוה ויצומו ביום ההוא ויאמרו שם חטאנו ליהוה וישפט שמואל את בני ישראל במצפה </verse>
        <verse osisID="1Sam.7.7"> ז  וישמעו פלשתים כי התקבצו בני ישראל המצפתה ויעלו סרני פלשתים אל ישראל וישמעו בני ישראל ויראו מפני פלשתים </verse>
        <verse osisID="1Sam.7.8"> ח  ויאמרו בני ישראל אל שמואל אל תחרש ממנו מזעק אל יהוה אלהינו וישענו מיד פלשתים </verse>
        <verse osisID="1Sam.7.9"> ט  ויקח שמואל טלה חלב אחד ויעלה (ויעלהו) עולה כליל ליהוה ויזעק שמואל אל יהוה בעד ישראל ויענהו יהוה </verse>
        <verse osisID="1Sam.7.10"> י  ויהי שמואל מעלה העולה ופלשתים נגשו למלחמה בישראל וירעם יהוה בקול גדול ביום ההוא על פלשתים ויהמם וינגפו לפני ישראל </verse>
        <verse osisID="1Sam.7.11"> יא  ויצאו אנשי ישראל מן המצפה וירדפו את פלשתים ויכום עד מתחת לבית כר </verse>
        <verse osisID="1Sam.7.12"> יב  ויקח שמואל אבן אחת וישם בין המצפה ובין השן ויקרא את שמה אבן העזר ויאמר עד הנה עזרנו יהוה </verse>
        <verse osisID="1Sam.7.13"> יג  ויכנעו הפלשתים ולא יספו עוד לבוא בגבול ישראל ותהי יד יהוה בפלשתים כל ימי שמואל </verse>
        <verse osisID="1Sam.7.14"> יד  ותשבנה הערים אשר לקחו פלשתים מאת ישראל לישראל מעקרון ועד גת ואת גבולן הציל ישראל מיד פלשתים ויהי שלום בין ישראל ובין האמרי </verse>
        <verse osisID="1Sam.7.15"> טו  וישפט שמואל את ישראל כל ימי חייו </verse>
        <verse osisID="1Sam.7.16"> טז  והלך מדי שנה בשנה וסבב בית אל והגלגל והמצפה ושפט את ישראל--את כל המקומות האלה </verse>
        <verse osisID="1Sam.7.17"> יז  ותשבתו הרמתה כי שם ביתו ושם שפט את ישראל ויבן שם מזבח ליהוה  {פ} </verse>
      </chapter>
      <chapter osisID="1Sam.8">
        <verse osisID="1Sam.8.1"> א  ויהי כאשר זקן שמואל וישם את בניו שפטים לישראל </verse>
        <verse osisID="1Sam.8.2"> ב  ויהי שם בנו הבכור יואל ושם משנהו אביה--שפטים בבאר שבע </verse>
        <verse osisID="1Sam.8.3"> ג  ולא הלכו בניו בדרכו ויטו אחרי הבצע ויקחו שחד--ויטו משפט  {פ} </verse>
        <verse osisID="1Sam.8.4"> ד  ויתקבצו כל זקני ישראל ויבאו אל שמואל הרמתה </verse>
        <verse osisID="1Sam.8.5"> ה  ויאמרו אליו הנה אתה זקנת ובניך לא הלכו בדרכיך עתה שימה לנו מלך לשפטנו--ככל הגוים </verse>
        <verse osisID="1Sam.8.6"> ו  וירע הדבר בעיני שמואל כאשר אמרו תנה לנו מלך לשפטנו ויתפלל שמואל אל יהוה  {פ} </verse>
        <verse osisID="1Sam.8.7"> ז  ויאמר יהוה אל שמואל שמע בקול העם לכל אשר יאמרו אליך  כי לא אתך מאסו כי אתי מאסו ממלך עליהם </verse>
        <verse osisID="1Sam.8.8"> ח  ככל המעשים אשר עשו מיום העלתי אותם ממצרים ועד היום הזה ויעזבני ויעבדו אלהים אחרים--כן המה עשים גם לך </verse>
        <verse osisID="1Sam.8.9"> ט  ועתה שמע בקולם  אך כי העד תעיד בהם והגדת להם משפט המלך אשר ימלך עליהם  {ס} </verse>
        <verse osisID="1Sam.8.10"> י  ויאמר שמואל את כל דברי יהוה אל העם השאלים מאתו מלך  {ס} </verse>
        <verse osisID="1Sam.8.11"> יא  ויאמר--זה יהיה משפט המלך אשר ימלך עליכם  את בניכם יקח ושם לו במרכבתו ובפרשיו ורצו לפני מרכבתו </verse>
        <verse osisID="1Sam.8.12"> יב  ולשום לו שרי אלפים ושרי חמשים ולחרש חרישו ולקצר קצירו ולעשות כלי מלחמתו וכלי רכבו </verse>
        <verse osisID="1Sam.8.13"> יג  ואת בנותיכם יקח לרקחות ולטבחות ולאפות </verse>
        <verse osisID="1Sam.8.14"> יד  ואת שדותיכם ואת כרמיכם וזיתיכם הטובים--יקח ונתן לעבדיו </verse>
        <verse osisID="1Sam.8.15"> טו  וזרעיכם וכרמיכם יעשר ונתן לסריסיו ולעבדיו </verse>
        <verse osisID="1Sam.8.16"> טז  ואת עבדיכם ואת שפחותיכם ואת בחוריכם הטובים ואת חמוריכם--יקח ועשה למלאכתו </verse>
        <verse osisID="1Sam.8.17"> יז  צאנכם יעשר ואתם תהיו לו לעבדים </verse>
        <verse osisID="1Sam.8.18"> יח  וזעקתם ביום ההוא מלפני מלככם אשר בחרתם לכם ולא יענה יהוה אתכם ביום ההוא </verse>
        <verse osisID="1Sam.8.19"> יט  וימאנו העם לשמע בקול שמואל ויאמרו לא כי אם מלך יהיה עלינו </verse>
        <verse osisID="1Sam.8.20"> כ  והיינו גם אנחנו ככל הגוים ושפטנו מלכנו ויצא לפנינו ונלחם את מלחמתנו </verse>
        <verse osisID="1Sam.8.21"> כא  וישמע שמואל את כל דברי העם וידברם באזני יהוה  {פ} </verse>
        <verse osisID="1Sam.8.22"> כב  ויאמר יהוה אל שמואל שמע בקולם והמלכת להם מלך ויאמר שמואל אל אנשי ישראל לכו איש לעירו  {פ} </verse>
      </chapter>
      <chapter osisID="1Sam.9">
        <verse osisID="1Sam.9.1"> א  ויהי איש מבן ימין (מבנימין) ושמו קיש בן אביאל בן צרור בן בכורת בן אפיח--בן איש ימיני  גבור חיל </verse>
        <verse osisID="1Sam.9.2"> ב  ולו היה בן ושמו שאול בחור וטוב ואין איש מבני ישראל טוב ממנו משכמו ומעלה גבה מכל העם </verse>
        <verse osisID="1Sam.9.3"> ג  ותאבדנה האתנות לקיש אבי שאול ויאמר קיש אל שאול בנו קח נא אתך את אחד מהנערים וקום לך בקש את האתנת </verse>
        <verse osisID="1Sam.9.4"> ד  ויעבר בהר אפרים ויעבר בארץ שלשה ולא מצאו ויעברו בארץ שעלים ואין ויעבר בארץ ימיני ולא מצאו </verse>
        <verse osisID="1Sam.9.5"> ה  המה באו בארץ צוף ושאול אמר לנערו אשר עמו לכה ונשובה--פן יחדל אבי מן האתנות ודאג לנו </verse>
        <verse osisID="1Sam.9.6"> ו  ויאמר לו הנה נא איש אלהים בעיר הזאת והאיש נכבד כל אשר ידבר בוא יבוא עתה נלכה שם--אולי יגיד לנו את דרכנו אשר הלכנו עליה </verse>
        <verse osisID="1Sam.9.7"> ז  ויאמר שאול לנערו והנה נלך ומה נביא לאיש--כי הלחם אזל מכלינו ותשורה אין להביא לאיש האלהים  מה אתנו </verse>
        <verse osisID="1Sam.9.8"> ח  ויסף הנער לענות את שאול ויאמר הנה נמצא בידי רבע שקל כסף ונתתי לאיש האלהים והגיד לנו את דרכנו </verse>
        <verse osisID="1Sam.9.9"> ט  לפנים בישראל כה אמר האיש בלכתו לדרוש אלהים לכו ונלכה עד הראה  כי לנביא היום יקרא לפנים הראה </verse>
        <verse osisID="1Sam.9.10"> י  ויאמר שאול לנערו טוב דברך לכה נלכה וילכו אל העיר אשר שם איש האלהים </verse>
        <verse osisID="1Sam.9.11"> יא  המה עלים במעלה העיר והמה מצאו נערות יצאות לשאב מים ויאמרו להן היש בזה הראה </verse>
        <verse osisID="1Sam.9.12"> יב  ותענינה אותם ותאמרנה יש הנה לפניך מהר עתה כי היום בא לעיר--כי זבח היום לעם בבמה </verse>
        <verse osisID="1Sam.9.13"> יג  כבאכם העיר כן תמצאון אתו בטרם יעלה הבמתה לאכל כי לא יאכל העם עד באו--כי הוא יברך הזבח אחרי כן יאכלו הקראים ועתה עלו כי אתו כהיום תמצאון אתו </verse>
        <verse osisID="1Sam.9.14"> יד  ויעלו העיר המה באים בתוך העיר והנה שמואל יצא לקראתם לעלות הבמה  {ס} </verse>
        <verse osisID="1Sam.9.15"> טו  ויהוה גלה את אזן שמואל יום אחד לפני בוא שאול לאמר </verse>
        <verse osisID="1Sam.9.16"> טז  כעת מחר אשלח אליך איש מארץ בנימן ומשחתו לנגיד על עמי ישראל והושיע את עמי מיד פלשתים  כי ראיתי את עמי כי באה צעקתו אלי </verse>
        <verse osisID="1Sam.9.17"> יז  ושמואל ראה את שאול ויהוה ענהו--הנה האיש אשר אמרתי אליך זה יעצר בעמי </verse>
        <verse osisID="1Sam.9.18"> יח  ויגש שאול את שמואל בתוך השער ויאמר הגידה נא לי אי זה בית הראה </verse>
        <verse osisID="1Sam.9.19"> יט  ויען שמואל את שאול ויאמר אנכי הראה--עלה לפני הבמה ואכלתם עמי היום ושלחתיך בבקר וכל אשר בלבבך אגיד לך </verse>
        <verse osisID="1Sam.9.20"> כ  ולאתנות האבדות לך היום שלשת הימים--אל תשם את לבך להם כי נמצאו ולמי כל חמדת ישראל--הלוא לך ולכל בית אביך  {ס} </verse>
        <verse osisID="1Sam.9.21"> כא  ויען שאול ויאמר הלוא בן ימיני אנכי מקטני שבטי ישראל ומשפחתי הצערה מכל משפחות שבטי בנימן ולמה דברת אלי כדבר הזה  {ס} </verse>
        <verse osisID="1Sam.9.22"> כב  ויקח שמואל את שאול ואת נערו ויביאם לשכתה ויתן להם מקום בראש הקרואים והמה כשלשם איש </verse>
        <verse osisID="1Sam.9.23"> כג  ויאמר שמואל לטבח תנה את המנה אשר נתתי לך--אשר אמרתי אליך שים אתה עמך </verse>
        <verse osisID="1Sam.9.24"> כד  וירם הטבח את השוק והעליה וישם לפני שאול ויאמר הנה הנשאר שים לפניך אכל--כי למועד שמור לך לאמר העם קראתי ויאכל שאול עם שמואל ביום ההוא </verse>
        <verse osisID="1Sam.9.25"> כה  וירדו מהבמה העיר וידבר עם שאול על הגג </verse>
        <verse osisID="1Sam.9.26"> כו  וישכמו ויהי כעלות השחר ויקרא שמואל אל שאול הגג (הגגה) לאמר קומה ואשלחך ויקם שאול ויצאו שניהם הוא ושמואל--החוצה </verse>
        <verse osisID="1Sam.9.27"> כז  המה יורדים בקצה העיר ושמואל אמר אל שאול אמר לנער ויעבר לפנינו ויעבר ואתה עמד כיום ואשמיעך את דבר אלהים  {פ} </verse>
      </chapter>
      <chapter osisID="1Sam.10">
        <verse osisID="1Sam.10.1"> א  ויקח שמואל את פך השמן ויצק על ראשו--וישקהו ויאמר--הלוא כי משחך יהוה על נחלתו לנגיד </verse>
        <verse osisID="1Sam.10.2"> ב  בלכתך היום מעמדי ומצאת שני אנשים עם קברת רחל בגבול בנימן בצלצח ואמרו אליך נמצאו האתנות אשר הלכת לבקש והנה נטש אביך את דברי האתנות ודאג לכם לאמר מה אעשה לבני </verse>
        <verse osisID="1Sam.10.3"> ג  וחלפת משם והלאה ובאת עד אלון תבור ומצאוך שם שלשה אנשים עלים אל האלהים בית אל אחד נשא שלשה גדיים ואחד נשא שלשת ככרות לחם ואחד נשא נבל יין </verse>
        <verse osisID="1Sam.10.4"> ד  ושאלו לך לשלום ונתנו לך שתי לחם ולקחת מידם </verse>
        <verse osisID="1Sam.10.5"> ה  אחר כן תבוא גבעת האלהים אשר שם נצבי פלשתים ויהי כבאך שם העיר ופגעת חבל נבאים ירדים מהבמה ולפניהם נבל ותף וחליל וכנור והמה מתנבאים </verse>
        <verse osisID="1Sam.10.6"> ו  וצלחה עליך רוח יהוה והתנבית עמם ונהפכת לאיש אחר </verse>
        <verse osisID="1Sam.10.7"> ז  והיה כי תבאינה (תבאנה) האתות האלה--לך  עשה לך אשר תמצא ידך כי האלהים עמך </verse>
        <verse osisID="1Sam.10.8"> ח  וירדת לפני הגלגל והנה אנכי ירד אליך להעלות עלות לזבח זבחי שלמים שבעת ימים תוחל עד בואי אליך והודעתי לך את אשר תעשה </verse>
        <verse osisID="1Sam.10.9"> ט  והיה כהפנתו שכמו ללכת מעם שמואל ויהפך לו אלהים לב אחר ויבאו כל האתות האלה ביום ההוא  {ס} </verse>
        <verse osisID="1Sam.10.10"> י  ויבאו שם הגבעתה והנה חבל נבאים לקראתו ותצלח עליו רוח אלהים ויתנבא בתוכם </verse>
        <verse osisID="1Sam.10.11"> יא  ויהי כל יודעו מאתמול שלשם ויראו והנה עם נבאים נבא  {ס}  ויאמר העם איש אל רעהו מה זה היה לבן קיש--הגם שאול בנביאים </verse>
        <verse osisID="1Sam.10.12"> יב  ויען איש משם ויאמר ומי אביהם על כן היתה למשל הגם שאול בנבאים </verse>
        <verse osisID="1Sam.10.13"> יג  ויכל מהתנבות ויבא הבמה </verse>
        <verse osisID="1Sam.10.14"> יד  ויאמר דוד שאול אליו ואל נערו אן הלכתם ויאמר לבקש את האתנות ונראה כי אין ונבוא אל שמואל </verse>
        <verse osisID="1Sam.10.15"> טו  ויאמר דוד שאול  הגידה נא לי מה אמר לכם שמואל </verse>
        <verse osisID="1Sam.10.16"> טז  ויאמר שאול אל דודו הגד הגיד לנו כי נמצאו האתנות ואת דבר המלוכה לא הגיד לו אשר אמר שמואל  {פ} </verse>
        <verse osisID="1Sam.10.17"> יז  ויצעק שמואל את העם אל יהוה המצפה </verse>
        <verse osisID="1Sam.10.18"> יח  ויאמר אל בני ישראל  {פ} br   br כה אמר יהוה אלהי ישראל אנכי העליתי את ישראל ממצרים ואציל אתכם מיד מצרים ומיד כל הממלכות הלחצים אתכם </verse>
        <verse osisID="1Sam.10.19"> יט  ואתם היום מאסתם את אלהיכם אשר הוא מושיע לכם מכל רעותיכם וצרתיכם ותאמרו לו כי מלך תשים עלינו ועתה התיצבו לפני יהוה לשבטיכם ולאלפיכם </verse>
        <verse osisID="1Sam.10.20"> כ  ויקרב שמואל את כל שבטי ישראל וילכד שבט בנימן </verse>
        <verse osisID="1Sam.10.21"> כא  ויקרב את שבט בנימן למשפחתו ותלכד משפחת המטרי וילכד שאול בן קיש ויבקשהו ולא נמצא </verse>
        <verse osisID="1Sam.10.22"> כב  וישאלו עוד ביהוה הבא עוד הלם איש  {ס}  ויאמר יהוה הנה הוא נחבא אל הכלים </verse>
        <verse osisID="1Sam.10.23"> כג  וירצו ויקחהו משם ויתיצב בתוך העם ויגבה מכל העם משכמו ומעלה </verse>
        <verse osisID="1Sam.10.24"> כד  ויאמר שמואל אל כל העם הראיתם אשר בחר בו יהוה כי אין כמהו בכל העם וירעו כל העם ויאמרו יחי המלך  {ס} </verse>
        <verse osisID="1Sam.10.25"> כה  וידבר שמואל אל העם את משפט המלכה ויכתב בספר וינח לפני יהוה וישלח שמואל את כל העם איש לביתו </verse>
        <verse osisID="1Sam.10.26"> כו  וגם שאול--הלך לביתו גבעתה וילכו עמו--החיל אשר נגע אלהים בלבם </verse>
        <verse osisID="1Sam.10.27"> כז  ובני בליעל אמרו מה ישענו זה ויבזהו ולא הביאו לו מנחה ויהי כמחריש  {פ} </verse>
      </chapter>
      <chapter osisID="1Sam.11">
        <verse osisID="1Sam.11.1"> א  ויעל נחש העמוני ויחן על יביש גלעד ויאמרו כל אנשי יביש אל נחש כרת לנו ברית ונעבדך </verse>
        <verse osisID="1Sam.11.2"> ב  ויאמר אליהם נחש העמוני בזאת אכרת לכם בנקור לכם כל עין ימין ושמתיה חרפה על כל ישראל </verse>
        <verse osisID="1Sam.11.3"> ג  ויאמרו אליו זקני יביש הרף לנו שבעת ימים ונשלחה מלאכים בכל גבול ישראל ואם אין מושיע אתנו ויצאנו אליך </verse>
        <verse osisID="1Sam.11.4"> ד  ויבאו המלאכים גבעת שאול וידברו הדברים באזני העם וישאו כל העם את קולם ויבכו </verse>
        <verse osisID="1Sam.11.5"> ה  והנה שאול בא אחרי הבקר מן השדה ויאמר שאול מה לעם כי יבכו ויספרו לו--את דברי אנשי יביש </verse>
        <verse osisID="1Sam.11.6"> ו  ותצלח רוח אלהים על שאול בשמעו (כשמעו) את הדברים האלה ויחר אפו מאד </verse>
        <verse osisID="1Sam.11.7"> ז  ויקח צמד בקר וינתחהו וישלח בכל גבול ישראל ביד המלאכים לאמר אשר איננו יצא אחרי שאול ואחר שמואל כה יעשה לבקרו ויפל פחד יהוה על העם ויצאו כאיש אחד </verse>
        <verse osisID="1Sam.11.8"> ח  ויפקדם בבזק ויהיו בני ישראל שלש מאות אלף ואיש יהודה שלשים אלף </verse>
        <verse osisID="1Sam.11.9"> ט  ויאמרו למלאכים הבאים כה תאמרון לאיש יביש גלעד מחר תהיה לכם תשועה בחם (כחם) השמש ויבאו המלאכים ויגידו לאנשי יביש--וישמחו </verse>
        <verse osisID="1Sam.11.10"> י  ויאמרו אנשי יביש מחר נצא אליכם ועשיתם לנו ככל הטוב בעיניכם  {ס} </verse>
        <verse osisID="1Sam.11.11"> יא  ויהי ממחרת וישם שאול את העם שלשה ראשים ויבאו בתוך המחנה באשמרת הבקר ויכו את עמון עד חם היום ויהי הנשארים ויפצו ולא נשארו בם שנים יחד </verse>
        <verse osisID="1Sam.11.12"> יב  ויאמר העם אל שמואל מי האמר שאול ימלך עלינו  תנו האנשים ונמיתם </verse>
        <verse osisID="1Sam.11.13"> יג  ויאמר שאול לא יומת איש ביום הזה  כי היום עשה יהוה תשועה בישראל </verse>
        <verse osisID="1Sam.11.14"> יד  ויאמר שמואל אל העם לכו ונלכה הגלגל ונחדש שם המלוכה </verse>
        <verse osisID="1Sam.11.15"> טו  וילכו כל העם הגלגל וימלכו שם את שאול לפני יהוה בגלגל ויזבחו שם זבחים שלמים לפני יהוה וישמח שם שאול וכל אנשי ישראל עד מאד  {פ} </verse>
      </chapter>
      <chapter osisID="1Sam.12">
        <verse osisID="1Sam.12.1"> א  ויאמר שמואל אל כל ישראל הנה שמעתי בקלכם לכל אשר אמרתם לי ואמליך עליכם מלך </verse>
        <verse osisID="1Sam.12.2"> ב  ועתה הנה המלך מתהלך לפניכם ואני זקנתי ושבתי ובני הנם אתכם ואני התהלכתי לפניכם מנערי עד היום הזה </verse>
        <verse osisID="1Sam.12.3"> ג  הנני ענו בי נגד יהוה ונגד משיחו את שור מי לקחתי וחמור מי לקחתי ואת מי עשקתי את מי רצותי ומיד מי לקחתי כפר ואעלים עיני בו ואשיב לכם </verse>
        <verse osisID="1Sam.12.4"> ד  ויאמרו לא עשקתנו ולא רצותנו ולא לקחת מיד איש מאומה </verse>
        <verse osisID="1Sam.12.5"> ה  ויאמר אליהם עד יהוה בכם ועד משיחו היום הזה--כי לא מצאתם בידי מאומה ויאמר עד  {פ} </verse>
        <verse osisID="1Sam.12.6"> ו  ויאמר שמואל אל העם  יהוה אשר עשה את משה ואת אהרן ואשר העלה את אבתיכם מארץ מצרים </verse>
        <verse osisID="1Sam.12.7"> ז  ועתה התיצבו ואשפטה אתכם--לפני יהוה  את כל צדקות יהוה אשר עשה אתכם ואת אבותיכם </verse>
        <verse osisID="1Sam.12.8"> ח  כאשר בא יעקב מצרים--ויזעקו אבותיכם אל יהוה וישלח יהוה את משה ואת אהרן ויוציאו את אבתיכם ממצרים וישבום במקום הזה </verse>
        <verse osisID="1Sam.12.9"> ט  וישכחו את יהוה אלהיהם וימכר אתם ביד סיסרא שר צבא חצור וביד פלשתים וביד מלך מואב וילחמו בם </verse>
        <verse osisID="1Sam.12.10"> י  ויזעקו אל יהוה ויאמר (ויאמרו) חטאנו כי עזבנו את יהוה ונעבד את הבעלים ואת העשתרות ועתה הצילנו מיד איבינו--ונעבדך </verse>
        <verse osisID="1Sam.12.11"> יא  וישלח יהוה את ירבעל ואת בדן ואת יפתח ואת שמואל ויצל אתכם מיד איביכם מסביב ותשבו בטח </verse>
        <verse osisID="1Sam.12.12"> יב  ותראו כי נחש מלך בני עמון בא עליכם ותאמרו לי לא כי מלך ימלך עלינו  ויהוה אלהיכם מלככם </verse>
        <verse osisID="1Sam.12.13"> יג  ועתה הנה המלך אשר בחרתם--אשר שאלתם והנה נתן יהוה עליכם מלך </verse>
        <verse osisID="1Sam.12.14"> יד  אם תיראו את יהוה ועבדתם אתו ושמעתם בקולו ולא תמרו את פי יהוה--והיתם גם אתם וגם המלך אשר מלך עליכם אחר יהוה אלהיכם </verse>
        <verse osisID="1Sam.12.15"> טו  ואם לא תשמעו בקול יהוה ומריתם את פי יהוה--והיתה יד יהוה בכם ובאבתיכם </verse>
        <verse osisID="1Sam.12.16"> טז  גם עתה התיצבו וראו את הדבר הגדול הזה אשר יהוה עשה לעיניכם </verse>
        <verse osisID="1Sam.12.17"> יז  הלוא קציר חטים היום--אקרא אל יהוה ויתן קלות ומטר ודעו וראו כי רעתכם רבה אשר עשיתם בעיני יהוה לשאול לכם מלך  {ס} </verse>
        <verse osisID="1Sam.12.18"> יח  ויקרא שמואל אל יהוה ויתן יהוה קלת ומטר ביום ההוא ויירא כל העם מאד את יהוה ואת שמואל </verse>
        <verse osisID="1Sam.12.19"> יט  ויאמרו כל העם אל שמואל התפלל בעד עבדיך אל יהוה אלהיך--ואל נמות  כי יספנו על כל חטאתינו רעה לשאל לנו מלך </verse>
        <verse osisID="1Sam.12.20"> כ  ויאמר שמואל אל העם אל תיראו--אתם עשיתם את כל הרעה הזאת אך אל תסורו מאחרי יהוה ועבדתם את יהוה בכל לבבכם </verse>
        <verse osisID="1Sam.12.21"> כא  ולא תסורו  כי אחרי התהו אשר לא יועילו ולא יצילו--כי תהו המה </verse>
        <verse osisID="1Sam.12.22"> כב  כי לא יטש יהוה את עמו--בעבור שמו הגדול  כי הואיל יהוה לעשות אתכם לו לעם </verse>
        <verse osisID="1Sam.12.23"> כג  גם אנכי חלילה לי מחטא ליהוה--מחדל להתפלל בעדכם והוריתי אתכם בדרך הטובה והישרה </verse>
        <verse osisID="1Sam.12.24"> כד  אך יראו את יהוה ועבדתם אתו באמת--בכל לבבכם  כי ראו את אשר הגדל עמכם </verse>
        <verse osisID="1Sam.12.25"> כה  ואם הרע תרעו--גם אתם גם מלככם תספו  {פ} </verse>
      </chapter>
      <chapter osisID="1Sam.13">
        <verse osisID="1Sam.13.1"> א  בן שנה שאול במלכו ושתי שנים מלך על ישראל </verse>
        <verse osisID="1Sam.13.2"> ב  ויבחר לו שאול שלשת אלפים מישראל ויהיו עם שאול אלפים במכמש ובהר בית אל ואלף היו עם יונתן בגבעת בנימין ויתר העם שלח איש לאהליו </verse>
        <verse osisID="1Sam.13.3"> ג  ויך יונתן את נציב פלשתים אשר בגבע וישמעו פלשתים ושאול תקע בשופר בכל הארץ לאמר ישמעו העברים </verse>
        <verse osisID="1Sam.13.4"> ד  וכל ישראל שמעו לאמר הכה שאול את נציב פלשתים וגם נבאש ישראל בפלשתים ויצעקו העם אחרי שאול הגלגל </verse>
        <verse osisID="1Sam.13.5"> ה  ופלשתים נאספו להלחם עם ישראל שלשים אלף רכב וששת אלפים פרשים ועם כחול אשר על שפת הים לרב ויעלו ויחנו במכמש קדמת בית און </verse>
        <verse osisID="1Sam.13.6"> ו  ואיש ישראל ראו כי צר לו כי נגש העם ויתחבאו העם במערות ובחוחים ובסלעים ובצרחים ובברות </verse>
        <verse osisID="1Sam.13.7"> ז  ועברים עברו את הירדן ארץ גד וגלעד ושאול עודנו בגלגל וכל העם חרדו אחריו </verse>
        <verse osisID="1Sam.13.8"> ח  וייחל (ויוחל) שבעת ימים למועד אשר שמואל ולא בא שמואל הגלגל ויפץ העם מעליו </verse>
        <verse osisID="1Sam.13.9"> ט  ויאמר שאול--הגשו אלי העלה והשלמים ויעל העלה </verse>
        <verse osisID="1Sam.13.10"> י  ויהי ככלתו להעלות העלה והנה שמואל בא ויצא שאול לקראתו לברכו </verse>
        <verse osisID="1Sam.13.11"> יא  ויאמר שמואל מה עשית ויאמר שאול כי ראיתי כי נפץ העם מעלי ואתה לא באת למועד הימים ופלשתים נאספים מכמש </verse>
        <verse osisID="1Sam.13.12"> יב  ואמר עתה ירדו פלשתים אלי הגלגל ופני יהוה לא חליתי ואתאפק ואעלה העלה  {ס} </verse>
        <verse osisID="1Sam.13.13"> יג  ויאמר שמואל אל שאול נסכלת  לא שמרת את מצות יהוה אלהיך אשר צוך כי עתה הכין יהוה את ממלכתך אל ישראל עד עולם </verse>
        <verse osisID="1Sam.13.14"> יד  ועתה ממלכתך לא תקום  בקש יהוה לו איש כלבבו ויצוהו יהוה לנגיד על עמו--כי לא שמרת את אשר צוך יהוה  {ס} </verse>
        <verse osisID="1Sam.13.15"> טו  ויקם שמואל ויעל מן הגלגל--גבעת בנימן ויפקד שאול את העם הנמצאים עמו כשש מאות איש </verse>
        <verse osisID="1Sam.13.16"> טז  ושאול ויונתן בנו והעם הנמצא עמם ישבים בגבע בנימן ופלשתים חנו במכמש </verse>
        <verse osisID="1Sam.13.17"> יז  ויצא המשחית ממחנה פלשתים שלשה ראשים  הראש אחד יפנה אל דרך עפרה אל ארץ שועל </verse>
        <verse osisID="1Sam.13.18"> יח  והראש אחד יפנה דרך בית חרון והראש אחד יפנה דרך הגבול הנשקף על גי הצבעים המדברה  {ס} </verse>
        <verse osisID="1Sam.13.19"> יט  וחרש לא ימצא בכל ארץ ישראל  כי אמר (אמרו) פלשתים--פן יעשו העברים חרב או חנית </verse>
        <verse osisID="1Sam.13.20"> כ  וירדו כל ישראל הפלשתים--ללטוש איש את מחרשתו ואת אתו ואת קרדמו ואת מחרשתו </verse>
        <verse osisID="1Sam.13.21"> כא  והיתה הפצירה פים למחרשת ולאתים ולשלש קלשון ולהקרדמים ולהציב הדרבן </verse>
        <verse osisID="1Sam.13.22"> כב  והיה ביום מלחמת ולא נמצא חרב וחנית ביד כל העם אשר את שאול ואת יונתן ותמצא לשאול וליונתן בנו </verse>
        <verse osisID="1Sam.13.23"> כג  ויצא מצב פלשתים אל מעבר מכמש  {ס} </verse>
      </chapter>
      <chapter osisID="1Sam.14">
        <verse osisID="1Sam.14.1"> א  ויהי היום ויאמר יונתן בן שאול אל הנער נשא כליו לכה ונעברה אל מצב פלשתים אשר מעבר הלז ולאביו לא הגיד </verse>
        <verse osisID="1Sam.14.2"> ב  ושאול יושב בקצה הגבעה תחת הרמון אשר במגרון והעם אשר עמו כשש מאות איש </verse>
        <verse osisID="1Sam.14.3"> ג  ואחיה בן אחטוב אחי איכבוד בן פינחס בן עלי כהן יהוה בשלו--נשא אפוד והעם לא ידע כי הלך יונתן </verse>
        <verse osisID="1Sam.14.4"> ד  ובין המעברות אשר בקש יונתן לעבר על מצב פלשתים--שן הסלע מהעבר מזה ושן הסלע מהעבר מזה ושם האחד בוצץ ושם האחד סנה </verse>
        <verse osisID="1Sam.14.5"> ה  השן האחד מצוק מצפון מול מכמש והאחד מנגב מול גבע  {ס} </verse>
        <verse osisID="1Sam.14.6"> ו  ויאמר יהונתן אל הנער נשא כליו לכה ונעברה אל מצב הערלים האלה--אולי יעשה יהוה לנו  כי אין ליהוה מעצור להושיע ברב או במעט </verse>
        <verse osisID="1Sam.14.7"> ז  ויאמר לו נשא כליו עשה כל אשר בלבבך נטה לך הנני עמך כלבבך  {ס} </verse>
        <verse osisID="1Sam.14.8"> ח  ויאמר יהונתן הנה אנחנו עברים אל האנשים ונגלינו אליהם </verse>
        <verse osisID="1Sam.14.9"> ט  אם כה יאמרו אלינו דמו עד הגיענו אליכם--ועמדנו תחתינו ולא נעלה אליהם </verse>
        <verse osisID="1Sam.14.10"> י  ואם כה יאמרו עלו עלינו ועלינו--כי נתנם יהוה בידנו  וזה לנו האות </verse>
        <verse osisID="1Sam.14.11"> יא  ויגלו שניהם אל מצב פלשתים ויאמרו פלשתים--הנה עברים יצאים מן החרים אשר התחבאו שם </verse>
        <verse osisID="1Sam.14.12"> יב  ויענו אנשי המצבה את יונתן ואת נשא כליו ויאמרו עלו אלינו ונודיעה אתכם דבר  {פ} br   br ויאמר יונתן אל נשא כליו עלה אחרי--כי נתנם יהוה ביד ישראל </verse>
        <verse osisID="1Sam.14.13"> יג  ויעל יונתן על ידיו ועל רגליו ונשא כליו אחריו ויפלו לפני יונתן ונשא כליו ממותת אחריו </verse>
        <verse osisID="1Sam.14.14"> יד  ותהי המכה הראשנה אשר הכה יונתן ונשא כליו--כעשרים איש  כבחצי מענה צמד שדה </verse>
        <verse osisID="1Sam.14.15"> טו  ותהי חרדה במחנה בשדה ובכל העם--המצב והמשחית חרדו גם המה ותרגז הארץ ותהי לחרדת אלהים </verse>
        <verse osisID="1Sam.14.16"> טז  ויראו הצפים לשאול בגבעת בנימן והנה ההמון נמוג וילך והלם  {פ} </verse>
        <verse osisID="1Sam.14.17"> יז  ויאמר שאול לעם אשר אתו פקדו נא וראו מי הלך מעמנו ויפקדו והנה אין יונתן ונשא כליו </verse>
        <verse osisID="1Sam.14.18"> יח  ויאמר שאול לאחיה הגישה ארון האלהים  כי היה ארון האלהים ביום ההוא--ובני ישראל </verse>
        <verse osisID="1Sam.14.19"> יט  ויהי עד דבר שאול אל הכהן וההמון אשר במחנה פלשתים וילך הלוך ורב  {פ} br   br ויאמר שאול אל הכהן אסף ידך </verse>
        <verse osisID="1Sam.14.20"> כ  ויזעק שאול וכל העם אשר אתו ויבאו עד המלחמה והנה היתה חרב איש ברעהו--מהומה גדולה מאד </verse>
        <verse osisID="1Sam.14.21"> כא  והעברים היו לפלשתים כאתמול שלשום אשר עלו עמם במחנה סביב וגם המה להיות עם ישראל אשר עם שאול ויונתן </verse>
        <verse osisID="1Sam.14.22"> כב  וכל איש ישראל המתחבאים בהר אפרים שמעו כי נסו פלשתים וידבקו גם המה אחריהם במלחמה </verse>
        <verse osisID="1Sam.14.23"> כג  ויושע יהוה ביום ההוא את ישראל והמלחמה--עברה את בית און </verse>
        <verse osisID="1Sam.14.24"> כד  ואיש ישראל נגש ביום ההוא ויאל שאול את העם לאמר ארור האיש אשר יאכל לחם עד הערב ונקמתי מאיבי ולא טעם כל העם לחם  {ס} </verse>
        <verse osisID="1Sam.14.25"> כה  וכל הארץ באו ביער ויהי דבש על פני השדה </verse>
        <verse osisID="1Sam.14.26"> כו  ויבא העם אל היער והנה הלך דבש ואין משיג ידו אל פיו כי ירא העם את השבעה </verse>
        <verse osisID="1Sam.14.27"> כז  ויונתן לא שמע בהשביע אביו את העם וישלח את קצה המטה אשר בידו ויטבל אותה ביערת הדבש וישב ידו אל פיו ותראנה (ותארנה) עיניו </verse>
        <verse osisID="1Sam.14.28"> כח  ויען איש מהעם ויאמר השבע השביע אביך את העם לאמר ארור האיש אשר יאכל לחם היום ויעף העם </verse>
        <verse osisID="1Sam.14.29"> כט  ויאמר יונתן עכר אבי את הארץ  ראו נא כי ארו עיני--כי טעמתי מעט דבש הזה </verse>
        <verse osisID="1Sam.14.30"> ל  אף כי לוא אכל אכל היום העם משלל איביו אשר מצא  כי עתה לא רבתה מכה בפלשתים </verse>
        <verse osisID="1Sam.14.31"> לא  ויכו ביום ההוא בפלשתים ממכמש אילנה ויעף העם מאד </verse>
        <verse osisID="1Sam.14.32"> לב  ויעש (ויעט) העם אל שלל (השלל) ויקחו צאן ובקר ובני בקר וישחטו ארצה ויאכל העם על הדם </verse>
        <verse osisID="1Sam.14.33"> לג  ויגידו לשאול לאמר הנה העם חטאים ליהוה לאכל על הדם ויאמר בגדתם גלו אלי היום אבן גדולה </verse>
        <verse osisID="1Sam.14.34"> לד  ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא תחטאו ליהוה לאכל אל הדם ויגשו כל העם איש שורו בידו הלילה--וישחטו שם </verse>
        <verse osisID="1Sam.14.35"> לה  ויבן שאול מזבח ליהוה אתו החל לבנות מזבח ליהוה  {פ} </verse>
        <verse osisID="1Sam.14.36"> לו  ויאמר שאול נרדה אחרי פלשתים לילה ונבזה בהם עד אור הבקר ולא נשאר בהם איש ויאמרו כל הטוב בעיניך עשה  {ס}  ויאמר הכהן נקרבה הלם אל האלהים </verse>
        <verse osisID="1Sam.14.37"> לז  וישאל שאול באלהים הארד אחרי פלשתים התתנם ביד ישראל ולא ענהו ביום ההוא </verse>
        <verse osisID="1Sam.14.38"> לח  ויאמר שאול--גשו הלם כל פנות העם ודעו וראו--במה היתה החטאת הזאת היום </verse>
        <verse osisID="1Sam.14.39"> לט  כי חי יהוה המושיע את ישראל--כי אם ישנו ביונתן בני כי מות ימות ואין ענהו מכל העם </verse>
        <verse osisID="1Sam.14.40"> מ  ויאמר אל כל ישראל אתם תהיו לעבר אחד ואני ויונתן בני נהיה לעבר אחד ויאמרו העם אל שאול הטוב בעיניך עשה  {ס} </verse>
        <verse osisID="1Sam.14.41"> מא  ויאמר שאול אל יהוה אלהי ישראל--הבה תמים וילכד יונתן ושאול והעם יצאו </verse>
        <verse osisID="1Sam.14.42"> מב  ויאמר שאול--הפילו ביני ובין יונתן בני וילכד יונתן </verse>
        <verse osisID="1Sam.14.43"> מג  ויאמר שאול אל יונתן הגידה לי מה עשיתה ויגד לו יונתן ויאמר טעם טעמתי בקצה המטה אשר בידי מעט דבש--הנני אמות  {ס} </verse>
        <verse osisID="1Sam.14.44"> מד  ויאמר שאול כה יעשה אלהים וכה יוסף  כי מות תמות יונתן </verse>
        <verse osisID="1Sam.14.45"> מה  ויאמר העם אל שאול היונתן ימות אשר עשה הישועה הגדולה הזאת בישראל--חלילה חי יהוה אם יפל משערת ראשו ארצה כי עם אלהים עשה היום הזה ויפדו העם את יונתן ולא מת  {ס} </verse>
        <verse osisID="1Sam.14.46"> מו  ויעל שאול מאחרי פלשתים ופלשתים הלכו למקומם </verse>
        <verse osisID="1Sam.14.47"> מז  ושאול לכד המלוכה על ישראל וילחם סביב בכל איביו במואב ובבני עמון ובאדום ובמלכי צובה ובפלשתים ובכל אשר יפנה ירשיע </verse>
        <verse osisID="1Sam.14.48"> מח  ויעש חיל ויך את עמלק ויצל את ישראל מיד שסהו  {פ} </verse>
        <verse osisID="1Sam.14.49"> מט  ויהיו בני שאול יונתן וישוי ומלכישוע ושם שתי בנתיו--שם הבכירה מרב ושם הקטנה מיכל </verse>
        <verse osisID="1Sam.14.50"> נ  ושם אשת שאול אחינעם בת אחימעץ ושם שר צבאו אבינר בן נר דוד שאול </verse>
        <verse osisID="1Sam.14.51"> נא  וקיש אבי שאול ונר אבי אבנר בן אביאל  {ס} </verse>
        <verse osisID="1Sam.14.52"> נב  ותהי המלחמה חזקה על פלשתים כל ימי שאול וראה שאול כל איש גבור וכל בן חיל ויאספהו אליו  {פ} </verse>
      </chapter>
      <chapter osisID="1Sam.15">
        <verse osisID="1Sam.15.1"> א  ויאמר שמואל אל שאול אתי שלח יהוה למשחך למלך על עמו על ישראל ועתה שמע לקול דברי יהוה  {ס} </verse>
        <verse osisID="1Sam.15.2"> ב  כה אמר יהוה צבאות פקדתי את אשר עשה עמלק לישראל--אשר שם לו בדרך בעלתו ממצרים </verse>
        <verse osisID="1Sam.15.3"> ג  עתה לך והכיתה את עמלק והחרמתם את כל אשר לו ולא תחמל עליו והמתה מאיש עד אשה מעלל ועד יונק משור ועד שה מגמל ועד חמור  {ס} </verse>
        <verse osisID="1Sam.15.4"> ד  וישמע שאול את העם ויפקדם בטלאים מאתים אלף רגלי ועשרת אלפים את איש יהודה </verse>
        <verse osisID="1Sam.15.5"> ה  ויבא שאול עד עיר עמלק וירב בנחל </verse>
        <verse osisID="1Sam.15.6"> ו  ויאמר שאול אל הקיני לכו סרו רדו מתוך עמלקי פן אספך עמו ואתה עשיתה חסד עם כל בני ישראל בעלותם ממצרים ויסר קיני מתוך עמלק </verse>
        <verse osisID="1Sam.15.7"> ז  ויך שאול את עמלק מחוילה בואך שור אשר על פני מצרים </verse>
        <verse osisID="1Sam.15.8"> ח  ויתפש את אגג מלך עמלק חי ואת כל העם החרים לפי חרב </verse>
        <verse osisID="1Sam.15.9"> ט  ויחמל שאול והעם על אגג ועל מיטב הצאן והבקר והמשנים ועל הכרים ועל כל הטוב ולא אבו החרימם וכל המלאכה נמבזה ונמס אתה החרימו  {פ} </verse>
        <verse osisID="1Sam.15.10"> י  ויהי דבר יהוה אל שמואל לאמר </verse>
        <verse osisID="1Sam.15.11"> יא  נחמתי כי המלכתי את שאול למלך--כי שב מאחרי ואת דברי לא הקים ויחר לשמואל ויזעק אל יהוה כל הלילה </verse>
        <verse osisID="1Sam.15.12"> יב  וישכם שמואל לקראת שאול בבקר ויגד לשמואל לאמר בא שאול הכרמלה והנה מציב לו יד ויסב ויעבר וירד הגלגל </verse>
        <verse osisID="1Sam.15.13"> יג  ויבא שמואל אל שאול ויאמר לו שאול ברוך אתה ליהוה--הקימתי את דבר יהוה </verse>
        <verse osisID="1Sam.15.14"> יד  ויאמר שמואל ומה קול הצאן הזה באזני וקול הבקר אשר אנכי שמע </verse>
        <verse osisID="1Sam.15.15"> טו  ויאמר שאול מעמלקי הביאום אשר חמל העם על מיטב הצאן והבקר למען זבח ליהוה אלהיך ואת היותר החרמנו  {פ} </verse>
        <verse osisID="1Sam.15.16"> טז  ויאמר שמואל אל שאול הרף ואגידה לך את אשר דבר יהוה אלי הלילה ויאמרו (ויאמר) לו דבר  {ס} </verse>
        <verse osisID="1Sam.15.17"> יז  ויאמר שמואל--הלוא אם קטן אתה בעיניך ראש שבטי ישראל אתה וימשחך יהוה למלך על ישראל </verse>
        <verse osisID="1Sam.15.18"> יח  וישלחך יהוה בדרך ויאמר לך והחרמתה את החטאים את עמלק ונלחמת בו עד כלותם אתם </verse>
        <verse osisID="1Sam.15.19"> יט  ולמה לא שמעת בקול יהוה ותעט אל השלל ותעש הרע בעיני יהוה  {ס} </verse>
        <verse osisID="1Sam.15.20"> כ  ויאמר שאול אל שמואל אשר שמעתי בקול יהוה ואלך בדרך אשר שלחני יהוה ואביא את אגג מלך עמלק ואת עמלק החרמתי </verse>
        <verse osisID="1Sam.15.21"> כא  ויקח העם מהשלל צאן ובקר ראשית החרם לזבח ליהוה אלהיך בגלגל  {ס} </verse>
        <verse osisID="1Sam.15.22"> כב  ויאמר שמואל החפץ ליהוה בעלות וזבחים כשמע בקול יהוה  הנה שמע מזבח טוב להקשיב מחלב אילים </verse>
        <verse osisID="1Sam.15.23"> כג  כי חטאת קסם מרי ואון ותרפים הפצר  יען מאסת את דבר יהוה וימאסך ממלך  {ס} </verse>
        <verse osisID="1Sam.15.24"> כד  ויאמר שאול אל שמואל חטאתי כי עברתי את פי יהוה ואת דבריך  כי יראתי את העם ואשמע בקולם </verse>
        <verse osisID="1Sam.15.25"> כה  ועתה שא נא את חטאתי ושוב עמי ואשתחוה ליהוה </verse>
        <verse osisID="1Sam.15.26"> כו  ויאמר שמואל אל שאול לא אשוב עמך  כי מאסתה את דבר יהוה וימאסך יהוה מהיות מלך על ישראל  {ס} </verse>
        <verse osisID="1Sam.15.27"> כז  ויסב שמואל ללכת ויחזק בכנף מעילו ויקרע  {ס} </verse>
        <verse osisID="1Sam.15.28"> כח  ויאמר אליו שמואל קרע יהוה את ממלכות ישראל מעליך היום ונתנה לרעך הטוב ממך  {ס} </verse>
        <verse osisID="1Sam.15.29"> כט  וגם נצח ישראל לא ישקר ולא ינחם  כי לא אדם הוא להנחם </verse>
        <verse osisID="1Sam.15.30"> ל  ויאמר חטאתי--עתה כבדני נא נגד זקני עמי ונגד ישראל ושוב עמי והשתחויתי ליהוה אלהיך </verse>
        <verse osisID="1Sam.15.31"> לא  וישב שמואל אחרי שאול וישתחו שאול ליהוה  {ס} </verse>
        <verse osisID="1Sam.15.32"> לב  ויאמר שמואל הגישו אלי את אגג מלך עמלק וילך אליו אגג מעדנת ויאמר אגג אכן סר מר המות  {ס} </verse>
        <verse osisID="1Sam.15.33"> לג  ויאמר שמואל--כאשר שכלה נשים חרבך כן תשכל מנשים אמך וישסף שמואל את אגג לפני יהוה בגלגל  {ס} </verse>
        <verse osisID="1Sam.15.34"> לד  וילך שמואל הרמתה ושאול עלה אל ביתו גבעת שאול </verse>
        <verse osisID="1Sam.15.35"> לה  ולא יסף שמואל לראות את שאול עד יום מותו כי התאבל שמואל אל שאול ויהוה נחם כי המליך את שאול על ישראל  {פ} </verse>
      </chapter>
      <chapter osisID="1Sam.16">
        <verse osisID="1Sam.16.1"> א  ויאמר יהוה אל שמואל עד מתי אתה מתאבל אל שאול ואני מאסתיו ממלך על ישראל מלא קרנך שמן ולך אשלחך אל ישי בית הלחמי--כי ראיתי בבניו לי מלך </verse>
        <verse osisID="1Sam.16.2"> ב  ויאמר שמואל איך אלך ושמע שאול והרגני ויאמר יהוה עגלת בקר תקח בידך ואמרת לזבח ליהוה באתי </verse>
        <verse osisID="1Sam.16.3"> ג  וקראת לישי בזבח ואנכי אודיעך את אשר תעשה ומשחת לי את אשר אמר אליך </verse>
        <verse osisID="1Sam.16.4"> ד  ויעש שמואל את אשר דבר יהוה ויבא בית לחם ויחרדו זקני העיר לקראתו ויאמר שלם בואך </verse>
        <verse osisID="1Sam.16.5"> ה  ויאמר שלום לזבח ליהוה באתי התקדשו ובאתם אתי בזבח ויקדש את ישי ואת בניו ויקרא להם לזבח </verse>
        <verse osisID="1Sam.16.6"> ו  ויהי בבואם וירא את אליאב ויאמר אך נגד יהוה משיחו  {ס} </verse>
        <verse osisID="1Sam.16.7"> ז  ויאמר יהוה אל שמואל אל תבט אל מראהו ואל גבה קומתו--כי מאסתיהו  כי לא אשר יראה האדם--כי האדם יראה לעינים ויהוה יראה ללבב </verse>
        <verse osisID="1Sam.16.8"> ח  ויקרא ישי אל אבינדב ויעברהו לפני שמואל ויאמר גם בזה לא בחר יהוה </verse>
        <verse osisID="1Sam.16.9"> ט  ויעבר ישי שמה ויאמר גם בזה לא בחר יהוה </verse>
        <verse osisID="1Sam.16.10"> י  ויעבר ישי שבעת בניו לפני שמואל ויאמר שמואל אל ישי לא בחר יהוה באלה </verse>
        <verse osisID="1Sam.16.11"> יא  ויאמר שמואל אל ישי התמו הנערים ויאמר עוד שאר הקטן והנה רעה בצאן ויאמר שמואל אל ישי שלחה וקחנו כי לא נסב עד באו פה </verse>
        <verse osisID="1Sam.16.12"> יב  וישלח ויביאהו והוא אדמוני עם יפה עינים וטוב ראי  {פ} br   br ויאמר יהוה קום משחהו כי זה הוא </verse>
        <verse osisID="1Sam.16.13"> יג  ויקח שמואל את קרן השמן וימשח אתו בקרב אחיו ותצלח רוח יהוה אל דוד מהיום ההוא ומעלה ויקם שמואל וילך הרמתה </verse>
        <verse osisID="1Sam.16.14"> יד  ורוח יהוה סרה מעם שאול ובעתתו רוח רעה מאת יהוה </verse>
        <verse osisID="1Sam.16.15"> טו  ויאמרו עבדי שאול אליו  הנה נא רוח אלהים רעה מבעתך </verse>
        <verse osisID="1Sam.16.16"> טז  יאמר נא אדננו עבדיך לפניך--יבקשו איש ידע מנגן בכנור והיה בהיות עליך רוח אלהים רעה--ונגן בידו וטוב לך  {פ} </verse>
        <verse osisID="1Sam.16.17"> יז  ויאמר שאול אל עבדיו  ראו נא לי איש מיטיב לנגן והביאותם אלי </verse>
        <verse osisID="1Sam.16.18"> יח  ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר ויהוה עמו </verse>
        <verse osisID="1Sam.16.19"> יט  וישלח שאול מלאכים אל ישי ויאמר שלחה אלי את דוד בנך אשר בצאן </verse>
        <verse osisID="1Sam.16.20"> כ  ויקח ישי חמור לחם ונאד יין וגדי עזים אחד וישלח ביד דוד בנו אל שאול </verse>
        <verse osisID="1Sam.16.21"> כא  ויבא דוד אל שאול ויעמד לפניו ויאהבהו מאד ויהי לו נשא כלים </verse>
        <verse osisID="1Sam.16.22"> כב  וישלח שאול אל ישי לאמר  יעמד נא דוד לפני כי מצא חן בעיני </verse>
        <verse osisID="1Sam.16.23"> כג  והיה בהיות רוח אלהים אל שאול ולקח דוד את הכנור ונגן בידו ורוח לשאול וטוב לו וסרה מעליו רוח הרעה  {פ} </verse>
      </chapter>
      <chapter osisID="1Sam.17">
        <verse osisID="1Sam.17.1"> א  ויאספו פלשתים את מחניהם למלחמה ויאספו שכה אשר ליהודה ויחנו בין שוכה ובין עזקה באפס דמים </verse>
        <verse osisID="1Sam.17.2"> ב  ושאול ואיש ישראל נאספו ויחנו בעמק האלה ויערכו מלחמה לקראת פלשתים </verse>
        <verse osisID="1Sam.17.3"> ג  ופלשתים עמדים אל ההר מזה וישראל עמדים אל ההר מזה והגיא ביניהם </verse>
        <verse osisID="1Sam.17.4"> ד  ויצא איש הבנים ממחנות פלשתים גלית שמו מגת  גבהו שש אמות וזרת </verse>
        <verse osisID="1Sam.17.5"> ה  וכובע נחשת על ראשו ושריון קשקשים הוא לבוש ומשקל השריון--חמשת אלפים שקלים נחשת </verse>
        <verse osisID="1Sam.17.6"> ו  ומצחת נחשת על רגליו וכידון נחשת בין כתפיו </verse>
        <verse osisID="1Sam.17.7"> ז  וחץ (ועץ) חניתו כמנור ארגים ולהבת חניתו שש מאות שקלים ברזל ונשא הצנה הלך לפניו </verse>
        <verse osisID="1Sam.17.8"> ח  ויעמד ויקרא אל מערכת ישראל ויאמר להם למה תצאו לערך מלחמה  הלוא אנכי הפלשתי ואתם עבדים לשאול--ברו לכם איש וירד אלי </verse>
        <verse osisID="1Sam.17.9"> ט  אם יוכל להלחם אתי והכני--והיינו לכם לעבדים ואם אני אוכל לו והכיתיו--והייתם לנו לעבדים ועבדתם אתנו </verse>
        <verse osisID="1Sam.17.10"> י  ויאמר הפלשתי אני חרפתי את מערכות ישראל היום הזה תנו לי איש ונלחמה יחד </verse>
        <verse osisID="1Sam.17.11"> יא  וישמע שאול וכל ישראל את דברי הפלשתי האלה ויחתו ויראו מאד  {פ} </verse>
        <verse osisID="1Sam.17.12"> יב  ודוד בן איש אפרתי הזה מבית לחם יהודה ושמו ישי ולו שמנה בנים והאיש בימי שאול זקן בא באנשים </verse>
        <verse osisID="1Sam.17.13"> יג  וילכו שלשת בני ישי הגדלים--הלכו אחרי שאול למלחמה ושם שלשת בניו אשר הלכו במלחמה--אליאב הבכור ומשנהו אבינדב והשלשי שמה </verse>
        <verse osisID="1Sam.17.14"> יד  ודוד הוא הקטן ושלשה הגדלים הלכו אחרי שאול  {ס} </verse>
        <verse osisID="1Sam.17.15"> טו  ודוד הלך ושב מעל שאול לרעות את צאן אביו בית לחם </verse>
        <verse osisID="1Sam.17.16"> טז  ויגש הפלשתי השכם והערב ויתיצב ארבעים יום  {פ} </verse>
        <verse osisID="1Sam.17.17"> יז  ויאמר ישי לדוד בנו קח נא לאחיך איפת הקליא הזה ועשרה לחם הזה והרץ המחנה לאחיך </verse>
        <verse osisID="1Sam.17.18"> יח  ואת עשרת חרצי החלב האלה תביא לשר האלף ואת אחיך תפקד לשלום ואת ערבתם תקח </verse>
        <verse osisID="1Sam.17.19"> יט  ושאול והמה וכל איש ישראל בעמק האלה נלחמים עם פלשתים  {ס} </verse>
        <verse osisID="1Sam.17.20"> כ  וישכם דוד בבקר ויטש את הצאן על שמר וישא וילך כאשר צוהו ישי ויבא המעגלה והחיל היצא אל המערכה והרעו במלחמה </verse>
        <verse osisID="1Sam.17.21"> כא  ותערך ישראל ופלשתים מערכה לקראת מערכה </verse>
        <verse osisID="1Sam.17.22"> כב  ויטש דוד את הכלים מעליו על יד שומר הכלים וירץ המערכה ויבא וישאל לאחיו לשלום </verse>
        <verse osisID="1Sam.17.23"> כג  והוא מדבר עמם והנה איש הבנים עולה גלית הפלשתי שמו מגת ממערות (ממערכות) פלשתים וידבר כדברים האלה וישמע דוד </verse>
        <verse osisID="1Sam.17.24"> כד  וכל איש ישראל בראותם את האיש וינסו מפניו וייראו מאד </verse>
        <verse osisID="1Sam.17.25"> כה  ויאמר איש ישראל הראיתם האיש העלה הזה--כי לחרף את ישראל עלה והיה האיש אשר יכנו יעשרנו המלך עשר גדול ואת בתו יתן לו ואת בית אביו יעשה חפשי בישראל  {פ} </verse>
        <verse osisID="1Sam.17.26"> כו  ויאמר דוד אל האנשים העמדים עמו לאמר מה יעשה לאיש אשר יכה את הפלשתי הלז והסיר חרפה מעל ישראל  כי מי הפלשתי הערל הזה כי חרף מערכות אלהים חיים </verse>
        <verse osisID="1Sam.17.27"> כז  ויאמר לו העם כדבר הזה לאמר  כה יעשה לאיש אשר יכנו </verse>
        <verse osisID="1Sam.17.28"> כח  וישמע אליאב אחיו הגדול בדברו אל האנשים ויחר אף אליאב בדוד ויאמר למה זה ירדת ועל מי נטשת מעט הצאן ההנה במדבר--אני ידעתי את זדנך ואת רע לבבך כי למען ראות המלחמה ירדת </verse>
        <verse osisID="1Sam.17.29"> כט  ויאמר דוד מה עשיתי עתה הלוא דבר הוא </verse>
        <verse osisID="1Sam.17.30"> ל  ויסב מאצלו אל מול אחר ויאמר כדבר הזה וישבהו העם דבר כדבר הראשון </verse>
        <verse osisID="1Sam.17.31"> לא  וישמעו הדברים אשר דבר דוד ויגדו לפני שאול ויקחהו </verse>
        <verse osisID="1Sam.17.32"> לב  ויאמר דוד אל שאול אל יפל לב אדם עליו עבדך ילך ונלחם עם הפלשתי הזה </verse>
        <verse osisID="1Sam.17.33"> לג  ויאמר שאול אל דוד לא תוכל ללכת אל הפלשתי הזה להלחם עמו  כי נער אתה והוא איש מלחמה מנעריו  {ס} </verse>
        <verse osisID="1Sam.17.34"> לד  ויאמר דוד אל שאול רעה היה עבדך לאביו בצאן ובא הארי ואת הדוב ונשא שה מהעדר </verse>
        <verse osisID="1Sam.17.35"> לה  ויצאתי אחריו והכתיו והצלתי מפיו ויקם עלי--והחזקתי בזקנו והכתיו והמיתיו </verse>
        <verse osisID="1Sam.17.36"> לו  גם את הארי גם הדב הכה עבדך והיה הפלשתי הערל הזה כאחד מהם כי חרף מערכת אלהים חיים  {ס} </verse>
        <verse osisID="1Sam.17.37"> לז  ויאמר דוד יהוה אשר הצלני מיד הארי ומיד הדב הוא יצילני מיד הפלשתי הזה  {ס}  ויאמר שאול אל דוד לך ויהוה יהיה עמך </verse>
        <verse osisID="1Sam.17.38"> לח  וילבש שאול את דוד מדיו ונתן קובע נחשת על ראשו וילבש אתו שריון </verse>
        <verse osisID="1Sam.17.39"> לט  ויחגר דוד את חרבו מעל למדיו ויאל ללכת כי לא נסה ויאמר דוד אל שאול לא אוכל ללכת באלה כי לא נסיתי ויסרם דוד מעליו </verse>
        <verse osisID="1Sam.17.40"> מ  ויקח מקלו בידו ויבחר לו חמשה חלקי אבנים מן הנחל וישם אתם בכלי הרעים אשר לו ובילקוט--וקלעו בידו ויגש אל הפלשתי </verse>
        <verse osisID="1Sam.17.41"> מא  וילך הפלשתי הלך וקרב אל דוד והאיש נשא הצנה לפניו </verse>
        <verse osisID="1Sam.17.42"> מב  ויבט הפלשתי ויראה את דוד ויבזהו  כי היה נער ואדמני עם יפה מראה </verse>
        <verse osisID="1Sam.17.43"> מג  ויאמר הפלשתי אל דוד הכלב אנכי כי אתה בא אלי במקלות ויקלל הפלשתי את דוד באלהיו </verse>
        <verse osisID="1Sam.17.44"> מד  ויאמר הפלשתי אל דוד  לכה אלי--ואתנה את בשרך לעוף השמים ולבהמת השדה  {ס} </verse>
        <verse osisID="1Sam.17.45"> מה  ויאמר דוד אל הפלשתי אתה בא אלי בחרב ובחנית ובכידון ואנכי בא אליך בשם יהוה צבאות אלהי מערכות ישראל אשר חרפת </verse>
        <verse osisID="1Sam.17.46"> מו  היום הזה יסגרך יהוה בידי והכיתך והסרתי את ראשך מעליך ונתתי פגר מחנה פלשתים היום הזה לעוף השמים ולחית הארץ וידעו כל הארץ כי יש אלהים לישראל </verse>
        <verse osisID="1Sam.17.47"> מז  וידעו כל הקהל הזה כי לא בחרב ובחנית יהושיע יהוה  כי ליהוה המלחמה ונתן אתכם בידנו  {ס} </verse>
        <verse osisID="1Sam.17.48"> מח  והיה כי קם הפלשתי וילך ויקרב לקראת דוד וימהר דוד וירץ המערכה לקראת הפלשתי </verse>
        <verse osisID="1Sam.17.49"> מט  וישלח דוד את ידו אל הכלי ויקח משם אבן ויקלע ויך את הפלשתי אל מצחו ותטבע האבן במצחו ויפל על פניו ארצה </verse>
        <verse osisID="1Sam.17.50"> נ  ויחזק דוד מן הפלשתי בקלע ובאבן ויך את הפלשתי וימתהו וחרב אין ביד דוד </verse>
        <verse osisID="1Sam.17.51"> נא  וירץ דוד ויעמד אל הפלשתי ויקח את חרבו וישלפה מתערה וימתתהו ויכרת בה את ראשו ויראו הפלשתים כי מת גבורם וינסו </verse>
        <verse osisID="1Sam.17.52"> נב  ויקמו אנשי ישראל ויהודה וירעו וירדפו את הפלשתים עד בואך גיא ועד שערי עקרון ויפלו חללי פלשתים בדרך שערים ועד גת ועד עקרון </verse>
        <verse osisID="1Sam.17.53"> נג  וישבו בני ישראל מדלק אחרי פלשתים וישסו את מחניהם </verse>
        <verse osisID="1Sam.17.54"> נד  ויקח דוד את ראש הפלשתי ויבאהו ירושלם ואת כליו שם באהלו  {ס} </verse>
        <verse osisID="1Sam.17.55"> נה  וכראות שאול את דוד יצא לקראת הפלשתי אמר אל אבנר שר הצבא בן מי זה הנער אבנר ויאמר אבנר חי נפשך המלך אם ידעתי </verse>
        <verse osisID="1Sam.17.56"> נו  ויאמר המלך  שאל אתה בן מי זה העלם  {ס} </verse>
        <verse osisID="1Sam.17.57"> נז  וכשוב דוד מהכות את הפלשתי ויקח אתו אבנר ויבאהו לפני שאול וראש הפלשתי בידו </verse>
        <verse osisID="1Sam.17.58"> נח  ויאמר אליו שאול בן מי אתה הנער ויאמר דוד בן עבדך ישי בית הלחמי </verse>
      </chapter>
      <chapter osisID="1Sam.18">
        <verse osisID="1Sam.18.1"> א  ויהי ככלתו לדבר אל שאול ונפש יהונתן נקשרה בנפש דוד ויאהבו (ויאהבהו) יהונתן כנפשו </verse>
        <verse osisID="1Sam.18.2"> ב  ויקחהו שאול ביום ההוא ולא נתנו לשוב בית אביו </verse>
        <verse osisID="1Sam.18.3"> ג  ויכרת יהונתן ודוד ברית באהבתו אתו כנפשו </verse>
        <verse osisID="1Sam.18.4"> ד  ויתפשט יהונתן את המעיל אשר עליו ויתנהו לדוד ומדיו ועד חרבו ועד קשתו ועד חגרו </verse>
        <verse osisID="1Sam.18.5"> ה  ויצא דוד בכל אשר ישלחנו שאול ישכיל וישמהו שאול על אנשי המלחמה וייטב בעיני כל העם וגם בעיני עבדי שאול  {פ} </verse>
        <verse osisID="1Sam.18.6"> ו  ויהי בבואם בשוב דוד מהכות את הפלשתי ותצאנה הנשים מכל ערי ישראל לשור (לשיר) והמחלות לקראת שאול המלך--בתפים בשמחה ובשלשים </verse>
        <verse osisID="1Sam.18.7"> ז  ותענינה הנשים המשחקות ותאמרן  הכה שאול באלפו ודוד ברבבתיו </verse>
        <verse osisID="1Sam.18.8"> ח  ויחר לשאול מאד וירע בעיניו הדבר הזה ויאמר נתנו לדוד רבבות ולי נתנו האלפים ועוד לו אך המלוכה </verse>
        <verse osisID="1Sam.18.9"> ט  ויהי שאול עון (עוין) את דוד מהיום ההוא והלאה  {ס} </verse>
        <verse osisID="1Sam.18.10"> י  ויהי ממחרת ותצלח רוח אלהים רעה אל שאול ויתנבא בתוך הבית ודוד מנגן בידו כיום ביום והחנית ביד שאול </verse>
        <verse osisID="1Sam.18.11"> יא  ויטל שאול את החנית ויאמר אכה בדוד ובקיר ויסב דוד מפניו פעמים </verse>
        <verse osisID="1Sam.18.12"> יב  וירא שאול מלפני דוד  כי היה יהוה עמו ומעם שאול סר </verse>
        <verse osisID="1Sam.18.13"> יג  ויסרהו שאול מעמו וישמהו לו שר אלף ויצא ויבא לפני העם  {ס} </verse>
        <verse osisID="1Sam.18.14"> יד  ויהי דוד לכל דרכו משכיל ויהוה עמו </verse>
        <verse osisID="1Sam.18.15"> טו  וירא שאול אשר הוא משכיל מאד ויגר מפניו </verse>
        <verse osisID="1Sam.18.16"> טז  וכל ישראל ויהודה אהב את דוד  כי הוא יוצא ובא לפניהם  {פ} </verse>
        <verse osisID="1Sam.18.17"> יז  ויאמר שאול אל דוד הנה בתי הגדולה מרב אתה אתן לך לאשה--אך היה לי לבן חיל והלחם מלחמות יהוה ושאול אמר אל תהי ידי בו ותהי בו יד פלשתים  {ס} </verse>
        <verse osisID="1Sam.18.18"> יח  ויאמר דוד אל שאול מי אנכי ומי חיי משפחת אבי בישראל--כי אהיה חתן למלך </verse>
        <verse osisID="1Sam.18.19"> יט  ויהי בעת תת את מרב בת שאול--לדוד והיא נתנה לעדריאל המחלתי לאשה </verse>
        <verse osisID="1Sam.18.20"> כ  ותאהב מיכל בת שאול את דוד ויגדו לשאול וישר הדבר בעיניו </verse>
        <verse osisID="1Sam.18.21"> כא  ויאמר שאול אתננה לו ותהי לו למוקש ותהי בו יד פלשתים ויאמר שאול אל דוד בשתים תתחתן בי היום </verse>
        <verse osisID="1Sam.18.22"> כב  ויצו שאול את עבדו דברו אל דוד בלט לאמר הנה חפץ בך המלך וכל עבדיו אהבוך ועתה התחתן במלך </verse>
        <verse osisID="1Sam.18.23"> כג  וידברו עבדי שאול באזני דוד את הדברים האלה ויאמר דוד הנקלה בעיניכם התחתן במלך ואנכי איש רש ונקלה </verse>
        <verse osisID="1Sam.18.24"> כד  ויגדו עבדי שאול לו--לאמר  כדברים האלה דבר דוד </verse>
        <verse osisID="1Sam.18.25"> כה  ויאמר שאול כה תאמרו לדוד אין חפץ למלך במהר כי במאה ערלות פלשתים להנקם באיבי המלך ושאול חשב להפיל את דוד ביד פלשתים </verse>
        <verse osisID="1Sam.18.26"> כו  ויגדו עבדיו לדוד את הדברים האלה וישר הדבר בעיני דוד להתחתן במלך ולא מלאו הימים </verse>
        <verse osisID="1Sam.18.27"> כז  ויקם דוד וילך הוא ואנשיו ויך בפלשתים מאתים איש ויבא דוד את ערלתיהם וימלאום למלך להתחתן במלך ויתן לו שאול את מיכל בתו לאשה  {ס} </verse>
        <verse osisID="1Sam.18.28"> כח  וירא שאול וידע כי יהוה עם דוד ומיכל בת שאול אהבתהו </verse>
        <verse osisID="1Sam.18.29"> כט  ויאסף שאול לרא מפני דוד--עוד ויהי שאול איב את דוד כל הימים  {פ} </verse>
        <verse osisID="1Sam.18.30"> ל  ויצאו שרי פלשתים ויהי מדי צאתם שכל דוד מכל עבדי שאול וייקר שמו מאד  {ס} </verse>
      </chapter>
      <chapter osisID="1Sam.19">
        <verse osisID="1Sam.19.1"> א  וידבר שאול אל יונתן בנו ואל כל עבדיו להמית את דוד ויהונתן בן שאול חפץ בדוד מאד </verse>
        <verse osisID="1Sam.19.2"> ב  ויגד יהונתן לדוד לאמר מבקש שאול אבי להמיתך ועתה השמר נא בבקר וישבת בסתר ונחבאת </verse>
        <verse osisID="1Sam.19.3"> ג  ואני אצא ועמדתי ליד אבי בשדה אשר אתה שם ואני אדבר בך אל אבי וראיתי מה והגדתי לך  {ס} </verse>
        <verse osisID="1Sam.19.4"> ד  וידבר יהונתן בדוד טוב אל שאול אביו ויאמר אליו אל יחטא המלך בעבדו בדוד כי לוא חטא לך וכי מעשיו טוב לך מאד </verse>
        <verse osisID="1Sam.19.5"> ה  וישם את נפשו בכפו ויך את הפלשתי ויעש יהוה תשועה גדולה לכל ישראל--ראית ותשמח ולמה תחטא בדם נקי להמית את דוד חנם </verse>
        <verse osisID="1Sam.19.6"> ו  וישמע שאול בקול יהונתן וישבע שאול חי יהוה אם יומת </verse>
        <verse osisID="1Sam.19.7"> ז  ויקרא יהונתן לדוד ויגד לו יהונתן את כל הדברים האלה ויבא יהונתן את דוד אל שאול ויהי לפניו כאתמול שלשום  {ס} </verse>
        <verse osisID="1Sam.19.8"> ח  ותוסף המלחמה להיות ויצא דוד וילחם בפלשתים ויך בהם מכה גדולה וינסו מפניו </verse>
        <verse osisID="1Sam.19.9"> ט  ותהי רוח יהוה רעה אל שאול והוא בביתו ישב וחניתו בידו ודוד מנגן ביד </verse>
        <verse osisID="1Sam.19.10"> י  ויבקש שאול להכות בחנית בדוד ובקיר ויפטר מפני שאול ויך את החנית בקיר ודוד נס וימלט בלילה הוא  {פ} </verse>
        <verse osisID="1Sam.19.11"> יא  וישלח שאול מלאכים אל בית דוד לשמרו ולהמיתו בבקר ותגד לדוד מיכל אשתו לאמר אם אינך ממלט את נפשך הלילה מחר אתה מומת </verse>
        <verse osisID="1Sam.19.12"> יב  ותרד מיכל את דוד בעד החלון וילך ויברח וימלט </verse>
        <verse osisID="1Sam.19.13"> יג  ותקח מיכל את התרפים ותשם אל המטה ואת כביר העזים שמה מראשתיו ותכס בבגד  {ס} </verse>
        <verse osisID="1Sam.19.14"> יד  וישלח שאול מלאכים לקחת את דוד ותאמר חלה הוא  {ס} </verse>
        <verse osisID="1Sam.19.15"> טו  וישלח שאול את המלאכים לראות את דוד לאמר  העלו אתו במטה אלי להמתו </verse>
        <verse osisID="1Sam.19.16"> טז  ויבאו המלאכים והנה התרפים אל המטה וכביר העזים מראשתיו  {ס} </verse>
        <verse osisID="1Sam.19.17"> יז  ויאמר שאול אל מיכל למה ככה רמיתני ותשלחי את איבי וימלט ותאמר מיכל אל שאול הוא אמר אלי שלחני למה אמיתך </verse>
        <verse osisID="1Sam.19.18"> יח  ודוד ברח וימלט ויבא אל שמואל הרמתה ויגד לו את כל אשר עשה לו שאול וילך הוא ושמואל וישבו בנוית (בניות) </verse>
        <verse osisID="1Sam.19.19"> יט  ויגד לשאול לאמר  הנה דוד בנוית (בניות) ברמה </verse>
        <verse osisID="1Sam.19.20"> כ  וישלח שאול מלאכים לקחת את דוד וירא את להקת הנביאים נבאים ושמואל עמד נצב עליהם ותהי על מלאכי שאול רוח אלהים ויתנבאו גם המה </verse>
        <verse osisID="1Sam.19.21"> כא  ויגדו לשאול וישלח מלאכים אחרים ויתנבאו גם המה  {ס}  ויסף שאול וישלח מלאכים שלשים ויתנבאו גם המה </verse>
        <verse osisID="1Sam.19.22"> כב  וילך גם הוא הרמתה ויבא עד בור הגדול אשר בשכו וישאל ויאמר איפה שמואל ודוד ויאמר הנה בנוית (בניות) ברמה </verse>
        <verse osisID="1Sam.19.23"> כג  וילך שם אל נוית (ניות) ברמה ותהי עליו גם הוא רוח אלהים וילך הלוך ויתנבא עד באו בנוית (בניות) ברמה </verse>
        <verse osisID="1Sam.19.24"> כד  ויפשט גם הוא בגדיו ויתנבא גם הוא לפני שמואל ויפל ערם כל היום ההוא וכל הלילה על כן יאמרו--הגם שאול בנביאם  {פ} </verse>
      </chapter>
      <chapter osisID="1Sam.20">
        <verse osisID="1Sam.20.1"> א  ויברח דוד מנוות (מניות) ברמה ויבא ויאמר לפני יהונתן מה עשיתי מה עוני ומה חטאתי לפני אביך--כי מבקש את נפשי </verse>
        <verse osisID="1Sam.20.2"> ב  ויאמר לו חלילה לא תמות--הנה לו עשה (לא יעשה) אבי דבר גדול או דבר קטן ולא יגלה את אזני ומדוע יסתיר אבי ממני את הדבר הזה אין זאת </verse>
        <verse osisID="1Sam.20.3"> ג  וישבע עוד דוד ויאמר ידע ידע אביך כי מצאתי חן בעיניך ויאמר אל ידע זאת יהונתן פן יעצב ואולם חי יהוה וחי נפשך--כי כפשע ביני ובין המות </verse>
        <verse osisID="1Sam.20.4"> ד  ויאמר יהונתן אל דוד  מה תאמר נפשך ואעשה לך  {פ} </verse>
        <verse osisID="1Sam.20.5"> ה  ויאמר דוד אל יהונתן הנה חדש מחר ואנכי ישב אשב עם המלך לאכול ושלחתני ונסתרתי בשדה עד הערב השלשית </verse>
        <verse osisID="1Sam.20.6"> ו  אם פקד יפקדני אביך  ואמרת נשאל נשאל ממני דוד לרוץ בית לחם עירו--כי זבח הימים שם לכל המשפחה </verse>
        <verse osisID="1Sam.20.7"> ז  אם כה יאמר טוב שלום לעבדך ואם חרה יחרה לו--דע כי כלתה הרעה מעמו </verse>
        <verse osisID="1Sam.20.8"> ח  ועשית חסד על עבדך כי בברית יהוה הבאת את עבדך עמך ואם יש בי עון המיתני אתה ועד אביך למה זה תביאני  {פ} </verse>
        <verse osisID="1Sam.20.9"> ט  ויאמר יהונתן חלילה לך  כי אם ידע אדע כי כלתה הרעה מעם אבי לבוא עליך--ולא אתה אגיד לך  {ס} </verse>
        <verse osisID="1Sam.20.10"> י  ויאמר דוד אל יהונתן מי יגיד לי או מה יענך אביך קשה  {ס} </verse>
        <verse osisID="1Sam.20.11"> יא  ויאמר יהונתן אל דוד לכה ונצא השדה ויצאו שניהם השדה  {ס} </verse>
        <verse osisID="1Sam.20.12"> יב  ויאמר יהונתן אל דוד יהוה אלהי ישראל כי אחקר את אבי כעת מחר השלשית והנה טוב אל דוד--ולא אז אשלח אליך וגליתי את אזנך </verse>
        <verse osisID="1Sam.20.13"> יג  כה יעשה יהוה ליהונתן וכה יסיף כי ייטב אל אבי את הרעה עליך--וגליתי את אזנך ושלחתיך והלכת לשלום ויהי יהוה עמך כאשר היה עם אבי </verse>
        <verse osisID="1Sam.20.14"> יד  ולא אם עודני חי ולא תעשה עמדי חסד יהוה ולא אמות </verse>
        <verse osisID="1Sam.20.15"> טו  ולא תכרית את חסדך מעם ביתי עד עולם ולא בהכרת יהוה את איבי דוד איש מעל פני האדמה </verse>
        <verse osisID="1Sam.20.16"> טז  ויכרת יהונתן עם בית דוד ובקש יהוה מיד איבי דוד </verse>
        <verse osisID="1Sam.20.17"> יז  ויוסף יהונתן להשביע את דוד באהבתו אתו  כי אהבת נפשו אהבו  {ס} </verse>
        <verse osisID="1Sam.20.18"> יח  ויאמר לו יהונתן מחר חדש ונפקדת כי יפקד מושבך </verse>
        <verse osisID="1Sam.20.19"> יט  ושלשת תרד מאד ובאת אל המקום אשר נסתרת שם ביום המעשה וישבת אצל האבן האזל </verse>
        <verse osisID="1Sam.20.20"> כ  ואני שלשת החצים צדה אורה לשלח לי למטרה </verse>
        <verse osisID="1Sam.20.21"> כא  והנה אשלח את הנער לך מצא את החצים  אם אמר אמר לנער הנה החצים ממך והנה קחנו ובאה כי שלום לך ואין דבר--חי יהוה </verse>
        <verse osisID="1Sam.20.22"> כב  ואם כה אמר לעלם הנה החצים ממך והלאה--לך כי שלחך יהוה </verse>
        <verse osisID="1Sam.20.23"> כג  והדבר--אשר דברנו אני ואתה  הנה יהוה ביני ובינך עד עולם  {ס} </verse>
        <verse osisID="1Sam.20.24"> כד  ויסתר דוד בשדה ויהי החדש וישב המלך על (אל) הלחם לאכול </verse>
        <verse osisID="1Sam.20.25"> כה  וישב המלך על מושבו כפעם בפעם אל מושב הקיר ויקם יהונתן וישב אבנר מצד שאול ויפקד מקום דוד </verse>
        <verse osisID="1Sam.20.26"> כו  ולא דבר שאול מאומה ביום ההוא  כי אמר מקרה הוא בלתי טהור הוא כי לא טהור  {ס} </verse>
        <verse osisID="1Sam.20.27"> כז  ויהי ממחרת החדש השני ויפקד מקום דוד  {פ} br   br ויאמר שאול אל יהונתן בנו מדוע לא בא בן ישי גם תמול גם היום אל הלחם </verse>
        <verse osisID="1Sam.20.28"> כח  ויען יהונתן את שאול  נשאל נשאל דוד מעמדי עד בית לחם </verse>
        <verse osisID="1Sam.20.29"> כט  ויאמר שלחני נא כי זבח משפחה לנו בעיר והוא צוה לי אחי ועתה אם מצאתי חן בעיניך אמלטה נא ואראה את אחי על כן לא בא אל שלחן המלך  {ס} </verse>
        <verse osisID="1Sam.20.30"> ל  ויחר אף שאול ביהונתן ויאמר לו בן נעות המרדות  הלוא ידעתי כי בחר אתה לבן ישי לבשתך ולבשת ערות אמך </verse>
        <verse osisID="1Sam.20.31"> לא  כי כל הימים אשר בן ישי חי על האדמה לא תכון אתה ומלכותך ועתה שלח וקח אתו אלי--כי בן מות הוא  {ס} </verse>
        <verse osisID="1Sam.20.32"> לב  ויען יהונתן את שאול אביו ויאמר אליו למה יומת מה עשה </verse>
        <verse osisID="1Sam.20.33"> לג  ויטל שאול את החנית עליו להכתו וידע יהונתן כי כלה היא מעם אביו להמית את דוד  {ס} </verse>
        <verse osisID="1Sam.20.34"> לד  ויקם יהונתן מעם השלחן בחרי אף ולא אכל ביום החדש השני לחם--כי נעצב אל דוד כי הכלמו אביו  {ס} </verse>
        <verse osisID="1Sam.20.35"> לה  ויהי בבקר ויצא יהונתן השדה למועד דוד ונער קטן עמו </verse>
        <verse osisID="1Sam.20.36"> לו  ויאמר לנערו--רץ מצא נא את החצים אשר אנכי מורה הנער רץ והוא ירה החצי להעברו </verse>
        <verse osisID="1Sam.20.37"> לז  ויבא הנער עד מקום החצי אשר ירה יהונתן ויקרא יהונתן אחרי הנער ויאמר הלוא החצי ממך והלאה </verse>
        <verse osisID="1Sam.20.38"> לח  ויקרא יהונתן אחרי הנער מהרה חושה אל תעמד וילקט נער יהונתן את החצי (החצים) ויבא אל אדניו </verse>
        <verse osisID="1Sam.20.39"> לט  והנער לא ידע מאומה אך יהונתן ודוד ידעו את הדבר  {ס} </verse>
        <verse osisID="1Sam.20.40"> מ  ויתן יהונתן את כליו אל הנער אשר לו ויאמר לו לך הביא העיר </verse>
        <verse osisID="1Sam.20.41"> מא  הנער בא ודוד קם מאצל הנגב ויפל לאפיו ארצה וישתחו שלש פעמים וישקו איש את רעהו ויבכו איש את רעהו עד דוד הגדיל </verse>
        <verse osisID="1Sam.20.42"> מב  ויאמר יהונתן לדוד לך לשלום  אשר נשבענו שנינו אנחנו בשם יהוה לאמר יהוה יהיה ביני ובינך ובין זרעי ובין זרעך עד עולם  {פ} </verse>
      </chapter>
      <chapter osisID="1Sam.21">
        <verse osisID="1Sam.21.1"> א  ויקם וילך ויהונתן בא העיר </verse>
        <verse osisID="1Sam.21.2"> ב  ויבא דוד נבה אל אחימלך הכהן ויחרד אחימלך לקראת דוד ויאמר לו מדוע אתה לבדך ואיש אין אתך </verse>
        <verse osisID="1Sam.21.3"> ג  ויאמר דוד לאחימלך הכהן המלך צוני דבר ויאמר אלי איש אל ידע מאומה את הדבר אשר אנכי שלחך ואשר צויתך ואת הנערים יודעתי אל מקום פלני אלמוני </verse>
        <verse osisID="1Sam.21.4"> ד  ועתה מה יש תחת ידך חמשה לחם--תנה בידי או הנמצא </verse>
        <verse osisID="1Sam.21.5"> ה  ויען הכהן את דוד ויאמר אין לחם חל אל תחת ידי  כי אם לחם קדש יש אם נשמרו הנערים אך מאשה  {פ} </verse>
        <verse osisID="1Sam.21.6"> ו  ויען דוד את הכהן ויאמר לו כי אם אשה עצרה לנו כתמול שלשם בצאתי ויהיו כלי הנערים קדש  והוא דרך חל--ואף כי היום יקדש בכלי </verse>
        <verse osisID="1Sam.21.7"> ז  ויתן לו הכהן קדש  כי לא היה שם לחם כי אם לחם הפנים המוסרים מלפני יהוה לשום לחם חם ביום הלקחו </verse>
        <verse osisID="1Sam.21.8"> ח  ושם איש מעבדי שאול ביום ההוא נעצר לפני יהוה ושמו דאג האדמי--אביר הרעים אשר לשאול </verse>
        <verse osisID="1Sam.21.9"> ט  ויאמר דוד לאחימלך ואין יש פה תחת ידך חנית או חרב  כי גם חרבי וגם כלי לא לקחתי בידי כי היה דבר המלך נחוץ  {ס} </verse>
        <verse osisID="1Sam.21.10"> י  ויאמר הכהן חרב גלית הפלשתי אשר הכית בעמק האלה הנה היא לוטה בשמלה אחרי האפוד--אם אתה תקח לך קח כי אין אחרת זולתה בזה  {ס}  ויאמר דוד אין כמוה תננה לי </verse>
        <verse osisID="1Sam.21.11"> יא  ויקם דוד ויברח ביום ההוא מפני שאול ויבא אל אכיש מלך גת </verse>
        <verse osisID="1Sam.21.12"> יב  ויאמרו עבדי אכיש אליו הלוא זה דוד מלך הארץ הלוא לזה יענו במחלות לאמר הכה שאול באלפו ודוד ברבבתו </verse>
        <verse osisID="1Sam.21.13"> יג  וישם דוד את הדברים האלה בלבבו וירא מאד מפני אכיש מלך גת </verse>
        <verse osisID="1Sam.21.14"> יד  וישנו את טעמו בעיניהם ויתהלל בידם ויתו על דלתות השער ויורד רירו אל זקנו  {ס} </verse>
        <verse osisID="1Sam.21.15"> טו  ויאמר אכיש אל עבדיו  הנה תראו איש משתגע למה תביאו אתו אלי [ (I Samuel 21:16)  טז  חסר משגעים אני כי הבאתם את זה להשתגע עלי הזה יבוא אל ביתי  {פ}  ] </verse>
      </chapter>
      <chapter osisID="1Sam.22">
        <verse osisID="1Sam.22.1"> א  וילך דוד משם וימלט אל מערת עדלם וישמעו אחיו וכל בית אביו וירדו אליו שמה </verse>
        <verse osisID="1Sam.22.2"> ב  ויתקבצו אליו כל איש מצוק וכל איש אשר לו נשא וכל איש מר נפש ויהי עליהם לשר ויהיו עמו כארבע מאות איש </verse>
        <verse osisID="1Sam.22.3"> ג  וילך דוד משם מצפה מואב ויאמר אל מלך מואב יצא נא אבי ואמי אתכם עד אשר אדע מה יעשה לי אלהים </verse>
        <verse osisID="1Sam.22.4"> ד  וינחם את פני מלך מואב וישבו עמו כל ימי היות דוד במצודה  {ס} </verse>
        <verse osisID="1Sam.22.5"> ה  ויאמר גד הנביא אל דוד לא תשב במצודה--לך ובאת לך ארץ יהודה וילך דוד ויבא יער חרת  {ס} </verse>
        <verse osisID="1Sam.22.6"> ו  וישמע שאול--כי נודע דוד ואנשים אשר אתו ושאול יושב בגבעה תחת האשל ברמה וחניתו בידו וכל עבדיו נצבים עליו </verse>
        <verse osisID="1Sam.22.7"> ז  ויאמר שאול לעבדיו הנצבים עליו שמעו נא בני ימיני  גם לכלכם יתן בן ישי שדות וכרמים--לכלכם ישים שרי אלפים ושרי מאות </verse>
        <verse osisID="1Sam.22.8"> ח  כי קשרתם כלכם עלי ואין גלה את אזני בכרת בני עם בן ישי ואין חלה מכם עלי וגלה את אזני  כי הקים בני את עבדי עלי לארב כיום הזה  {ס} </verse>
        <verse osisID="1Sam.22.9"> ט  ויען דאג האדמי והוא נצב על עבדי שאול--ויאמר  ראיתי את בן ישי בא נבה אל אחימלך בן אחטוב </verse>
        <verse osisID="1Sam.22.10"> י  וישאל לו ביהוה וצידה נתן לו ואת חרב גלית הפלשתי--נתן לו </verse>
        <verse osisID="1Sam.22.11"> יא  וישלח המלך לקרא את אחימלך בן אחיטוב הכהן ואת כל בית אביו הכהנים--אשר בנב ויבאו כלם אל המלך  {ס} </verse>
        <verse osisID="1Sam.22.12"> יב  ויאמר שאול שמע נא בן אחיטוב ויאמר הנני אדני </verse>
        <verse osisID="1Sam.22.13"> יג  ויאמר אלו שאול למה קשרתם עלי אתה ובן ישי--בתתך לו לחם וחרב ושאול לו באלהים לקום אלי לארב כיום הזה  {ס} </verse>
        <verse osisID="1Sam.22.14"> יד  ויען אחימלך את המלך ויאמר  ומי בכל עבדיך כדוד נאמן וחתן המלך וסר אל משמעתך ונכבד בביתך </verse>
        <verse osisID="1Sam.22.15"> טו  היום החלתי לשאול (לשאל) לו באלהים חלילה לי  אל ישם המלך בעבדו דבר בכל בית אבי--כי לא ידע עבדך בכל זאת דבר קטן או גדול </verse>
        <verse osisID="1Sam.22.16"> טז  ויאמר המלך מות תמות אחימלך  אתה וכל בית אביך </verse>
        <verse osisID="1Sam.22.17"> יז  ויאמר המלך לרצים הנצבים עליו סבו והמיתו כהני יהוה כי גם ידם עם דוד וכי ידעו כי ברח הוא ולא גלו את אזנו (אזני) ולא אבו עבדי המלך לשלח את ידם לפגע בכהני יהוה  {ס} </verse>
        <verse osisID="1Sam.22.18"> יח  ויאמר המלך לדויג (לדואג) סב אתה ופגע בכהנים ויסב דויג (דואג) האדמי ויפגע הוא בכהנים וימת ביום ההוא שמנים וחמשה איש נשא אפוד בד </verse>
        <verse osisID="1Sam.22.19"> יט  ואת נב עיר הכהנים הכה לפי חרב מאיש ועד אשה מעולל ועד יונק ושור וחמור ושה לפי חרב </verse>
        <verse osisID="1Sam.22.20"> כ  וימלט בן אחד לאחימלך בן אחטוב ושמו אביתר ויברח אחרי דוד </verse>
        <verse osisID="1Sam.22.21"> כא  ויגד אביתר לדוד  כי הרג שאול את כהני יהוה </verse>
        <verse osisID="1Sam.22.22"> כב  ויאמר דוד לאביתר ידעתי ביום ההוא כי שם דויג (דואג) האדמי כי הגד יגיד לשאול  אנכי סבתי בכל נפש בית אביך </verse>
        <verse osisID="1Sam.22.23"> כג  שבה אתי אל תירא כי אשר יבקש את נפשי יבקש את נפשך  כי משמרת אתה עמדי  {ס} </verse>
      </chapter>
      <chapter osisID="1Sam.23">
        <verse osisID="1Sam.23.1"> א  ויגדו לדוד לאמר  הנה פלשתים נלחמים בקעילה והמה שסים את הגרנות </verse>
        <verse osisID="1Sam.23.2"> ב  וישאל דוד ביהוה לאמר האלך והכיתי בפלשתים האלה  {ס}  ויאמר יהוה אל דוד לך והכית בפלשתים והושעת את קעילה </verse>
        <verse osisID="1Sam.23.3"> ג  ויאמרו אנשי דוד אליו הנה אנחנו פה ביהודה יראים ואף כי נלך קעלה אל מערכות פלשתים  {ס} </verse>
        <verse osisID="1Sam.23.4"> ד  ויוסף עוד דוד לשאול ביהוה ויענהו יהוה ויאמר קום רד קעילה--כי אני נתן את פלשתים בידך </verse>
        <verse osisID="1Sam.23.5"> ה  וילך דוד ואנשו קעילה וילחם בפלשתים וינהג את מקניהם ויך בהם מכה גדולה וישע דוד את ישבי קעילה  {ס} </verse>
        <verse osisID="1Sam.23.6"> ו  ויהי בברח אביתר בן אחימלך אל דוד--קעילה אפוד ירד בידו </verse>
        <verse osisID="1Sam.23.7"> ז  ויגד לשאול כי בא דוד קעילה ויאמר שאול נכר אתו אלהים בידי--כי נסגר לבוא בעיר דלתים ובריח </verse>
        <verse osisID="1Sam.23.8"> ח  וישמע שאול את כל העם למלחמה לרדת קעילה לצור אל דוד ואל אנשיו </verse>
        <verse osisID="1Sam.23.9"> ט  וידע דוד--כי עליו שאול מחריש הרעה ויאמר אל אביתר הכהן הגישה האפוד  {ס} </verse>
        <verse osisID="1Sam.23.10"> י  ויאמר דוד יהוה אלהי ישראל שמע שמע עבדך כי מבקש שאול לבוא אל קעילה--לשחת לעיר בעבורי </verse>
        <verse osisID="1Sam.23.11"> יא  היסגרני בעלי קעילה בידו הירד שאול כאשר שמע עבדך--יהוה אלהי ישראל הגד נא לעבדך  {ס}  ויאמר יהוה ירד  {ס} </verse>
        <verse osisID="1Sam.23.12"> יב  ויאמר דוד--היסגרו בעלי קעילה אתי ואת אנשי ביד שאול ויאמר יהוה יסגירו  {ס} </verse>
        <verse osisID="1Sam.23.13"> יג  ויקם דוד ואנשיו כשש מאות איש ויצאו מקעלה ויתהלכו באשר יתהלכו ולשאול הגד כי נמלט דוד מקעילה ויחדל לצאת </verse>
        <verse osisID="1Sam.23.14"> יד  וישב דוד במדבר במצדות וישב בהר במדבר זיף ויבקשהו שאול כל הימים ולא נתנו אלהים בידו </verse>
        <verse osisID="1Sam.23.15"> טו  וירא דוד כי יצא שאול לבקש את נפשו ודוד במדבר זיף בחרשה  {ס} </verse>
        <verse osisID="1Sam.23.16"> טז  ויקם יהונתן בן שאול וילך אל דוד חרשה ויחזק את ידו באלהים </verse>
        <verse osisID="1Sam.23.17"> יז  ויאמר אליו אל תירא כי לא תמצאך יד שאול אבי ואתה תמלך על ישראל ואנכי אהיה לך למשנה וגם שאול אבי ידע כן </verse>
        <verse osisID="1Sam.23.18"> יח  ויכרתו שניהם ברית לפני יהוה וישב דוד בחרשה ויהונתן הלך לביתו  {ס} </verse>
        <verse osisID="1Sam.23.19"> יט  ויעלו זפים אל שאול הגבעתה לאמר  הלוא דוד מסתתר עמנו במצדות בחרשה--בגבעת החכילה אשר מימין הישימון </verse>
        <verse osisID="1Sam.23.20"> כ  ועתה לכל אות נפשך המלך לרדת--רד ולנו הסגירו ביד המלך </verse>
        <verse osisID="1Sam.23.21"> כא  ויאמר שאול ברוכים אתם ליהוה  כי חמלתם עלי </verse>
        <verse osisID="1Sam.23.22"> כב  לכו נא הכינו עוד ודעו וראו את מקומו אשר תהיה רגלו--מי ראהו שם  כי אמר אלי ערום יערם הוא </verse>
        <verse osisID="1Sam.23.23"> כג  וראו ודעו מכל המחבאים אשר יתחבא שם ושבתם אלי אל נכון והלכתי אתכם והיה אם ישנו בארץ--וחפשתי אתו בכל אלפי יהודה </verse>
        <verse osisID="1Sam.23.24"> כד  ויקומו וילכו זיפה לפני שאול ודוד ואנשיו במדבר מעון בערבה--אל ימין הישימון </verse>
        <verse osisID="1Sam.23.25"> כה  וילך שאול ואנשיו לבקש ויגדו לדוד וירד הסלע וישב במדבר מעון וישמע שאול וירדף אחרי דוד מדבר מעון </verse>
        <verse osisID="1Sam.23.26"> כו  וילך שאול מצד ההר מזה ודוד ואנשיו מצד ההר מזה ויהי דוד נחפז ללכת מפני שאול ושאול ואנשיו עטרים אל דוד ואל אנשיו לתפשם </verse>
        <verse osisID="1Sam.23.27"> כז  ומלאך בא אל שאול לאמר  מהרה ולכה כי פשטו פלשתים על הארץ </verse>
        <verse osisID="1Sam.23.28"> כח  וישב שאול מרדף אחרי דוד וילך לקראת פלשתים על כן קראו למקום ההוא סלע המחלקות </verse>
        <verse osisID="1Sam.23.29"> כט  ויעל דוד משם וישב במצדות עין גדי  {ס} </verse>
      </chapter>
      <chapter osisID="1Sam.24">
        <verse osisID="1Sam.24.1"> א  ויהי כאשר שב שאול מאחרי פלשתים ויגדו לו לאמר הנה דוד במדבר עין גדי  {ס} </verse>
        <verse osisID="1Sam.24.2"> ב  ויקח שאול שלשת אלפים איש בחור--מכל ישראל וילך לבקש את דוד ואנשיו על פני צורי היעלים </verse>
        <verse osisID="1Sam.24.3"> ג  ויבא אל גדרות הצאן על הדרך ושם מערה ויבא שאול להסך את רגליו ודוד ואנשיו בירכתי המערה ישבים </verse>
        <verse osisID="1Sam.24.4"> ד  ויאמרו אנשי דוד אליו הנה היום אשר אמר יהוה אליך הנה אנכי נתן את איביך (איבך) בידך ועשית לו כאשר יטב בעיניך ויקם דוד ויכרת את כנף המעיל אשר לשאול--בלט </verse>
        <verse osisID="1Sam.24.5"> ה  ויהי אחרי כן ויך לב דוד אתו--על אשר כרת את כנף אשר לשאול </verse>
        <verse osisID="1Sam.24.6"> ו  ויאמר לאנשיו חלילה לי מיהוה אם אעשה את הדבר הזה לאדני למשיח יהוה--לשלח ידי בו  כי משיח יהוה הוא </verse>
        <verse osisID="1Sam.24.7"> ז  וישסע דוד את אנשיו בדברים ולא נתנם לקום אל שאול ושאול קם מהמערה וילך בדרך  {ס} </verse>
        <verse osisID="1Sam.24.8"> ח  ויקם דוד אחרי כן ויצא מן המערה (מהמערה) ויקרא אחרי שאול לאמר אדני המלך ויבט שאול אחריו ויקד דוד אפים ארצה וישתחו  {ס} </verse>
        <verse osisID="1Sam.24.9"> ט  ויאמר דוד לשאול למה תשמע את דברי אדם לאמר  הנה דוד מבקש רעתך </verse>
        <verse osisID="1Sam.24.10"> י  הנה היום הזה ראו עיניך את אשר נתנך יהוה היום בידי במערה ואמר להרגך ותחס עליך ואמר לא אשלח ידי באדני--כי משיח יהוה הוא </verse>
        <verse osisID="1Sam.24.11"> יא  ואבי ראה--גם ראה את כנף מעילך בידי  כי בכרתי את כנף מעילך ולא הרגתיך דע וראה כי אין בידי רעה ופשע ולא חטאתי לך--ואתה צדה את נפשי לקחתה </verse>
        <verse osisID="1Sam.24.12"> יב  ישפט יהוה ביני ובינך ונקמני יהוה ממך וידי לא תהיה בך </verse>
        <verse osisID="1Sam.24.13"> יג  כאשר יאמר משל הקדמני מרשעים יצא רשע וידי לא תהיה בך </verse>
        <verse osisID="1Sam.24.14"> יד  אחרי מי יצא מלך ישראל אחרי מי אתה רדף  אחרי כלב מת אחרי פרעש אחד </verse>
        <verse osisID="1Sam.24.15"> טו  והיה יהוה לדין ושפט ביני ובינך וירא וירב את ריבי וישפטני מידך  {פ} </verse>
        <verse osisID="1Sam.24.16"> טז  ויהי ככלות דוד לדבר את הדברים האלה אל שאול ויאמר שאול הקלך זה בני דוד וישא שאול קלו ויבך </verse>
        <verse osisID="1Sam.24.17"> יז  ויאמר אל דוד צדיק אתה ממני  כי אתה גמלתני הטובה ואני גמלתיך הרעה </verse>
        <verse osisID="1Sam.24.18"> יח  ואת (ואתה) הגדת היום את אשר עשיתה אתי טובה--את אשר סגרני יהוה בידך ולא הרגתני </verse>
        <verse osisID="1Sam.24.19"> יט  וכי ימצא איש את איבו ושלחו בדרך טובה ויהוה ישלמך טובה תחת היום הזה אשר עשיתה לי </verse>
        <verse osisID="1Sam.24.20"> כ  ועתה הנה ידעתי כי מלך תמלוך וקמה בידך ממלכת ישראל </verse>
        <verse osisID="1Sam.24.21"> כא  ועתה השבעה לי ביהוה אם תכרית את זרעי אחרי ואם תשמיד את שמי מבית אבי </verse>
        <verse osisID="1Sam.24.22"> כב  וישבע דוד לשאול וילך שאול אל ביתו ודוד ואנשיו עלו על המצודה  {ס} </verse>
      </chapter>
      <chapter osisID="1Sam.25">
        <verse osisID="1Sam.25.1"> א  וימת שמואל--ויקבצו כל ישראל ויספדו לו ויקברהו בביתו ברמה ויקם דוד וירד אל מדבר פארן  {פ} </verse>
        <verse osisID="1Sam.25.2"> ב  ואיש במעון ומעשהו בכרמל והאיש גדול מאד ולו צאן שלשת אלפים ואלף עזים ויהי בגזז את צאנו בכרמל </verse>
        <verse osisID="1Sam.25.3"> ג  ושם האיש נבל ושם אשתו אבגיל והאשה טובת שכל ויפת תאר והאיש קשה ורע מעללים והוא כלבו (כלבי) </verse>
        <verse osisID="1Sam.25.4"> ד  וישמע דוד במדבר  כי גזז נבל את צאנו </verse>
        <verse osisID="1Sam.25.5"> ה  וישלח דוד עשרה נערים ויאמר דוד לנערים עלו כרמלה ובאתם אל נבל ושאלתם לו בשמי לשלום </verse>
        <verse osisID="1Sam.25.6"> ו  ואמרתם כה לחי ואתה שלום וביתך שלום וכל אשר לך שלום </verse>
        <verse osisID="1Sam.25.7"> ז  ועתה שמעתי כי גזזים לך עתה הרעים אשר לך היו עמנו--לא הכלמנום ולא נפקד להם מאומה כל ימי היותם בכרמל </verse>
        <verse osisID="1Sam.25.8"> ח  שאל את נעריך ויגידו לך וימצאו הנערים חן בעיניך--כי על יום טוב בנו תנה נא את אשר תמצא ידך לעבדיך ולבנך לדוד </verse>
        <verse osisID="1Sam.25.9"> ט  ויבאו נערי דוד וידברו אל נבל ככל הדברים האלה בשם דוד וינוחו </verse>
        <verse osisID="1Sam.25.10"> י  ויען נבל את עבדי דוד ויאמר מי דוד ומי בן ישי היום רבו עבדים המתפרצים איש מפני אדניו </verse>
        <verse osisID="1Sam.25.11"> יא  ולקחתי את לחמי ואת מימי ואת טבחתי אשר טבחתי לגזזי ונתתי לאנשים אשר לא ידעתי אי מזה המה </verse>
        <verse osisID="1Sam.25.12"> יב  ויהפכו נערי דוד לדרכם וישבו ויבאו ויגדו לו ככל הדברים האלה </verse>
        <verse osisID="1Sam.25.13"> יג  ויאמר דוד לאנשיו חגרו איש את חרבו ויחגרו איש את חרבו ויחגר גם דוד את חרבו ויעלו אחרי דוד כארבע מאות איש ומאתים ישבו על הכלים </verse>
        <verse osisID="1Sam.25.14"> יד  ולאביגיל אשת נבל הגיד נער אחד מהנערים לאמר  הנה שלח דוד מלאכים מהמדבר לברך את אדנינו ויעט בהם </verse>
        <verse osisID="1Sam.25.15"> טו  והאנשים טבים לנו מאד ולא הכלמנו ולא פקדנו מאומה כל ימי התהלכנו אתם בהיותנו בשדה </verse>
        <verse osisID="1Sam.25.16"> טז  חומה היו עלינו גם לילה גם יומם כל ימי היותנו עמם רעים הצאן </verse>
        <verse osisID="1Sam.25.17"> יז  ועתה דעי וראי מה תעשי--כי כלתה הרעה אל אדנינו ועל כל ביתו והוא בן בליעל מדבר אליו </verse>
        <verse osisID="1Sam.25.18"> יח  ותמהר אבוגיל (אביגיל) ותקח מאתים לחם ושנים נבלי יין וחמש צאן עשוות (עשויות) וחמש סאים קלי ומאה צמקים ומאתים דבלים ותשם על החמרים </verse>
        <verse osisID="1Sam.25.19"> יט  ותאמר לנעריה עברו לפני הנני אחריכם באה ולאישה נבל לא הגידה </verse>
        <verse osisID="1Sam.25.20"> כ  והיה היא רכבת על החמור וירדת בסתר ההר והנה דוד ואנשיו ירדים לקראתה ותפגש אתם </verse>
        <verse osisID="1Sam.25.21"> כא  ודוד אמר אך לשקר שמרתי את כל אשר לזה במדבר ולא נפקד מכל אשר לו מאומה וישב לי רעה תחת טובה </verse>
        <verse osisID="1Sam.25.22"> כב  כה יעשה אלהים לאיבי דוד וכה יסיף  אם אשאיר מכל אשר לו עד הבקר משתין בקיר </verse>
        <verse osisID="1Sam.25.23"> כג  ותרא אביגיל את דוד ותמהר ותרד מעל החמור ותפל לאפי דוד על פניה ותשתחו ארץ </verse>
        <verse osisID="1Sam.25.24"> כד  ותפל על רגליו ותאמר בי אני אדני העון ותדבר נא אמתך באזניך ושמע את דברי אמתך </verse>
        <verse osisID="1Sam.25.25"> כה  אל נא ישים אדני את לבו אל איש הבליעל הזה על נבל כי כשמו כן הוא--נבל שמו ונבלה עמו ואני אמתך--לא ראיתי את נערי אדני אשר שלחת </verse>
        <verse osisID="1Sam.25.26"> כו  ועתה אדני חי יהוה וחי נפשך אשר מנעך יהוה מבוא בדמים והושע ידך לך ועתה יהיו כנבל איביך והמבקשים אל אדני רעה </verse>
        <verse osisID="1Sam.25.27"> כז  ועתה הברכה הזאת אשר הביא שפחתך לאדני ונתנה לנערים המתהלכים ברגלי אדני </verse>
        <verse osisID="1Sam.25.28"> כח  שא נא לפשע אמתך  כי עשה יעשה יהוה לאדני בית נאמן כי מלחמות יהוה אדני נלחם ורעה לא תמצא בך מימיך </verse>
        <verse osisID="1Sam.25.29"> כט  ויקם אדם לרדפך ולבקש את נפשך והיתה נפש אדני צרורה בצרור החיים את יהוה אלהיך ואת נפש איביך יקלענה בתוך כף הקלע </verse>
        <verse osisID="1Sam.25.30"> ל  והיה כי יעשה יהוה לאדני ככל אשר דבר את הטובה עליך--וצוך לנגיד על ישראל </verse>
        <verse osisID="1Sam.25.31"> לא  ולא תהיה זאת לך לפוקה ולמכשול לב לאדני ולשפך דם חנם ולהושיע אדני לו והיטב יהוה לאדני וזכרת את אמתך  {ס} </verse>
        <verse osisID="1Sam.25.32"> לב  ויאמר דוד לאביגל  ברוך יהוה אלהי ישראל אשר שלחך היום הזה לקראתי </verse>
        <verse osisID="1Sam.25.33"> לג  וברוך טעמך וברוכה את  אשר כלתני היום הזה מבוא בדמים והשע ידי לי </verse>
        <verse osisID="1Sam.25.34"> לד  ואולם חי יהוה אלהי ישראל אשר מנעני מהרע אתך  כי לולי מהרת ותבאתי (ותבאת) לקראתי--כי אם נותר לנבל עד אור הבקר משתין בקיר </verse>
        <verse osisID="1Sam.25.35"> לה  ויקח דוד מידה את אשר הביאה לו ולה אמר עלי לשלום לביתך--ראי שמעתי בקולך ואשא פניך </verse>
        <verse osisID="1Sam.25.36"> לו  ותבא אביגיל אל נבל והנה לו משתה בביתו כמשתה המלך ולב נבל טוב עליו והוא שכר עד מאד ולא הגידה לו דבר קטן וגדול--עד אור הבקר </verse>
        <verse osisID="1Sam.25.37"> לז  ויהי בבקר בצאת היין מנבל ותגד לו אשתו את הדברים האלה וימת לבו בקרבו והוא היה לאבן </verse>
        <verse osisID="1Sam.25.38"> לח  ויהי כעשרת הימים ויגף יהוה את נבל וימת </verse>
        <verse osisID="1Sam.25.39"> לט  וישמע דוד כי מת נבל ויאמר ברוך יהוה אשר רב את ריב חרפתי מיד נבל ואת עבדו חשך מרעה ואת רעת נבל השיב יהוה בראשו וישלח דוד וידבר באביגיל לקחתה לו לאשה </verse>
        <verse osisID="1Sam.25.40"> מ  ויבאו עבדי דוד אל אביגיל--הכרמלה וידברו אליה לאמר דוד שלחנו אליך לקחתך לו לאשה </verse>
        <verse osisID="1Sam.25.41"> מא  ותקם ותשתחו אפים ארצה ותאמר הנה אמתך לשפחה לרחץ רגלי עבדי אדני </verse>
        <verse osisID="1Sam.25.42"> מב  ותמהר ותקם אביגיל ותרכב על החמור וחמש נערתיה ההלכות לרגלה ותלך אחרי מלאכי דוד ותהי לו לאשה </verse>
        <verse osisID="1Sam.25.43"> מג  ואת אחינעם לקח דוד מיזרעאל ותהיין גם שתיהן לו לנשים  {ס} </verse>
        <verse osisID="1Sam.25.44"> מד  ושאול נתן את מיכל בתו--אשת דוד  לפלטי בן ליש אשר מגלים </verse>
      </chapter>
      <chapter osisID="1Sam.26">
        <verse osisID="1Sam.26.1"> א  ויבאו הזפים אל שאול הגבעתה לאמר  הלוא דוד מסתתר בגבעת החכילה על פני הישימן </verse>
        <verse osisID="1Sam.26.2"> ב  ויקם שאול וירד אל מדבר זיף ואתו שלשת אלפים איש בחורי ישראל--לבקש את דוד במדבר זיף </verse>
        <verse osisID="1Sam.26.3"> ג  ויחן שאול בגבעת החכילה אשר על פני הישימן--על הדרך ודוד ישב במדבר וירא כי בא שאול אחריו המדברה </verse>
        <verse osisID="1Sam.26.4"> ד  וישלח דוד מרגלים וידע כי בא שאול אל נכון </verse>
        <verse osisID="1Sam.26.5"> ה  ויקם דוד ויבא אל המקום אשר חנה שם שאול וירא דוד את המקום אשר שכב שם שאול ואבנר בן נר שר צבאו ושאול שכב במעגל והעם חנים סביבתו </verse>
        <verse osisID="1Sam.26.6"> ו  ויען דוד ויאמר אל אחימלך החתי ואל אבישי בן צרויה אחי יואב לאמר מי ירד אתי אל שאול אל המחנה ויאמר אבישי אני ארד עמך </verse>
        <verse osisID="1Sam.26.7"> ז  ויבא דוד ואבישי אל העם לילה והנה שאול שכב ישן במעגל וחניתו מעוכה בארץ מראשתו ואבנר והעם שכבים סביבתו  {ס} </verse>
        <verse osisID="1Sam.26.8"> ח  ויאמר אבישי אל דוד סגר אלהים היום את אויבך בידך ועתה אכנו נא בחנית ובארץ פעם אחת ולא אשנה לו </verse>
        <verse osisID="1Sam.26.9"> ט  ויאמר דוד אל אבישי אל תשחיתהו  כי מי שלח ידו במשיח יהוה--ונקה  {פ} </verse>
        <verse osisID="1Sam.26.10"> י  ויאמר דוד חי יהוה כי אם יהוה יגפנו או יומו יבוא ומת או במלחמה ירד ונספה </verse>
        <verse osisID="1Sam.26.11"> יא  חלילה לי מיהוה משלח ידי במשיח יהוה ועתה קח נא את החנית אשר מראשתו ואת צפחת המים--ונלכה לנו </verse>
        <verse osisID="1Sam.26.12"> יב  ויקח דוד את החנית ואת צפחת המים מראשתי שאול וילכו להם ואין ראה ואין יודע ואין מקיץ כי כלם ישנים--כי תרדמת יהוה נפלה עליהם </verse>
        <verse osisID="1Sam.26.13"> יג  ויעבר דוד העבר ויעמד על ראש ההר מרחק  רב המקום ביניהם </verse>
        <verse osisID="1Sam.26.14"> יד  ויקרא דוד אל העם ואל אבנר בן נר לאמר הלוא תענה אבנר ויען אבנר ויאמר מי אתה קראת אל המלך  {פ} </verse>
        <verse osisID="1Sam.26.15"> טו  ויאמר דוד אל אבנר הלוא איש אתה ומי כמוך בישראל ולמה לא שמרת אל אדניך המלך  כי בא אחד העם להשחית את המלך אדניך </verse>
        <verse osisID="1Sam.26.16"> טז  לא טוב הדבר הזה אשר עשית--חי יהוה כי בני מות אתם אשר לא שמרתם על אדניכם על משיח יהוה ועתה ראה אי חנית המלך ואת צפחת המים--אשר מראשתו </verse>
        <verse osisID="1Sam.26.17"> יז  ויכר שאול את קול דוד ויאמר הקולך זה בני דוד ויאמר דוד קולי אדני המלך </verse>
        <verse osisID="1Sam.26.18"> יח  ויאמר למה זה אדני רדף אחרי עבדו  כי מה עשיתי ומה בידי רעה </verse>
        <verse osisID="1Sam.26.19"> יט  ועתה ישמע נא אדני המלך את דברי עבדו  אם יהוה הסיתך בי ירח מנחה ואם בני האדם ארורים הם לפני יהוה כי גרשוני היום מהסתפח בנחלת יהוה לאמר לך עבד אלהים אחרים </verse>
        <verse osisID="1Sam.26.20"> כ  ועתה אל יפל דמי ארצה מנגד פני יהוה  כי יצא מלך ישראל לבקש את פרעש אחד כאשר ירדף הקרא בהרים </verse>
        <verse osisID="1Sam.26.21"> כא  ויאמר שאול חטאתי שוב בני דוד כי לא ארע לך עוד תחת אשר יקרה נפשי בעיניך היום הזה  הנה הסכלתי ואשגה הרבה מאד </verse>
        <verse osisID="1Sam.26.22"> כב  ויען דוד ויאמר הנה החנית (חנית) המלך ויעבר אחד מהנערים ויקחה </verse>
        <verse osisID="1Sam.26.23"> כג  ויהוה ישיב לאיש את צדקתו ואת אמנתו--אשר נתנך יהוה היום ביד ולא אביתי לשלח ידי במשיח יהוה </verse>
        <verse osisID="1Sam.26.24"> כד  והנה כאשר גדלה נפשך היום הזה--בעיני  כן תגדל נפשי בעיני יהוה ויצלני מכל צרה  {פ} </verse>
        <verse osisID="1Sam.26.25"> כה  ויאמר שאול אל דוד ברוך אתה בני דוד--גם עשה תעשה וגם יכל תוכל וילך דוד לדרכו ושאול שב למקומו  {פ} </verse>
      </chapter>
      <chapter osisID="1Sam.27">
        <verse osisID="1Sam.27.1"> א  ויאמר דוד אל לבו עתה אספה יום אחד ביד שאול אין לי טוב כי המלט אמלט אל ארץ פלשתים ונואש ממני שאול לבקשני עוד בכל גבול ישראל ונמלטתי מידו </verse>
        <verse osisID="1Sam.27.2"> ב  ויקם דוד--ויעבר הוא ושש מאות איש אשר עמו  אל אכיש בן מעוך מלך גת </verse>
        <verse osisID="1Sam.27.3"> ג  וישב דוד עם אכיש בגת הוא ואנשיו איש וביתו  דוד ושתי נשיו אחינעם היזרעאלת ואביגיל אשת נבל הכרמלית </verse>
        <verse osisID="1Sam.27.4"> ד  ויגד לשאול כי ברח דוד גת ולא יוסף (יסף) עוד לבקשו  {ס} </verse>
        <verse osisID="1Sam.27.5"> ה  ויאמר דוד אל אכיש אם נא מצאתי חן בעיניך יתנו לי מקום באחת ערי השדה--ואשבה שם ולמה ישב עבדך בעיר הממלכה עמך </verse>
        <verse osisID="1Sam.27.6"> ו  ויתן לו אכיש ביום ההוא את צקלג לכן היתה צקלג למלכי יהודה עד היום הזה  {פ} </verse>
        <verse osisID="1Sam.27.7"> ז  ויהי מספר הימים אשר ישב דוד בשדה פלשתים--ימים וארבעה חדשים </verse>
        <verse osisID="1Sam.27.8"> ח  ויעל דוד ואנשיו ויפשטו אל הגשורי והגרזי (והגזרי) והעמלקי  כי הנה ישבות הארץ אשר מעולם בואך שורה ועד ארץ מצרים </verse>
        <verse osisID="1Sam.27.9"> ט  והכה דוד את הארץ ולא יחיה איש ואשה ולקח צאן ובקר וחמרים וגמלים ובגדים וישב ויבא אל אכיש </verse>
        <verse osisID="1Sam.27.10"> י  ויאמר אכיש אל פשטתם היום ויאמר דוד על נגב יהודה ועל נגב הירחמאלי ואל נגב הקיני </verse>
        <verse osisID="1Sam.27.11"> יא  ואיש ואשה לא יחיה דוד להביא גת לאמר--פן יגדו עלינו לאמר  כה עשה דוד וכה משפטו כל הימים אשר ישב בשדה פלשתים </verse>
        <verse osisID="1Sam.27.12"> יב  ויאמן אכיש בדוד לאמר  הבאש הבאיש בעמו בישראל והיה לי לעבד עולם  {פ} </verse>
      </chapter>
      <chapter osisID="1Sam.28">
        <verse osisID="1Sam.28.1"> א  ויהי בימים ההם ויקבצו פלשתים את מחניהם לצבא להלחם בישראל ויאמר אכיש אל דוד ידע תדע כי אתי תצא במחנה אתה ואנשיך </verse>
        <verse osisID="1Sam.28.2"> ב  ויאמר דוד אל אכיש לכן אתה תדע את אשר יעשה עבדך ויאמר אכיש אל דוד לכן שמר לראשי אשימך כל הימים  {פ} </verse>
        <verse osisID="1Sam.28.3"> ג  ושמואל מת--ויספדו לו כל ישראל ויקברהו ברמה ובעירו ושאול הסיר האבות ואת הידענים--מהארץ </verse>
        <verse osisID="1Sam.28.4"> ד  ויקבצו פלשתים ויבאו ויחנו בשונם ויקבץ שאול את כל ישראל ויחנו בגלבע </verse>
        <verse osisID="1Sam.28.5"> ה  וירא שאול את מחנה פלשתים וירא ויחרד לבו מאד </verse>
        <verse osisID="1Sam.28.6"> ו  וישאל שאול ביהוה ולא ענהו יהוה--גם בחלמות גם באורים גם בנביאם </verse>
        <verse osisID="1Sam.28.7"> ז  ויאמר שאול לעבדיו בקשו לי אשת בעלת אוב ואלכה אליה ואדרשה בה ויאמרו עבדיו אליו הנה אשת בעלת אוב בעין דור </verse>
        <verse osisID="1Sam.28.8"> ח  ויתחפש שאול וילבש בגדים אחרים וילך הוא ושני אנשים עמו ויבאו אל האשה לילה ויאמר קסומי (קסמי) נא לי באוב והעלי לי את אשר אמר אליך </verse>
        <verse osisID="1Sam.28.9"> ט  ותאמר האשה אליו הנה אתה ידעת את אשר עשה שאול אשר הכרית את האבות ואת הידעני מן הארץ ולמה אתה מתנקש בנפשי להמיתני </verse>
        <verse osisID="1Sam.28.10"> י  וישבע לה שאול ביהוה לאמר  חי יהוה אם יקרך עון בדבר הזה </verse>
        <verse osisID="1Sam.28.11"> יא  ותאמר האשה את מי אעלה לך ויאמר את שמואל העלי לי </verse>
        <verse osisID="1Sam.28.12"> יב  ותרא האשה את שמואל ותזעק בקול גדול ותאמר האשה אל שאול לאמר למה רמיתני ואתה שאול </verse>
        <verse osisID="1Sam.28.13"> יג  ויאמר לה המלך אל תיראי כי מה ראית ותאמר האשה אל שאול אלהים ראיתי עלים מן הארץ </verse>
        <verse osisID="1Sam.28.14"> יד  ויאמר לה מה תארו ותאמר איש זקן עלה והוא עטה מעיל וידע שאול כי שמואל הוא ויקד אפים ארצה וישתחו  {ס} </verse>
        <verse osisID="1Sam.28.15"> טו  ויאמר שמואל אל שאול למה הרגזתני להעלות אתי ויאמר שאול צר לי מאד ופלשתים נלחמים בי ואלהים סר מעלי ולא ענני עוד גם ביד הנביאים גם בחלמות ואקראה לך להודיעני מה אעשה  {ס} </verse>
        <verse osisID="1Sam.28.16"> טז  ויאמר שמואל ולמה תשאלני  ויהוה סר מעליך ויהי ערך </verse>
        <verse osisID="1Sam.28.17"> יז  ויעש יהוה לו כאשר דבר בידי ויקרע יהוה את הממלכה מידך ויתנה לרעך לדוד </verse>
        <verse osisID="1Sam.28.18"> יח  כאשר לא שמעת בקול יהוה ולא עשית חרון אפו בעמלק על כן הדבר הזה עשה לך יהוה היום הזה </verse>
        <verse osisID="1Sam.28.19"> יט  ויתן יהוה גם את ישראל עמך ביד פלשתים ומחר אתה ובניך עמי גם את מחנה ישראל יתן יהוה ביד פלשתים </verse>
        <verse osisID="1Sam.28.20"> כ  וימהר שאול ויפל מלא קומתו ארצה וירא מאד מדברי שמואל גם כח לא היה בו--כי לא אכל לחם כל היום וכל הלילה </verse>
        <verse osisID="1Sam.28.21"> כא  ותבוא האשה אל שאול ותרא כי נבהל מאד ותאמר אליו הנה שמעה שפחתך בקולך ואשים נפשי בכפי ואשמע את דבריך אשר דברת אלי </verse>
        <verse osisID="1Sam.28.22"> כב  ועתה שמע נא גם אתה בקול שפחתך ואשמה לפניך פת לחם ואכול ויהי בך כח כי תלך בדרך </verse>
        <verse osisID="1Sam.28.23"> כג  וימאן ויאמר לא אכל ויפרצו בו עבדיו וגם האשה וישמע לקלם ויקם מהארץ וישב אל המטה </verse>
        <verse osisID="1Sam.28.24"> כד  ולאשה עגל מרבק בבית ותמהר ותזבחהו ותקח קמח ותלש ותפהו מצות </verse>
        <verse osisID="1Sam.28.25"> כה  ותגש לפני שאול ולפני עבדיו ויאכלו ויקמו וילכו בלילה ההוא  {פ} </verse>
      </chapter>
      <chapter osisID="1Sam.29">
        <verse osisID="1Sam.29.1"> א  ויקבצו פלשתים את כל מחניהם אפקה וישראל חנים בעין אשר ביזרעאל </verse>
        <verse osisID="1Sam.29.2"> ב  וסרני פלשתים עברים למאות ולאלפים ודוד ואנשיו עברים באחרנה--עם אכיש </verse>
        <verse osisID="1Sam.29.3"> ג  ויאמרו שרי פלשתים מה העברים האלה ויאמר אכיש אל שרי פלשתים הלוא זה דוד עבד שאול מלך ישראל אשר היה אתי זה ימים או זה שנים ולא מצאתי בו מאומה מיום נפלו עד היום הזה  {פ} </verse>
        <verse osisID="1Sam.29.4"> ד  ויקצפו עליו שרי פלשתים ויאמרו לו שרי פלשתים השב את האיש וישב אל מקומו אשר הפקדתו שם ולא ירד עמנו במלחמה ולא יהיה לנו לשטן במלחמה ובמה יתרצה זה אל אדניו--הלוא בראשי האנשים ההם </verse>
        <verse osisID="1Sam.29.5"> ה  הלוא זה דוד אשר יענו לו במחלות לאמר  הכה שאול באלפיו ודוד ברבבתו  {ס} </verse>
        <verse osisID="1Sam.29.6"> ו  ויקרא אכיש אל דוד ויאמר אליו חי יהוה כי ישר אתה וטוב בעיני צאתך ובאך אתי במחנה--כי לא מצאתי בך רעה מיום באך אלי עד היום הזה ובעיני הסרנים לא טוב אתה </verse>
        <verse osisID="1Sam.29.7"> ז  ועתה שוב ולך בשלום ולא תעשה רע בעיני סרני פלשתים  {ס} </verse>
        <verse osisID="1Sam.29.8"> ח  ויאמר דוד אל אכיש כי מה עשיתי ומה מצאת בעבדך מיום אשר הייתי לפניך עד היום הזה  כי לא אבוא ונלחמתי באיבי אדני המלך </verse>
        <verse osisID="1Sam.29.9"> ט  ויען אכיש ויאמר אל דוד ידעתי כי טוב אתה בעיני כמלאך אלהים אך שרי פלשתים אמרו לא יעלה עמנו במלחמה </verse>
        <verse osisID="1Sam.29.10"> י  ועתה השכם בבקר ועבדי אדניך אשר באו אתך והשכמתם בבקר ואור לכם ולכו </verse>
        <verse osisID="1Sam.29.11"> יא  וישכם דוד הוא ואנשיו ללכת בבקר לשוב אל ארץ פלשתים ופלשתים עלו יזרעאל  {ס} </verse>
      </chapter>
      <chapter osisID="1Sam.30">
        <verse osisID="1Sam.30.1"> א  ויהי בבא דוד ואנשיו צקלג--ביום השלישי ועמלקי פשטו אל נגב ואל צקלג ויכו את צקלג וישרפו אתה באש </verse>
        <verse osisID="1Sam.30.2"> ב  וישבו את הנשים אשר בה מקטן ועד גדול לא המיתו איש וינהגו וילכו לדרכם </verse>
        <verse osisID="1Sam.30.3"> ג  ויבא דוד ואנשיו אל העיר והנה שרופה באש ונשיהם ובניהם ובנתיהם נשבו </verse>
        <verse osisID="1Sam.30.4"> ד  וישא דוד והעם אשר אתו את קולם--ויבכו  עד אשר אין בהם כח לבכות </verse>
        <verse osisID="1Sam.30.5"> ה  ושתי נשי דוד נשבו--אחינעם היזרעלית ואביגיל אשת נבל הכרמלי </verse>
        <verse osisID="1Sam.30.6"> ו  ותצר לדוד מאד כי אמרו העם לסקלו--כי מרה נפש כל העם איש על בנו ועל בנתיו ויתחזק דוד ביהוה אלהיו  {ס} </verse>
        <verse osisID="1Sam.30.7"> ז  ויאמר דוד אל אביתר הכהן בן אחימלך הגישה נא לי האפוד ויגש אביתר את האפוד אל דוד </verse>
        <verse osisID="1Sam.30.8"> ח  וישאל דוד ביהוה לאמר ארדף אחרי הגדוד הזה האשגנו ויאמר לו רדף כי השג תשיג והצל תציל </verse>
        <verse osisID="1Sam.30.9"> ט  וילך דוד הוא ושש מאות איש אשר אתו ויבאו עד נחל הבשור והנותרים עמדו </verse>
        <verse osisID="1Sam.30.10"> י  וירדף דוד הוא וארבע מאות איש ויעמדו מאתים איש אשר פגרו מעבר את נחל הבשור </verse>
        <verse osisID="1Sam.30.11"> יא  וימצאו איש מצרי בשדה ויקחו אתו אל דוד ויתנו לו לחם ויאכל וישקהו מים </verse>
        <verse osisID="1Sam.30.12"> יב  ויתנו לו פלח דבלה ושני צמקים ויאכל ותשב רוחו אליו  כי לא אכל לחם ולא שתה מים שלשה ימים ושלשה לילות  {ס} </verse>
        <verse osisID="1Sam.30.13"> יג  ויאמר לו דוד למי אתה ואי מזה אתה ויאמר נער מצרי אנכי עבד לאיש עמלקי ויעזבני אדני כי חליתי היום שלשה </verse>
        <verse osisID="1Sam.30.14"> יד  אנחנו פשטנו נגב הכרתי ועל אשר ליהודה--ועל נגב כלב ואת צקלג שרפנו באש </verse>
        <verse osisID="1Sam.30.15"> טו  ויאמר אליו דוד התורדני אל הגדוד הזה ויאמר השבעה לי באלהים אם תמיתני ואם תסגרני ביד אדני ואורדך אל הגדוד הזה </verse>
        <verse osisID="1Sam.30.16"> טז  וירדהו והנה נטשים על פני כל הארץ אכלים ושתים וחגגים בכל השלל הגדול אשר לקחו מארץ פלשתים ומארץ יהודה </verse>
        <verse osisID="1Sam.30.17"> יז  ויכם דוד מהנשף ועד הערב למחרתם ולא נמלט מהם איש כי אם ארבע מאות איש נער אשר רכבו על הגמלים וינסו </verse>
        <verse osisID="1Sam.30.18"> יח  ויצל דוד את כל אשר לקחו עמלק ואת שתי נשיו הציל דוד </verse>
        <verse osisID="1Sam.30.19"> יט  ולא נעדר להם מן הקטן ועד הגדול ועד בנים ובנות ומשלל ועד כל אשר לקחו להם  הכל השיב דוד </verse>
        <verse osisID="1Sam.30.20"> כ  ויקח דוד את כל הצאן והבקר נהגו לפני המקנה ההוא ויאמרו זה שלל דוד </verse>
        <verse osisID="1Sam.30.21"> כא  ויבא דוד אל מאתים האנשים אשר פגרו מלכת אחרי דוד וישיבם בנחל הבשור ויצאו לקראת דוד ולקראת העם אשר אתו ויגש דוד את העם וישאל להם לשלום  {ס} </verse>
        <verse osisID="1Sam.30.22"> כב  ויען כל איש רע ובליעל מהאנשים אשר הלכו עם דוד ויאמרו יען אשר לא הלכו עמי לא נתן להם מהשלל אשר הצלנו  כי אם איש את אשתו ואת בניו וינהגו וילכו  {ס} </verse>
        <verse osisID="1Sam.30.23"> כג  ויאמר דוד לא תעשו כן אחי  את אשר נתן יהוה לנו וישמר אתנו ויתן את הגדוד הבא עלינו בידנו </verse>
        <verse osisID="1Sam.30.24"> כד  ומי ישמע לכם לדבר הזה  כי כחלק הירד במלחמה וכחלק הישב על הכלים--יחדו יחלקו  {ס} </verse>
        <verse osisID="1Sam.30.25"> כה  ויהי מהיום ההוא ומעלה וישמה לחק ולמשפט לישראל עד היום הזה  {פ} </verse>
        <verse osisID="1Sam.30.26"> כו  ויבא דוד אל צקלג וישלח מהשלל לזקני יהודה לרעהו לאמר  הנה לכם  {ר} br ברכה משלל איבי יהוה  {ס} </verse>
        <verse osisID="1Sam.30.27"> כז  לאשר בבית אל  {ס}  ולאשר  {ר} br ברמות נגב  {ס}  ולאשר ביתר  {ס} </verse>
        <verse osisID="1Sam.30.28"> כח  ולאשר  {ר} br בערער  {ס}  ולאשר בשפמות  {ס}  ולאשר  {ר} br באשתמע  {ס} </verse>
        <verse osisID="1Sam.30.29"> כט  ולאשר ברכל  {ס}  ולאשר  {ר} br בערי הירחמאלי  {ס}  ולאשר בערי הקיני  {ס} </verse>
        <verse osisID="1Sam.30.30"> ל  ולאשר  {ר} br בחרמה  {ס}  ולאשר בבור עשן  {ס}  ולאשר  {ר} br בעתך  {ס} </verse>
        <verse osisID="1Sam.30.31"> לא  ולאשר בחברון ולכל המקמות אשר  {ר} br התהלך שם דוד הוא ואנשיו  {פ} </verse>
      </chapter>
      <chapter osisID="1Sam.31">
        <verse osisID="1Sam.31.1"> א  ופלשתים נלחמים בישראל וינסו אנשי ישראל מפני פלשתים ויפלו חללים בהר הגלבע </verse>
        <verse osisID="1Sam.31.2"> ב  וידבקו פלשתים את שאול ואת בניו ויכו פלשתים את יהונתן ואת אבינדב ואת מלכישוע--בני שאול </verse>
        <verse osisID="1Sam.31.3"> ג  ותכבד המלחמה אל שאול וימצאהו המורים אנשים בקשת ויחל מאד מהמורים </verse>
        <verse osisID="1Sam.31.4"> ד  ויאמר שאול לנשא כליו שלף חרבך ודקרני בה פן יבואו הערלים האלה ודקרני והתעללו בי ולא אבה נשא כליו כי ירא מאד ויקח שאול את החרב ויפל עליה </verse>
        <verse osisID="1Sam.31.5"> ה  וירא נשא כליו כי מת שאול ויפל גם הוא על חרבו וימת עמו </verse>
        <verse osisID="1Sam.31.6"> ו  וימת שאול ושלשת בניו ונשא כליו גם כל אנשיו ביום ההוא--יחדו </verse>
        <verse osisID="1Sam.31.7"> ז  ויראו אנשי ישראל אשר בעבר העמק ואשר בעבר הירדן כי נסו אנשי ישראל וכי מתו שאול ובניו ויעזבו את הערים וינסו ויבאו פלשתים וישבו בהן  {פ} </verse>
        <verse osisID="1Sam.31.8"> ח  ויהי ממחרת ויבאו פלשתים לפשט את החללים וימצאו את שאול ואת שלשת בניו נפלים בהר הגלבע </verse>
        <verse osisID="1Sam.31.9"> ט  ויכרתו את ראשו ויפשטו את כליו וישלחו בארץ פלשתים סביב לבשר בית עצביהם--ואת העם </verse>
        <verse osisID="1Sam.31.10"> י  וישימו את כליו בית עשתרות ואת גויתו תקעו בחומת בית שן </verse>
        <verse osisID="1Sam.31.11"> יא  וישמעו אליו ישבי יביש גלעד את אשר עשו פלשתים לשאול </verse>
        <verse osisID="1Sam.31.12"> יב  ויקומו כל איש חיל וילכו כל הלילה ויקחו את גוית שאול ואת גוית בניו מחומת בית שן ויבאו יבשה וישרפו אתם שם </verse>
        <verse osisID="1Sam.31.13"> יג  ויקחו את עצמתיהם ויקברו תחת האשל ביבשה ויצמו שבעת ימים  {פ} </verse>
      </chapter>
    </div>
    <div type="book" osisID="2Sam">
      <chapter osisID="2Sam.1">
        <title> לא  ולאשר בחברון ולכל המקמות אשר  {ר} br התהלך שם דוד הוא ואנשיו  {פ} </title>
        <verse osisID="2Sam.1.1"> א  ויהי אחרי מות שאול ודוד שב מהכות את העמלק וישב דוד בצקלג ימים שנים </verse>
        <verse osisID="2Sam.1.2"> ב  ויהי ביום השלישי והנה איש בא מן המחנה מעם שאול ובגדיו קרעים ואדמה על ראשו ויהי בבאו אל דוד ויפל ארצה וישתחו </verse>
        <verse osisID="2Sam.1.3"> ג  ויאמר לו דוד אי מזה תבוא ויאמר אליו ממחנה ישראל נמלטתי </verse>
        <verse osisID="2Sam.1.4"> ד  ויאמר אליו דוד מה היה הדבר הגד נא לי ויאמר אשר נס העם מן המלחמה וגם הרבה נפל מן העם וימתו וגם שאול ויהונתן בנו מתו </verse>
        <verse osisID="2Sam.1.5"> ה  ויאמר דוד אל הנער המגיד לו  איך ידעת כי מת שאול ויהונתן בנו </verse>
        <verse osisID="2Sam.1.6"> ו  ויאמר הנער המגיד לו נקרא נקריתי בהר הגלבע והנה שאול נשען על חניתו והנה הרכב ובעלי הפרשים הדבקהו </verse>
        <verse osisID="2Sam.1.7"> ז  ויפן אחריו ויראני ויקרא אלי ואמר הנני </verse>
        <verse osisID="2Sam.1.8"> ח  ויאמר לי מי אתה ויאמר (ואמר) אליו עמלקי אנכי </verse>
        <verse osisID="2Sam.1.9"> ט  ויאמר אלי עמד נא עלי ומתתני--כי אחזני השבץ  כי כל עוד נפשי בי </verse>
        <verse osisID="2Sam.1.10"> י  ואעמד עליו ואמתתהו--כי ידעתי כי לא יחיה אחרי נפלו ואקח הנזר אשר על ראשו ואצעדה אשר על זרעו ואביאם אל אדני הנה </verse>
        <verse osisID="2Sam.1.11"> יא  ויחזק דוד בבגדו ויקרעם וגם כל האנשים אשר אתו </verse>
        <verse osisID="2Sam.1.12"> יב  ויספדו ויבכו ויצמו עד הערב  על שאול ועל יהונתן בנו ועל עם יהוה ועל בית ישראל--כי נפלו בחרב  {פ} </verse>
        <verse osisID="2Sam.1.13"> יג  ויאמר דוד אל הנער המגיד לו אי מזה אתה ויאמר בן איש גר עמלקי אנכי </verse>
        <verse osisID="2Sam.1.14"> יד  ויאמר אליו דוד  איך לא יראת לשלח ידך לשחת את משיח יהוה </verse>
        <verse osisID="2Sam.1.15"> טו  ויקרא דוד לאחד מהנערים ויאמר גש פגע בו ויכהו וימת </verse>
        <verse osisID="2Sam.1.16"> טז  ויאמר אליו דוד דמיך (דמך) על ראשך  כי פיך ענה בך לאמר אנכי מתתי את משיח יהוה  {פ} </verse>
        <verse osisID="2Sam.1.17"> יז  ויקנן דוד את הקינה הזאת על שאול ועל יהונתן בנו </verse>
        <verse osisID="2Sam.1.18"> יח  ויאמר ללמד בני יהודה קשת הנה כתובה על ספר הישר </verse>
        <verse osisID="2Sam.1.19"> יט  הצבי ישראל על במותיך חלל  איך נפלו גבורים </verse>
        <verse osisID="2Sam.1.20"> כ  אל תגידו בגת אל תבשרו בחוצת אשקלון  פן תשמחנה בנות פלשתים פן תעלזנה בנות הערלים </verse>
        <verse osisID="2Sam.1.21"> כא  הרי בגלבע אל טל ואל מטר עליכם--ושדי תרומת  כי שם נגעל מגן גבורים--מגן שאול בלי משיח בשמן </verse>
        <verse osisID="2Sam.1.22"> כב  מדם חללים מחלב גבורים--קשת יהונתן לא נשוג אחור וחרב שאול לא תשוב ריקם </verse>
        <verse osisID="2Sam.1.23"> כג  שאול ויהונתן הנאהבים והנעימם בחייהם ובמותם לא נפרדו מנשרים קלו מאריות גברו </verse>
        <verse osisID="2Sam.1.24"> כד  בנות ישראל--אל שאול בכינה המלבשכם שני עם עדנים המעלה עדי זהב על לבושכן </verse>
        <verse osisID="2Sam.1.25"> כה  איך נפלו גברים בתוך המלחמה--יהונתן על במותיך חלל </verse>
        <verse osisID="2Sam.1.26"> כו  צר לי עליך אחי יהונתן--נעמת לי מאד נפלאתה אהבתך לי מאהבת נשים </verse>
        <verse osisID="2Sam.1.27"> כז  איך נפלו גבורים ויאבדו כלי מלחמה  {פ} </verse>
      </chapter>
      <chapter osisID="2Sam.2">
        <verse osisID="2Sam.2.1"> א  ויהי אחרי כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה </verse>
        <verse osisID="2Sam.2.2"> ב  ויעל שם דוד וגם שתי נשיו--אחינעם היזרעלית ואביגיל אשת נבל הכרמלי </verse>
        <verse osisID="2Sam.2.3"> ג  ואנשיו אשר עמו העלה דוד איש וביתו וישבו בערי חברון </verse>
        <verse osisID="2Sam.2.4"> ד  ויבאו אנשי יהודה וימשחו שם את דוד למלך על בית יהודה ויגדו לדוד לאמר אנשי יביש גלעד אשר קברו את שאול  {ס} </verse>
        <verse osisID="2Sam.2.5"> ה  וישלח דוד מלאכים אל אנשי יביש גלעד ויאמר אליהם ברכים אתם ליהוה אשר עשיתם החסד הזה עם אדניכם עם שאול ותקברו אתו </verse>
        <verse osisID="2Sam.2.6"> ו  ועתה יעש יהוה עמכם חסד ואמת וגם אנכי אעשה אתכם הטובה הזאת אשר עשיתם הדבר הזה </verse>
        <verse osisID="2Sam.2.7"> ז  ועתה תחזקנה ידיכם והיו לבני חיל--כי מת אדניכם שאול וגם אתי משחו בית יהודה למלך--עליהם  {פ} </verse>
        <verse osisID="2Sam.2.8"> ח  ואבנר בן נר שר צבא אשר לשאול--לקח את איש בשת בן שאול ויעברהו מחנים </verse>
        <verse osisID="2Sam.2.9"> ט  וימלכהו אל הגלעד ואל האשורי ואל יזרעאל ועל אפרים ועל בנימן ועל ישראל כלה  {פ} </verse>
        <verse osisID="2Sam.2.10"> י  בן ארבעים שנה איש בשת בן שאול במלכו על ישראל ושתים שנים מלך אך בית יהודה היו אחרי דוד </verse>
        <verse osisID="2Sam.2.11"> יא  ויהי מספר הימים אשר היה דוד מלך בחברון על בית יהודה--שבע שנים וששה חדשים  {ס} </verse>
        <verse osisID="2Sam.2.12"> יב  ויצא אבנר בן נר ועבדי איש בשת בן שאול ממחנים גבעונה </verse>
        <verse osisID="2Sam.2.13"> יג  ויואב בן צרויה ועבדי דוד יצאו ויפגשום על ברכת גבעון יחדו וישבו אלה על הברכה מזה ואלה על הברכה מזה </verse>
        <verse osisID="2Sam.2.14"> יד  ויאמר אבנר אל יואב יקומו נא הנערים וישחקו לפנינו ויאמר יואב יקמו </verse>
        <verse osisID="2Sam.2.15"> טו  ויקמו ויעברו במספר--שנים עשר לבנימן ולאיש בשת בן שאול ושנים עשר מעבדי דוד </verse>
        <verse osisID="2Sam.2.16"> טז  ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון </verse>
        <verse osisID="2Sam.2.17"> יז  ותהי המלחמה קשה עד מאד ביום ההוא וינגף אבנר ואנשי ישראל לפני עבדי דוד </verse>
        <verse osisID="2Sam.2.18"> יח  ויהיו שם שלשה בני צרויה--יואב ואבישי ועשהאל ועשהאל קל ברגליו כאחד הצבים אשר בשדה </verse>
        <verse osisID="2Sam.2.19"> יט  וירדף עשהאל אחרי אבנר ולא נטה ללכת על הימין ועל השמאול מאחרי אבנר </verse>
        <verse osisID="2Sam.2.20"> כ  ויפן אבנר אחריו ויאמר האתה זה עשהאל ויאמר אנכי </verse>
        <verse osisID="2Sam.2.21"> כא  ויאמר לו אבנר נטה לך על ימינך או על שמאלך ואחז לך אחד מהנערים וקח לך את חלצתו ולא אבה עשהאל לסור מאחריו </verse>
        <verse osisID="2Sam.2.22"> כב  ויסף עוד אבנר לאמר אל עשהאל סור לך מאחרי  למה אככה ארצה ואיך אשא פני אל יואב אחיך </verse>
        <verse osisID="2Sam.2.23"> כג  וימאן לסור ויכהו אבנר באחרי החנית אל החמש ותצא החנית מאחריו ויפל שם וימת תחתו ויהי כל הבא אל המקום אשר נפל שם עשהאל וימת--ויעמדו </verse>
        <verse osisID="2Sam.2.24"> כד  וירדפו יואב ואבישי אחרי אבנר והשמש באה--והמה באו עד גבעת אמה אשר על פני גיח דרך מדבר גבעון </verse>
        <verse osisID="2Sam.2.25"> כה  ויתקבצו בני בנימן אחרי אבנר ויהיו לאגדה אחת ויעמדו על ראש גבעה אחת </verse>
        <verse osisID="2Sam.2.26"> כו  ויקרא אבנר אל יואב ויאמר הלנצח תאכל חרב--הלוא ידעתה כי מרה תהיה באחרונה ועד מתי לא תאמר לעם לשוב מאחרי אחיהם </verse>
        <verse osisID="2Sam.2.27"> כז  ויאמר יואב--חי האלהים כי לולא דברת  כי אז מהבקר נעלה העם איש מאחרי אחיו </verse>
        <verse osisID="2Sam.2.28"> כח  ויתקע יואב בשופר ויעמדו כל העם ולא ירדפו עוד אחרי ישראל ולא יספו עוד להלחם </verse>
        <verse osisID="2Sam.2.29"> כט  ואבנר ואנשיו הלכו בערבה כל הלילה ההוא ויעברו את הירדן וילכו כל הבתרון ויבאו מחנים </verse>
        <verse osisID="2Sam.2.30"> ל  ויואב שב מאחרי אבנר ויקבץ את כל העם ויפקדו מעבדי דוד תשעה עשר איש--ועשהאל </verse>
        <verse osisID="2Sam.2.31"> לא  ועבדי דוד הכו מבנימן ובאנשי אבנר  שלש מאות וששים איש מתו </verse>
        <verse osisID="2Sam.2.32"> לב  וישאו את עשהאל ויקברהו בקבר אביו אשר בית לחם וילכו כל הלילה יואב ואנשיו ויאר להם בחברון </verse>
      </chapter>
      <chapter osisID="2Sam.3">
        <verse osisID="2Sam.3.1"> א  ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים  {ס} </verse>
        <verse osisID="2Sam.3.2"> ב  וילדו (ויולדו) לדוד בנים בחברון ויהי בכורו אמנון לאחינעם היזרעאלת </verse>
        <verse osisID="2Sam.3.3"> ג  ומשנהו כלאב לאביגל (לאביגיל) אשת נבל הכרמלי והשלשי אבשלום בן מעכה בת תלמי מלך גשור </verse>
        <verse osisID="2Sam.3.4"> ד  והרביעי אדניה בן חגית והחמישי שפטיה בן אביטל </verse>
        <verse osisID="2Sam.3.5"> ה  והששי יתרעם לעגלה אשת דוד אלה ילדו לדוד בחברון  {פ} </verse>
        <verse osisID="2Sam.3.6"> ו  ויהי בהיות המלחמה בין בית שאול ובין בית דוד ואבנר היה מתחזק בבית שאול </verse>
        <verse osisID="2Sam.3.7"> ז  ולשאול פלגש ושמה רצפה בת איה ויאמר אל אבנר מדוע באתה אל פילגש אבי </verse>
        <verse osisID="2Sam.3.8"> ח  ויחר לאבנר מאד על דברי איש בשת ויאמר הראש כלב אנכי אשר ליהודה היום אעשה חסד עם בית שאול אביך אל אחיו ואל מרעהו ולא המציתך ביד דוד ותפקד עלי עון האשה היום  {ס} </verse>
        <verse osisID="2Sam.3.9"> ט  כה יעשה אלהים לאבנר וכה יסיף לו  כי כאשר נשבע יהוה לדוד--כי כן אעשה לו </verse>
        <verse osisID="2Sam.3.10"> י  להעביר הממלכה מבית שאול ולהקים את כסא דוד על ישראל ועל יהודה--מדן ועד באר שבע </verse>
        <verse osisID="2Sam.3.11"> יא  ולא יכל עוד להשיב את אבנר דבר מיראתו אתו  {ס} </verse>
        <verse osisID="2Sam.3.12"> יב  וישלח אבנר מלאכים אל דוד תחתו לאמר למי ארץ  לאמר כרתה בריתך אתי והנה ידי עמך להסב אליך את כל ישראל </verse>
        <verse osisID="2Sam.3.13"> יג  ויאמר טוב--אני אכרת אתך ברית  אך דבר אחד אנכי שאל מאתך לאמר לא תראה את פני--כי אם לפני הביאך את מיכל בת שאול בבאך לראות את פני  {ס} </verse>
        <verse osisID="2Sam.3.14"> יד  וישלח דוד מלאכים אל איש בשת בן שאול לאמר  תנה את אשתי את מיכל אשר ארשתי לי במאה ערלות פלשתים </verse>
        <verse osisID="2Sam.3.15"> טו  וישלח איש בשת ויקחה מעם איש--מעם פלטיאל בן לוש (ליש) </verse>
        <verse osisID="2Sam.3.16"> טז  וילך אתה אישה הלוך ובכה אחריה--עד בחרים ויאמר אליו אבנר לך שוב וישב </verse>
        <verse osisID="2Sam.3.17"> יז  ודבר אבנר היה עם זקני ישראל לאמר  גם תמול גם שלשם הייתם מבקשים את דוד למלך עליכם </verse>
        <verse osisID="2Sam.3.18"> יח  ועתה עשו  כי יהוה אמר אל דוד לאמר ביד דוד עבדי הושיע את עמי ישראל מיד פלשתים ומיד כל איביהם </verse>
        <verse osisID="2Sam.3.19"> יט  וידבר גם אבנר באזני בנימין וילך גם אבנר לדבר באזני דוד בחברון את כל אשר טוב בעיני ישראל ובעיני כל בית בנימן </verse>
        <verse osisID="2Sam.3.20"> כ  ויבא אבנר אל דוד חברון ואתו עשרים אנשים ויעש דוד לאבנר ולאנשים אשר אתו משתה </verse>
        <verse osisID="2Sam.3.21"> כא  ויאמר אבנר אל דוד אקומה ואלכה ואקבצה אל אדני המלך את כל ישראל ויכרתו אתך ברית ומלכת בכל אשר תאוה נפשך וישלח דוד את אבנר וילך בשלום </verse>
        <verse osisID="2Sam.3.22"> כב  והנה עבדי דוד ויואב בא מהגדוד ושלל רב עמם הביאו ואבנר איננו עם דוד בחברון--כי שלחו וילך בשלום </verse>
        <verse osisID="2Sam.3.23"> כג  ויואב וכל הצבא אשר אתו באו ויגדו ליואב לאמר בא אבנר בן נר אל המלך וישלחהו וילך בשלום </verse>
        <verse osisID="2Sam.3.24"> כד  ויבא יואב אל המלך ויאמר מה עשיתה  הנה בא אבנר אליך למה זה שלחתו וילך הלוך </verse>
        <verse osisID="2Sam.3.25"> כה  ידעת את אבנר בן נר כי לפתתך בא ולדעת את מוצאך ואת מבואך (מובאך) ולדעת את כל אשר אתה עשה </verse>
        <verse osisID="2Sam.3.26"> כו  ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע </verse>
        <verse osisID="2Sam.3.27"> כז  וישב אבנר חברון ויטהו יואב אל תוך השער לדבר אתו בשלי ויכהו שם החמש--וימת בדם עשהאל אחיו </verse>
        <verse osisID="2Sam.3.28"> כח  וישמע דוד מאחרי כן ויאמר נקי אנכי וממלכתי מעם יהוה עד עולם--מדמי אבנר בן נר </verse>
        <verse osisID="2Sam.3.29"> כט  יחלו על ראש יואב ואל כל בית אביו ואל יכרת מבית יואב זב ומצרע ומחזיק בפלך ונפל בחרב--וחסר לחם </verse>
        <verse osisID="2Sam.3.30"> ל  ויואב ואבישי אחיו הרגו לאבנר  על אשר המית את עשהאל אחיהם בגבעון--במלחמה  {ס} </verse>
        <verse osisID="2Sam.3.31"> לא  ויאמר דוד אל יואב ואל כל העם אשר אתו קרעו בגדיכם וחגרו שקים וספדו לפני אבנר והמלך דוד הלך אחרי המטה </verse>
        <verse osisID="2Sam.3.32"> לב  ויקברו את אבנר בחברון וישא המלך את קולו ויבך אל קבר אבנר ויבכו כל העם  {ס} </verse>
        <verse osisID="2Sam.3.33"> לג  ויקנן המלך אל אבנר ויאמר  הכמות נבל ימות אבנר </verse>
        <verse osisID="2Sam.3.34"> לד  ידך לא אסרות ורגליך לא לנחשתים הגשו כנפול לפני בני עולה נפלת ויספו כל העם לבכות עליו </verse>
        <verse osisID="2Sam.3.35"> לה  ויבא כל העם להברות את דוד לחם--בעוד היום וישבע דוד לאמר כה יעשה לי אלהים וכה יסיף כי אם לפני בוא השמש אטעם לחם או כל מאומה </verse>
        <verse osisID="2Sam.3.36"> לו  וכל העם הכירו וייטב בעיניהם ככל אשר עשה המלך בעיני כל העם טוב </verse>
        <verse osisID="2Sam.3.37"> לז  וידעו כל העם וכל ישראל ביום ההוא  כי לא היתה מהמלך להמית את אבנר בן נר  {ס} </verse>
        <verse osisID="2Sam.3.38"> לח  ויאמר המלך אל עבדיו  הלוא תדעו--כי שר וגדול נפל היום הזה בישראל </verse>
        <verse osisID="2Sam.3.39"> לט  ואנכי היום רך ומשוח מלך והאנשים האלה בני צרויה קשים ממני  ישלם יהוה לעשה הרעה כרעתו  {פ} </verse>
      </chapter>
      <chapter osisID="2Sam.4">
        <verse osisID="2Sam.4.1"> א  וישמע בן שאול כי מת אבנר בחברון וירפו ידיו וכל ישראל נבהלו </verse>
        <verse osisID="2Sam.4.2"> ב  ושני אנשים שרי גדודים היו בן שאול שם האחד בענה ושם השני רכב בני רמון הבארתי--מבני בנימן  כי גם בארות תחשב על בנימן </verse>
        <verse osisID="2Sam.4.3"> ג  ויברחו הבארתים גתימה ויהיו שם גרים עד היום הזה  {ס} </verse>
        <verse osisID="2Sam.4.4"> ד  וליהונתן בן שאול בן נכה רגלים בן חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת </verse>
        <verse osisID="2Sam.4.5"> ה  וילכו בני רמון הבארתי רכב ובענה ויבאו כחם היום אל בית איש בשת והוא שכב את משכב הצהרים </verse>
        <verse osisID="2Sam.4.6"> ו  והנה באו עד תוך הבית לקחי חטים ויכהו אל החמש ורכב ובענה אחיו נמלטו </verse>
        <verse osisID="2Sam.4.7"> ז  ויבאו הבית והוא שכב על מטתו בחדר משכבו ויכהו וימתהו ויסירו את ראשו ויקחו את ראשו וילכו דרך הערבה כל הלילה </verse>
        <verse osisID="2Sam.4.8"> ח  ויבאו את ראש איש בשת אל דוד חברון ויאמרו אל המלך הנה ראש איש בשת בן שאול איבך אשר בקש את נפשך ויתן יהוה לאדני המלך נקמות היום הזה משאול ומזרעו </verse>
        <verse osisID="2Sam.4.9"> ט  ויען דוד את רכב ואת בענה אחיו בני רמון הבארתי--ויאמר להם  חי יהוה אשר פדה את נפשי מכל צרה </verse>
        <verse osisID="2Sam.4.10"> י  כי המגיד לי לאמר הנה מת שאול והוא היה כמבשר בעיניו ואחזה בו ואהרגהו בצקלג--אשר לתתי לו בשרה </verse>
        <verse osisID="2Sam.4.11"> יא  אף כי אנשים רשעים הרגו את איש צדיק בביתו--על משכבו ועתה הלוא אבקש את דמו מידכם ובערתי אתכם מן הארץ </verse>
        <verse osisID="2Sam.4.12"> יב  ויצו דוד את הנערים ויהרגום ויקצצו את ידיהם ואת רגליהם ויתלו על הברכה בחברון ואת ראש איש בשת לקחו ויקברו בקבר אבנר בחברון  {פ} </verse>
      </chapter>
      <chapter osisID="2Sam.5">
        <verse osisID="2Sam.5.1"> א  ויבאו כל שבטי ישראל אל דוד--חברונה ויאמרו לאמר הננו עצמך ובשרך אנחנו </verse>
        <verse osisID="2Sam.5.2"> ב  גם אתמול גם שלשום בהיות שאול מלך עלינו אתה הייתה מוציא (המוציא) והמבי את ישראל ויאמר יהוה לך אתה תרעה את עמי את ישראל ואתה תהיה לנגיד על ישראל </verse>
        <verse osisID="2Sam.5.3"> ג  ויבאו כל זקני ישראל אל המלך חברונה ויכרת להם המלך דוד ברית בחברון לפני יהוה וימשחו את דוד למלך על ישראל  {ס} </verse>
        <verse osisID="2Sam.5.4"> ד  בן שלשים שנה דוד במלכו ארבעים שנה מלך </verse>
        <verse osisID="2Sam.5.5"> ה  בחברון מלך על יהודה שבע שנים וששה חדשים ובירושלם מלך שלשים ושלש שנה על כל ישראל ויהודה </verse>
        <verse osisID="2Sam.5.6"> ו  וילך המלך ואנשיו ירושלם אל היבסי יושב הארץ ויאמר לדוד לאמר לא תבוא הנה כי אם הסירך העורים והפסחים לאמר לא יבוא דוד הנה </verse>
        <verse osisID="2Sam.5.7"> ז  וילכד דוד את מצדת ציון--היא עיר דוד </verse>
        <verse osisID="2Sam.5.8"> ח  ויאמר דוד ביום ההוא כל מכה יבסי ויגע בצנור ואת הפסחים ואת העורים שנאו (שנואי) נפש דוד על כן יאמרו עור ופסח לא יבוא אל הבית </verse>
        <verse osisID="2Sam.5.9"> ט  וישב דוד במצדה ויקרא לה עיר דוד ויבן דוד סביב מן המלוא וביתה </verse>
        <verse osisID="2Sam.5.10"> י  וילך דוד הלוך וגדול ויהוה אלהי צבאות עמו  {פ} </verse>
        <verse osisID="2Sam.5.11"> יא  וישלח חירם מלך צר מלאכים אל דוד ועצי ארזים וחרשי עץ וחרשי אבן קיר ויבנו בית לדוד </verse>
        <verse osisID="2Sam.5.12"> יב  וידע דוד כי הכינו יהוה למלך על ישראל וכי נשא ממלכתו בעבור עמו ישראל  {ס} </verse>
        <verse osisID="2Sam.5.13"> יג  ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות </verse>
        <verse osisID="2Sam.5.14"> יד  ואלה שמות הילדים לו--בירושלם  שמוע ושובב ונתן ושלמה </verse>
        <verse osisID="2Sam.5.15"> טו  ויבחר ואלישוע ונפג ויפיע </verse>
        <verse osisID="2Sam.5.16"> טז  ואלישמע ואלידע ואליפלט  {פ} </verse>
        <verse osisID="2Sam.5.17"> יז  וישמעו פלשתים כי משחו את דוד למלך על ישראל ויעלו כל פלשתים לבקש את דוד וישמע דוד וירד אל המצודה </verse>
        <verse osisID="2Sam.5.18"> יח  ופלשתים באו וינטשו בעמק רפאים </verse>
        <verse osisID="2Sam.5.19"> יט  וישאל דוד ביהוה לאמר האעלה אל פלשתים התתנם בידי  {פ} br   br ויאמר יהוה אל דוד עלה כי נתן אתן את הפלשתים בידך </verse>
        <verse osisID="2Sam.5.20"> כ  ויבא דוד בבעל פרצים ויכם שם דוד ויאמר פרץ יהוה את איבי לפני כפרץ מים על כן קרא שם המקום ההוא--בעל פרצים </verse>
        <verse osisID="2Sam.5.21"> כא  ויעזבו שם את עצביהם וישאם דוד ואנשיו  {פ} </verse>
        <verse osisID="2Sam.5.22"> כב  ויספו עוד פלשתים לעלות וינטשו בעמק רפאים </verse>
        <verse osisID="2Sam.5.23"> כג  וישאל דוד ביהוה ויאמר לא תעלה הסב אל אחריהם ובאת להם ממול בכאים </verse>
        <verse osisID="2Sam.5.24"> כד  ויהי בשמעך (כשמעך) את קול צעדה בראשי הבכאים--אז תחרץ  כי אז יצא יהוה לפניך להכות במחנה פלשתים </verse>
        <verse osisID="2Sam.5.25"> כה  ויעש דוד כן כאשר צוהו יהוה ויך את פלשתים מגבע עד באך גזר  {פ} </verse>
      </chapter>
      <chapter osisID="2Sam.6">
        <verse osisID="2Sam.6.1"> א  ויסף עוד דוד את כל בחור בישראל שלשים אלף </verse>
        <verse osisID="2Sam.6.2"> ב  ויקם וילך דוד וכל העם אשר אתו מבעלי יהודה--להעלות משם את ארון האלהים אשר נקרא שם שם יהוה צבאות ישב הכרבים עליו </verse>
        <verse osisID="2Sam.6.3"> ג  וירכבו את ארון האלהים אל עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את העגלה חדשה </verse>
        <verse osisID="2Sam.6.4"> ד  וישאהו מבית אבינדב אשר בגבעה עם ארון האלהים ואחיו הלך לפני הארון </verse>
        <verse osisID="2Sam.6.5"> ה  ודוד וכל בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים </verse>
        <verse osisID="2Sam.6.6"> ו  ויבאו עד גרן נכון וישלח עזה אל ארון האלהים ויאחז בו--כי שמטו הבקר </verse>
        <verse osisID="2Sam.6.7"> ז  ויחר אף יהוה בעזה ויכהו שם האלהים על השל וימת שם עם ארון האלהים </verse>
        <verse osisID="2Sam.6.8"> ח  ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה </verse>
        <verse osisID="2Sam.6.9"> ט  וירא דוד את יהוה ביום ההוא ויאמר איך יבוא אלי ארון יהוה </verse>
        <verse osisID="2Sam.6.10"> י  ולא אבה דוד להסיר אליו את ארון יהוה--על עיר דוד ויטהו דוד בית עבד אדם הגתי </verse>
        <verse osisID="2Sam.6.11"> יא  וישב ארון יהוה בית עבד אדם הגתי--שלשה חדשים ויברך יהוה את עבד אדם ואת כל ביתו </verse>
        <verse osisID="2Sam.6.12"> יב  ויגד למלך דוד לאמר ברך יהוה את בית עבד אדם ואת כל אשר לו בעבור ארון האלהים וילך דוד ויעל את ארון האלהים מבית עבד אדם עיר דוד--בשמחה </verse>
        <verse osisID="2Sam.6.13"> יג  ויהי כי צעדו נשאי ארון יהוה--ששה צעדים  ויזבח שור ומריא </verse>
        <verse osisID="2Sam.6.14"> יד  ודוד מכרכר בכל עז לפני יהוה ודוד חגור אפוד בד </verse>
        <verse osisID="2Sam.6.15"> טו  ודוד וכל בית ישראל מעלים את ארון יהוה בתרועה ובקול שופר </verse>
        <verse osisID="2Sam.6.16"> טז  והיה ארון יהוה בא עיר דוד ומיכל בת שאול נשקפה בעד החלון ותרא את המלך דוד מפזז ומכרכר לפני יהוה ותבז לו בלבה </verse>
        <verse osisID="2Sam.6.17"> יז  ויבאו את ארון יהוה ויצגו אתו במקומו בתוך האהל אשר נטה לו דוד ויעל דוד עלות לפני יהוה ושלמים </verse>
        <verse osisID="2Sam.6.18"> יח  ויכל דוד מהעלות העולה והשלמים ויברך את העם בשם יהוה צבאות </verse>
        <verse osisID="2Sam.6.19"> יט  ויחלק לכל העם לכל המון ישראל למאיש ועד אשה לאיש חלת לחם אחת ואשפר אחד ואשישה אחת וילך כל העם איש לביתו </verse>
        <verse osisID="2Sam.6.20"> כ  וישב דוד לברך את ביתו  {ס}  ותצא מיכל בת שאול לקראת דוד ותאמר מה נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים </verse>
        <verse osisID="2Sam.6.21"> כא  ויאמר דוד אל מיכל לפני יהוה אשר בחר בי מאביך ומכל ביתו לצות אתי נגיד על עם יהוה על ישראל ושחקתי לפני יהוה </verse>
        <verse osisID="2Sam.6.22"> כב  ונקלתי עוד מזאת והייתי שפל בעיני ועם האמהות אשר אמרת עמם אכבדה </verse>
        <verse osisID="2Sam.6.23"> כג  ולמיכל בת שאול לא היה לה ילד--עד יום מותה  {פ} </verse>
      </chapter>
      <chapter osisID="2Sam.7">
        <verse osisID="2Sam.7.1"> א  ויהי כי ישב המלך בביתו ויהוה הניח לו מסביב מכל איביו </verse>
        <verse osisID="2Sam.7.2"> ב  ויאמר המלך אל נתן הנביא ראה נא אנכי יושב בבית ארזים וארון האלהים ישב בתוך היריעה </verse>
        <verse osisID="2Sam.7.3"> ג  ויאמר נתן אל המלך כל אשר בלבבך לך עשה  כי יהוה עמך </verse>
        <verse osisID="2Sam.7.4"> ד  ויהי בלילה ההוא  {ס}  ויהי דבר יהוה אל נתן לאמר </verse>
        <verse osisID="2Sam.7.5"> ה  לך ואמרת אל עבדי אל דוד  {ס}  כה אמר יהוה  האתה תבנה לי בית לשבתי </verse>
        <verse osisID="2Sam.7.6"> ו  כי לא ישבתי בבית למיום העלתי את בני ישראל ממצרים ועד היום הזה ואהיה מתהלך באהל ובמשכן </verse>
        <verse osisID="2Sam.7.7"> ז  בכל אשר התהלכתי בכל בני ישראל הדבר דברתי את אחד שבטי ישראל אשר צויתי לרעות את עמי את ישראל לאמר  למה לא בניתם לי בית ארזים </verse>
        <verse osisID="2Sam.7.8"> ח  ועתה כה תאמר לעבדי לדוד כה אמר יהוה צבאות אני לקחתיך מן הנוה מאחר הצאן--להיות נגיד על עמי על ישראל </verse>
        <verse osisID="2Sam.7.9"> ט  ואהיה עמך בכל אשר הלכת ואכרתה את כל איביך מפניך ועשתי לך שם גדול כשם הגדלים אשר בארץ </verse>
        <verse osisID="2Sam.7.10"> י  ושמתי מקום לעמי לישראל ונטעתיו ושכן תחתיו ולא ירגז עוד ולא יסיפו בני עולה לענותו כאשר בראשונה </verse>
        <verse osisID="2Sam.7.11"> יא  ולמן היום אשר צויתי שפטים על עמי ישראל והניחתי לך מכל איביך והגיד לך יהוה כי בית יעשה לך יהוה </verse>
        <verse osisID="2Sam.7.12"> יב  כי ימלאו ימיך ושכבת את אבתיך והקימתי את זרעך אחריך אשר יצא ממעיך והכינתי את ממלכתו </verse>
        <verse osisID="2Sam.7.13"> יג  הוא יבנה בית לשמי וכננתי את כסא ממלכתו עד עולם </verse>
        <verse osisID="2Sam.7.14"> יד  אני אהיה לו לאב והוא יהיה לי לבן--אשר בהעותו והכחתיו בשבט אנשים ובנגעי בני אדם </verse>
        <verse osisID="2Sam.7.15"> טו  וחסדי לא יסור ממנו כאשר הסרתי מעם שאול אשר הסרתי מלפניך </verse>
        <verse osisID="2Sam.7.16"> טז  ונאמן ביתך וממלכתך עד עולם לפניך  כסאך יהיה נכון עד עולם </verse>
        <verse osisID="2Sam.7.17"> יז  ככל הדברים האלה וככל החזיון הזה--כן דבר נתן אל דוד  {פ} </verse>
        <verse osisID="2Sam.7.18"> יח  ויבא המלך דוד וישב לפני יהוה ויאמר מי אנכי אדני יהוה ומי ביתי--כי הבאתני עד הלם </verse>
        <verse osisID="2Sam.7.19"> יט  ותקטן עוד זאת בעיניך אדני יהוה ותדבר גם אל בית עבדך למרחוק וזאת תורת האדם אדני יהוה </verse>
        <verse osisID="2Sam.7.20"> כ  ומה יוסיף דוד עוד לדבר אליך ואתה ידעת את עבדך אדני יהוה </verse>
        <verse osisID="2Sam.7.21"> כא  בעבור דברך וכלבך עשית את כל הגדולה הזאת--להודיע את עבדך </verse>
        <verse osisID="2Sam.7.22"> כב  על כן גדלת יהוה אלהים  כי אין כמוך ואין אלהים זולתך בכל אשר שמענו באזנינו </verse>
        <verse osisID="2Sam.7.23"> כג  ומי כעמך כישראל גוי אחד בארץ--אשר הלכו אלהים לפדות לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו </verse>
        <verse osisID="2Sam.7.24"> כד  ותכונן לך את עמך ישראל לך לעם--עד עולם ואתה יהוה היית להם לאלהים  {ס} </verse>
        <verse osisID="2Sam.7.25"> כה  ועתה יהוה אלהים הדבר אשר דברת על עבדך ועל ביתו הקם עד עולם ועשה כאשר דברת </verse>
        <verse osisID="2Sam.7.26"> כו  ויגדל שמך עד עולם לאמר יהוה צבאות אלהים על ישראל ובית עבדך דוד יהיה נכון לפניך </verse>
        <verse osisID="2Sam.7.27"> כז  כי אתה יהוה צבאות אלהי ישראל גליתה את אזן עבדך לאמר בית אבנה לך על כן מצא עבדך את לבו להתפלל אליך את התפלה הזאת </verse>
        <verse osisID="2Sam.7.28"> כח  ועתה אדני יהוה אתה הוא האלהים ודבריך יהיו אמת ותדבר אל עבדך את הטובה הזאת </verse>
        <verse osisID="2Sam.7.29"> כט  ועתה הואל וברך את בית עבדך להיות לעולם לפניך  כי אתה אדני יהוה דברת ומברכתך יברך בית עבדך לעולם  {פ} </verse>
      </chapter>
      <chapter osisID="2Sam.8">
        <verse osisID="2Sam.8.1"> א  ויהי אחרי כן ויך דוד את פלשתים ויכניעם ויקח דוד את מתג האמה מיד פלשתים </verse>
        <verse osisID="2Sam.8.2"> ב  ויך את מואב וימדדם בחבל השכב אותם ארצה וימדד שני חבלים להמית ומלא החבל להחיות ותהי מואב לדוד לעבדים נשאי מנחה </verse>
        <verse osisID="2Sam.8.3"> ג  ויך דוד את הדדעזר בן רחב מלך צובה בלכתו להשיב ידו בנהר   (פרת) </verse>
        <verse osisID="2Sam.8.4"> ד  וילכד דוד ממנו אלף ושבע מאות פרשים ועשרים אלף איש רגלי ויעקר דוד את כל הרכב ויותר ממנו מאה רכב </verse>
        <verse osisID="2Sam.8.5"> ה  ותבא ארם דמשק לעזר להדדעזר מלך צובה ויך דוד בארם עשרים ושנים אלף איש </verse>
        <verse osisID="2Sam.8.6"> ו  וישם דוד נצבים בארם דמשק ותהי ארם לדוד לעבדים נושאי מנחה וישע יהוה את דוד בכל אשר הלך </verse>
        <verse osisID="2Sam.8.7"> ז  ויקח דוד את שלטי הזהב אשר היו אל עבדי הדדעזר ויביאם ירושלם </verse>
        <verse osisID="2Sam.8.8"> ח  ומבטח ומברתי ערי הדדעזר  לקח המלך דוד נחשת--הרבה מאד  {ס} </verse>
        <verse osisID="2Sam.8.9"> ט  וישמע תעי מלך חמת  כי הכה דוד את כל חיל הדדעזר </verse>
        <verse osisID="2Sam.8.10"> י  וישלח תעי את יורם בנו אל המלך דוד לשאל לו לשלום ולברכו על אשר נלחם בהדדעזר ויכהו--כי איש מלחמות תעי היה הדדעזר ובידו היו כלי כסף וכלי זהב--וכלי נחשת </verse>
        <verse osisID="2Sam.8.11"> יא  גם אתם הקדיש המלך דוד ליהוה עם הכסף והזהב אשר הקדיש מכל הגוים אשר כבש </verse>
        <verse osisID="2Sam.8.12"> יב  מארם וממואב ומבני עמון ומפלשתים ומעמלק ומשלל הדדעזר בן רחב מלך צובה </verse>
        <verse osisID="2Sam.8.13"> יג  ויעש דוד שם בשבו מהכותו את ארם בגיא מלח--שמונה עשר אלף </verse>
        <verse osisID="2Sam.8.14"> יד  וישם באדום נצבים בכל אדום שם נצבים ויהי כל אדום עבדים לדוד ויושע יהוה את דוד בכל אשר הלך </verse>
        <verse osisID="2Sam.8.15"> טו  וימלך דוד על כל ישראל ויהי דוד עשה משפט וצדקה--לכל עמו </verse>
        <verse osisID="2Sam.8.16"> טז  ויואב בן צרויה על הצבא ויהושפט בן אחילוד מזכיר </verse>
        <verse osisID="2Sam.8.17"> יז  וצדוק בן אחיטוב ואחימלך בן אביתר כהנים ושריה סופר </verse>
        <verse osisID="2Sam.8.18"> יח  ובניהו בן יהוידע והכרתי והפלתי ובני דוד כהנים היו  {ס} </verse>
      </chapter>
      <chapter osisID="2Sam.9">
        <verse osisID="2Sam.9.1"> א  ויאמר דוד--הכי יש עוד אשר נותר לבית שאול ואעשה עמו חסד בעבור יהונתן </verse>
        <verse osisID="2Sam.9.2"> ב  ולבית שאול עבד ושמו ציבא ויקראו לו אל דוד ויאמר המלך אליו האתה ציבא ויאמר עבדך </verse>
        <verse osisID="2Sam.9.3"> ג  ויאמר המלך האפס עוד איש לבית שאול ואעשה עמו חסד אלהים ויאמר ציבא אל המלך עוד בן ליהונתן נכה רגלים </verse>
        <verse osisID="2Sam.9.4"> ד  ויאמר לו המלך איפה הוא ויאמר ציבא אל המלך הנה הוא בית מכיר בן עמיאל בלו דבר </verse>
        <verse osisID="2Sam.9.5"> ה  וישלח המלך דוד ויקחהו מבית מכיר בן עמיאל--מלו דבר </verse>
        <verse osisID="2Sam.9.6"> ו  ויבא מפיבשת בן יהונתן בן שאול אל דוד ויפל על פניו וישתחו ויאמר דוד מפיבשת ויאמר הנה עבדך </verse>
        <verse osisID="2Sam.9.7"> ז  ויאמר לו דוד אל תירא כי עשה אעשה עמך חסד בעבור יהונתן אביך והשבתי לך את כל שדה שאול אביך ואתה תאכל לחם על שלחני--תמיד </verse>
        <verse osisID="2Sam.9.8"> ח  וישתחו ויאמר מה עבדך  כי פנית אל הכלב המת אשר כמוני </verse>
        <verse osisID="2Sam.9.9"> ט  ויקרא המלך אל ציבא נער שאול--ויאמר אליו  כל אשר היה לשאול ולכל ביתו נתתי לבן אדניך </verse>
        <verse osisID="2Sam.9.10"> י  ועבדת לו את האדמה אתה ובניך ועבדיך והבאת והיה לבן אדניך לחם ואכלו ומפיבשת בן אדניך יאכל תמיד לחם על שלחני ולציבא חמשה עשר בנים--ועשרים עבדים </verse>
        <verse osisID="2Sam.9.11"> יא  ויאמר ציבא אל המלך ככל אשר יצוה אדני המלך את עבדו כן יעשה עבדך ומפיבשת אכל על שלחני כאחד מבני המלך </verse>
        <verse osisID="2Sam.9.12"> יב  ולמפיבשת בן קטן ושמו מיכא וכל מושב בית ציבא עבדים למפיבשת </verse>
        <verse osisID="2Sam.9.13"> יג  ומפיבשת ישב בירושלם כי על שלחן המלך תמיד הוא אכל והוא פסח שתי רגליו  {פ} </verse>
      </chapter>
      <chapter osisID="2Sam.10">
        <verse osisID="2Sam.10.1"> א  ויהי אחרי כן וימת מלך בני עמון וימלך חנון בנו תחתיו </verse>
        <verse osisID="2Sam.10.2"> ב  ויאמר דוד אעשה חסד עם חנון בן נחש כאשר עשה אביו עמדי חסד וישלח דוד לנחמו ביד עבדיו אל אביו ויבאו עבדי דוד ארץ בני עמון </verse>
        <verse osisID="2Sam.10.3"> ג  ויאמרו שרי בני עמון אל חנון אדניהם המכבד דוד את אביך בעיניך--כי שלח לך מנחמים הלוא בעבור חקר את העיר ולרגלה ולהפכה שלח דוד את עבדיו אליך </verse>
        <verse osisID="2Sam.10.4"> ד  ויקח חנון את עבדי דוד ויגלח את חצי זקנם ויכרת את מדויהם בחצי עד שתותיהם וישלחם </verse>
        <verse osisID="2Sam.10.5"> ה  ויגדו לדוד וישלח לקראתם כי היו האנשים נכלמים מאד ויאמר המלך שבו בירחו עד יצמח זקנכם ושבתם </verse>
        <verse osisID="2Sam.10.6"> ו  ויראו בני עמון כי נבאשו בדוד וישלחו בני עמון וישכרו את ארם בית רחוב ואת ארם צובא עשרים אלף רגלי ואת מלך מעכה אלף איש ואיש טוב שנים עשר אלף איש </verse>
        <verse osisID="2Sam.10.7"> ז  וישמע דוד וישלח את יואב ואת כל הצבא הגברים </verse>
        <verse osisID="2Sam.10.8"> ח  ויצאו בני עמון ויערכו מלחמה פתח השער וארם צובא ורחוב ואיש טוב ומעכה לבדם בשדה </verse>
        <verse osisID="2Sam.10.9"> ט  וירא יואב כי היתה אליו פני המלחמה מפנים ומאחור ויבחר מכל בחורי בישראל (ישראל) ויערך לקראת ארם </verse>
        <verse osisID="2Sam.10.10"> י  ואת יתר העם נתן ביד אבשי אחיו ויערך לקראת בני עמון </verse>
        <verse osisID="2Sam.10.11"> יא  ויאמר אם תחזק ארם ממני--והיתה לי לישועה ואם בני עמון יחזקו ממך והלכתי להושיע לך </verse>
        <verse osisID="2Sam.10.12"> יב  חזק ונתחזק בעד עמנו ובעד ערי אלהינו ויהוה יעשה הטוב בעיניו </verse>
        <verse osisID="2Sam.10.13"> יג  ויגש יואב והעם אשר עמו למלחמה בארם וינסו מפניו </verse>
        <verse osisID="2Sam.10.14"> יד  ובני עמון ראו כי נס ארם וינסו מפני אבישי ויבאו העיר וישב יואב מעל בני עמון ויבא ירושלם </verse>
        <verse osisID="2Sam.10.15"> טו  וירא ארם כי נגף לפני ישראל ויאספו יחד </verse>
        <verse osisID="2Sam.10.16"> טז  וישלח הדדעזר ויצא את ארם אשר מעבר הנהר ויבאו חילם ושובך שר צבא הדדעזר לפניהם  {ס} </verse>
        <verse osisID="2Sam.10.17"> יז  ויגד לדוד ויאסף את כל ישראל ויעבר את הירדן ויבא חלאמה ויערכו ארם לקראת דוד וילחמו עמו </verse>
        <verse osisID="2Sam.10.18"> יח  וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר צבאו הכה וימת שם </verse>
        <verse osisID="2Sam.10.19"> יט  ויראו כל המלכים עבדי הדדעזר כי נגפו לפני ישראל וישלמו את ישראל ויעבדום ויראו ארם להושיע עוד את בני עמון  {פ} </verse>
      </chapter>
      <chapter osisID="2Sam.11">
        <verse osisID="2Sam.11.1"> א  ויהי לתשובת השנה לעת צאת המלאכים וישלח דוד את יואב ואת עבדיו עמו ואת כל ישראל וישחתו את בני עמון ויצרו על רבה ודוד יושב בירושלם  {ס} </verse>
        <verse osisID="2Sam.11.2"> ב  ויהי לעת הערב ויקם דוד מעל משכבו ויתהלך על גג בית המלך וירא אשה רחצת מעל הגג והאשה טובת מראה מאד </verse>
        <verse osisID="2Sam.11.3"> ג  וישלח דוד וידרש לאשה ויאמר הלוא זאת בת שבע בת אליעם--אשת אוריה החתי </verse>
        <verse osisID="2Sam.11.4"> ד  וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל ביתה </verse>
        <verse osisID="2Sam.11.5"> ה  ותהר האשה ותשלח ותגד לדוד ותאמר הרה אנכי </verse>
        <verse osisID="2Sam.11.6"> ו  וישלח דוד אל יואב שלח אלי את אוריה החתי וישלח יואב את אוריה אל דוד </verse>
        <verse osisID="2Sam.11.7"> ז  ויבא אוריה אליו וישאל דוד לשלום יואב ולשלום העם ולשלום המלחמה </verse>
        <verse osisID="2Sam.11.8"> ח  ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך </verse>
        <verse osisID="2Sam.11.9"> ט  וישכב אוריה פתח בית המלך את כל עבדי אדניו ולא ירד אל ביתו </verse>
        <verse osisID="2Sam.11.10"> י  ויגדו לדוד לאמר לא ירד אוריה אל ביתו ויאמר דוד אל אוריה הלוא מדרך אתה בא--מדוע לא ירדת אל ביתך </verse>
        <verse osisID="2Sam.11.11"> יא  ויאמר אוריה אל דוד הארון וישראל ויהודה ישבים בסכות ואדני יואב ועבדי אדני על פני השדה חנים ואני אבוא אל ביתי לאכל ולשתות ולשכב עם אשתי חיך וחי נפשך אם אעשה את הדבר הזה </verse>
        <verse osisID="2Sam.11.12"> יב  ויאמר דוד אל אוריה שב בזה גם היום--ומחר אשלחך וישב אוריה בירושלם ביום ההוא וממחרת </verse>
        <verse osisID="2Sam.11.13"> יג  ויקרא לו דוד ויאכל לפניו וישת--וישכרהו ויצא בערב לשכב במשכבו עם עבדי אדניו ואל ביתו לא ירד </verse>
        <verse osisID="2Sam.11.14"> יד  ויהי בבקר ויכתב דוד ספר אל יואב וישלח ביד אוריה </verse>
        <verse osisID="2Sam.11.15"> טו  ויכתב בספר לאמר  הבו את אוריה אל מול פני המלחמה החזקה ושבתם מאחריו ונכה ומת  {ס} </verse>
        <verse osisID="2Sam.11.16"> טז  ויהי בשמור יואב אל העיר ויתן את אוריה אל המקום אשר ידע כי אנשי חיל שם </verse>
        <verse osisID="2Sam.11.17"> יז  ויצאו אנשי העיר וילחמו את יואב ויפל מן העם מעבדי דוד וימת גם אוריה החתי </verse>
        <verse osisID="2Sam.11.18"> יח  וישלח יואב ויגד לדוד את כל דברי המלחמה </verse>
        <verse osisID="2Sam.11.19"> יט  ויצו את המלאך לאמר  ככלותך את כל דברי המלחמה--לדבר אל המלך </verse>
        <verse osisID="2Sam.11.20"> כ  והיה אם תעלה חמת המלך ואמר לך מדוע נגשתם אל העיר להלחם  הלוא ידעתם את אשר ירו מעל החומה </verse>
        <verse osisID="2Sam.11.21"> כא  מי הכה את אבימלך בן ירבשת הלוא אשה השליכה עליו פלח רכב מעל החומה וימת בתבץ למה נגשתם אל החומה ואמרת--גם עבדך אוריה החתי מת </verse>
        <verse osisID="2Sam.11.22"> כב  וילך המלאך ויבא ויגד לדוד את כל אשר שלחו יואב </verse>
        <verse osisID="2Sam.11.23"> כג  ויאמר המלאך אל דוד כי גברו עלינו האנשים ויצאו אלינו השדה ונהיה עליהם עד פתח השער </verse>
        <verse osisID="2Sam.11.24"> כד  ויראו המוראים אל עבדיך מעל החומה וימותו מעבדי המלך וגם עבדך אוריה החתי--מת  {ס} </verse>
        <verse osisID="2Sam.11.25"> כה  ויאמר דוד אל המלאך כה תאמר אל יואב אל ירע בעיניך את הדבר הזה--כי כזה וכזה תאכל החרב החזק מלחמתך אל העיר והרסה וחזקהו </verse>
        <verse osisID="2Sam.11.26"> כו  ותשמע אשת אוריה כי מת אוריה אישה ותספד על בעלה </verse>
        <verse osisID="2Sam.11.27"> כז  ויעבר האבל וישלח דוד ויאספה אל ביתו ותהי לו לאשה ותלד לו בן וירע הדבר אשר עשה דוד בעיני יהוה  {פ} </verse>
      </chapter>
      <chapter osisID="2Sam.12">
        <verse osisID="2Sam.12.1"> א  וישלח יהוה את נתן אל דוד ויבא אליו ויאמר לו שני אנשים היו בעיר אחת אחד עשיר ואחד ראש </verse>
        <verse osisID="2Sam.12.2"> ב  לעשיר היה צאן ובקר--הרבה מאד </verse>
        <verse osisID="2Sam.12.3"> ג  ולרש אין כל כי אם כבשה אחת קטנה אשר קנה ויחיה ותגדל עמו ועם בניו יחדו מפתו תאכל ומכסו תשתה ובחיקו תשכב ותהי לו כבת </verse>
        <verse osisID="2Sam.12.4"> ד  ויבא הלך לאיש העשיר ויחמל לקחת מצאנו ומבקרו לעשות לארח הבא לו ויקח את כבשת האיש הראש ויעשה לאיש הבא אליו </verse>
        <verse osisID="2Sam.12.5"> ה  ויחר אף דוד באיש מאד ויאמר אל נתן חי יהוה כי בן מות האיש העשה זאת </verse>
        <verse osisID="2Sam.12.6"> ו  ואת הכבשה ישלם ארבעתים  עקב אשר עשה את הדבר הזה ועל אשר לא חמל  {ס} </verse>
        <verse osisID="2Sam.12.7"> ז  ויאמר נתן אל דוד אתה האיש  {ס}  כה אמר יהוה אלהי ישראל אנכי משחתיך למלך על ישראל ואנכי הצלתיך מיד שאול </verse>
        <verse osisID="2Sam.12.8"> ח  ואתנה לך את בית אדניך ואת נשי אדניך בחיקך ואתנה לך את בית ישראל ויהודה ואם מעט--ואספה לך כהנה וכהנה </verse>
        <verse osisID="2Sam.12.9"> ט  מדוע בזית את דבר יהוה לעשות הרע בעינו (בעיני) את אוריה החתי הכית בחרב ואת אשתו לקחת לך לאשה ואתו הרגת בחרב בני עמון </verse>
        <verse osisID="2Sam.12.10"> י  ועתה לא תסור חרב מביתך--עד עולם  עקב כי בזתני ותקח את אשת אוריה החתי להיות לך לאשה  {ס} </verse>
        <verse osisID="2Sam.12.11"> יא  כה אמר יהוה הנני מקים עליך רעה מביתך ולקחתי את נשיך לעיניך ונתתי לרעיך ושכב עם נשיך לעיני השמש הזאת </verse>
        <verse osisID="2Sam.12.12"> יב  כי אתה עשית בסתר ואני אעשה את הדבר הזה נגד כל ישראל ונגד השמש  {ס} </verse>
        <verse osisID="2Sam.12.13"> יג  ויאמר דוד אל נתן חטאתי ליהוה  {ס}  ויאמר נתן אל דוד גם יהוה העביר חטאתך--לא תמות </verse>
        <verse osisID="2Sam.12.14"> יד  אפס כי נאץ נאצת את איבי יהוה בדבר הזה גם הבן הילוד לך--מות ימות </verse>
        <verse osisID="2Sam.12.15"> טו  וילך נתן אל ביתו ויגף יהוה את הילד אשר ילדה אשת אוריה לדוד--ויאנש </verse>
        <verse osisID="2Sam.12.16"> טז  ויבקש דוד את האלהים בעד הנער ויצם דוד צום ובא ולן ושכב ארצה </verse>
        <verse osisID="2Sam.12.17"> יז  ויקמו זקני ביתו עליו להקימו מן הארץ ולא אבה ולא ברא אתם לחם </verse>
        <verse osisID="2Sam.12.18"> יח  ויהי ביום השביעי וימת הילד ויראו עבדי דוד להגיד לו כי מת הילד כי אמרו הנה בהיות הילד חי דברנו אליו ולא שמע בקולנו ואיך נאמר אליו מת הילד ועשה רעה </verse>
        <verse osisID="2Sam.12.19"> יט  וירא דוד כי עבדיו מתלחשים ויבן דוד כי מת הילד ויאמר דוד אל עבדיו המת הילד ויאמרו מת </verse>
        <verse osisID="2Sam.12.20"> כ  ויקם דוד מהארץ וירחץ ויסך ויחלף שמלתו ויבא בית יהוה וישתחו ויבא אל ביתו וישאל וישימו לו לחם ויאכל </verse>
        <verse osisID="2Sam.12.21"> כא  ויאמרו עבדיו אליו מה הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם </verse>
        <verse osisID="2Sam.12.22"> כב  ויאמר--בעוד הילד חי צמתי ואבכה  כי אמרתי מי יודע יחנני (וחנני) יהוה וחי הילד </verse>
        <verse osisID="2Sam.12.23"> כג  ועתה מת למה זה אני צם--האוכל להשיבו עוד  אני הלך אליו והוא לא ישוב אלי </verse>
        <verse osisID="2Sam.12.24"> כד  וינחם דוד את בת שבע אשתו ויבא אליה וישכב עמה ותלד בן ויקרא (ותקרא) את שמו שלמה ויהוה אהבו </verse>
        <verse osisID="2Sam.12.25"> כה  וישלח ביד נתן הנביא ויקרא את שמו ידידיה--בעבור יהוה  {פ} </verse>
        <verse osisID="2Sam.12.26"> כו  וילחם יואב ברבת בני עמון וילכד את עיר המלוכה </verse>
        <verse osisID="2Sam.12.27"> כז  וישלח יואב מלאכים אל דוד ויאמר נלחמתי ברבה גם לכדתי את עיר המים </verse>
        <verse osisID="2Sam.12.28"> כח  ועתה אסף את יתר העם וחנה על העיר ולכדה  פן אלכד אני את העיר ונקרא שמי עליה </verse>
        <verse osisID="2Sam.12.29"> כט  ויאסף דוד את כל העם וילך רבתה וילחם בה וילכדה </verse>
        <verse osisID="2Sam.12.30"> ל  ויקח את עטרת מלכם מעל ראשו ומשקלה ככר זהב ואבן יקרה ותהי על ראש דוד ושלל העיר הוציא הרבה מאד </verse>
        <verse osisID="2Sam.12.31"> לא  ואת העם אשר בה הוציא וישם במגרה ובחרצי הברזל ובמגזרת הברזל והעביר אותם במלכן (במלבן) וכן יעשה לכל ערי בני עמון וישב דוד וכל העם ירושלם  {פ} </verse>
      </chapter>
      <chapter osisID="2Sam.13">
        <verse osisID="2Sam.13.1"> א  ויהי אחרי כן ולאבשלום בן דוד אחות יפה--ושמה תמר ויאהבה אמנון בן דוד </verse>
        <verse osisID="2Sam.13.2"> ב  ויצר לאמנון להתחלות בעבור תמר אחתו--כי בתולה היא ויפלא בעיני אמנון לעשות לה מאומה </verse>
        <verse osisID="2Sam.13.3"> ג  ולאמנון רע ושמו יונדב בן שמעה אחי דוד ויונדב איש חכם מאד </verse>
        <verse osisID="2Sam.13.4"> ד  ויאמר לו מדוע אתה ככה דל בן המלך בבקר בבקר--הלוא תגיד לי ויאמר לו אמנון את תמר אחות אבשלם אחי אני אהב </verse>
        <verse osisID="2Sam.13.5"> ה  ויאמר לו יהונדב שכב על משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את הבריה למען אשר אראה ואכלתי מידה </verse>
        <verse osisID="2Sam.13.6"> ו  וישכב אמנון ויתחל ויבא המלך לראותו ויאמר אמנון אל המלך תבוא נא תמר אחתי ותלבב לעיני שתי לבבות ואברה מידה </verse>
        <verse osisID="2Sam.13.7"> ז  וישלח דוד אל תמר הביתה לאמר  לכי נא בית אמנון אחיך ועשי לו הבריה </verse>
        <verse osisID="2Sam.13.8"> ח  ותלך תמר בית אמנון אחיה--והוא שכב ותקח את הבצק ותלוש (ותלש) ותלבב לעיניו ותבשל את הלבבות </verse>
        <verse osisID="2Sam.13.9"> ט  ותקח את המשרת ותצק לפניו וימאן לאכול ויאמר אמנון הוציאו כל איש מעלי ויצאו כל איש מעליו </verse>
        <verse osisID="2Sam.13.10"> י  ויאמר אמנון אל תמר הביאי הבריה החדר ואברה מידך ותקח תמר את הלבבות אשר עשתה ותבא לאמנון אחיה החדרה </verse>
        <verse osisID="2Sam.13.11"> יא  ותגש אליו לאכל ויחזק בה ויאמר לה בואי שכבי עמי אחותי </verse>
        <verse osisID="2Sam.13.12"> יב  ותאמר לו אל אחי אל תענני--כי לא יעשה כן בישראל  אל תעשה את הנבלה הזאת </verse>
        <verse osisID="2Sam.13.13"> יג  ואני אנה אוליך את חרפתי ואתה תהיה כאחד הנבלים בישראל ועתה דבר נא אל המלך כי לא ימנעני ממך </verse>
        <verse osisID="2Sam.13.14"> יד  ולא אבה לשמע בקולה ויחזק ממנה ויענה וישכב אתה </verse>
        <verse osisID="2Sam.13.15"> טו  וישנאה אמנון שנאה גדולה מאד--כי גדולה השנאה אשר שנאה מאהבה אשר אהבה ויאמר לה אמנון קומי לכי </verse>
        <verse osisID="2Sam.13.16"> טז  ותאמר לו אל אודת הרעה הגדולה הזאת מאחרת אשר עשית עמי לשלחני ולא אבה לשמע לה </verse>
        <verse osisID="2Sam.13.17"> יז  ויקרא את נערו משרתו ויאמר שלחו נא את זאת מעלי החוצה ונעל הדלת אחריה </verse>
        <verse osisID="2Sam.13.18"> יח  ועליה כתנת פסים כי כן תלבשן בנות המלך הבתולת מעילים ויצא אותה משרתו החוץ ונעל הדלת אחריה </verse>
        <verse osisID="2Sam.13.19"> יט  ותקח תמר אפר על ראשה וכתנת הפסים אשר עליה קרעה ותשם ידה על ראשה ותלך הלוך וזעקה </verse>
        <verse osisID="2Sam.13.20"> כ  ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל תשיתי את לבך לדבר הזה ותשב תמר ושממה בית אבשלום אחיה </verse>
        <verse osisID="2Sam.13.21"> כא  והמלך דוד--שמע את כל הדברים האלה ויחר לו מאד </verse>
        <verse osisID="2Sam.13.22"> כב  ולא דבר אבשלום עם אמנון למרע ועד טוב  כי שנא אבשלום את אמנון על דבר אשר ענה את תמר אחתו  {פ} </verse>
        <verse osisID="2Sam.13.23"> כג  ויהי לשנתים ימים ויהיו גזזים לאבשלום בבעל חצור אשר עם אפרים ויקרא אבשלום לכל בני המלך </verse>
        <verse osisID="2Sam.13.24"> כד  ויבא אבשלום אל המלך ויאמר הנה נא גזזים לעבדך ילך נא המלך ועבדיו עם עבדך </verse>
        <verse osisID="2Sam.13.25"> כה  ויאמר המלך אל אבשלום אל בני אל נא נלך כלנו ולא נכבד עליך ויפרץ בו ולא אבה ללכת ויברכהו </verse>
        <verse osisID="2Sam.13.26"> כו  ויאמר אבשלום ולא ילך נא אתנו אמנון אחי ויאמר לו המלך למה ילך עמך </verse>
        <verse osisID="2Sam.13.27"> כז  ויפרץ בו אבשלום וישלח אתו את אמנון ואת כל בני המלך  {ס} </verse>
        <verse osisID="2Sam.13.28"> כח  ויצו אבשלום את נעריו לאמר ראו נא כטוב לב אמנון ביין ואמרתי אליכם הכו את אמנון והמתם אתו--אל תיראו  הלוא כי אנכי צויתי אתכם--חזקו והיו לבני חיל </verse>
        <verse osisID="2Sam.13.29"> כט  ויעשו נערי אבשלום לאמנון כאשר צוה אבשלום ויקמו כל בני המלך וירכבו איש על פרדו--וינסו </verse>
        <verse osisID="2Sam.13.30"> ל  ויהי המה בדרך והשמעה באה אל דוד לאמר  הכה אבשלום את כל בני המלך ולא נותר מהם אחד  {פ} </verse>
        <verse osisID="2Sam.13.31"> לא  ויקם המלך ויקרע את בגדיו וישכב ארצה וכל עבדיו נצבים קרעי בגדים  {ס} </verse>
        <verse osisID="2Sam.13.32"> לב  ויען יונדב בן שמעה אחי דוד ויאמר אל יאמר אדני את כל הנערים בני המלך המיתו--כי אמנון לבדו מת  כי על פי אבשלום היתה שומה מיום ענתו את תמר אחתו </verse>
        <verse osisID="2Sam.13.33"> לג  ועתה אל ישם אדני המלך אל לבו דבר לאמר כל בני המלך מתו  כי אם (  ) אמנון לבדו מת  {פ} </verse>
        <verse osisID="2Sam.13.34"> לד  ויברח אבשלום וישא הנער הצפה את עינו וירא והנה עם רב הלכים מדרך אחריו מצד ההר </verse>
        <verse osisID="2Sam.13.35"> לה  ויאמר יונדב אל המלך הנה בני המלך באו  כדבר עבדך כן היה </verse>
        <verse osisID="2Sam.13.36"> לו  ויהי ככלתו לדבר והנה בני המלך באו וישאו קולם ויבכו וגם המלך וכל עבדיו בכו בכי גדול מאד </verse>
        <verse osisID="2Sam.13.37"> לז  ואבשלום ברח וילך אל תלמי בן עמיחור (עמיהוד) מלך גשור ויתאבל על בנו כל הימים </verse>
        <verse osisID="2Sam.13.38"> לח  ואבשלום ברח וילך גשור ויהי שם שלש שנים </verse>
        <verse osisID="2Sam.13.39"> לט  ותכל דוד המלך לצאת אל אבשלום  כי נחם על אמנון כי מת  {ס} </verse>
      </chapter>
      <chapter osisID="2Sam.14">
        <verse osisID="2Sam.14.1"> א  וידע יואב בן צריה  כי לב המלך על אבשלום </verse>
        <verse osisID="2Sam.14.2"> ב  וישלח יואב תקועה ויקח משם אשה חכמה ויאמר אליה התאבלי נא ולבשי נא בגדי אבל ואל תסוכי שמן והיית כאשה זה ימים רבים מתאבלת על מת </verse>
        <verse osisID="2Sam.14.3"> ג  ובאת אל המלך ודברת אליו כדבר הזה וישם יואב את הדברים בפיה </verse>
        <verse osisID="2Sam.14.4"> ד  ותאמר האשה התקעית אל המלך ותפל על אפיה ארצה ותשתחו ותאמר הושעה המלך  {ס} </verse>
        <verse osisID="2Sam.14.5"> ה  ויאמר לה המלך מה לך ותאמר אבל אשה אלמנה אני--וימת אישי </verse>
        <verse osisID="2Sam.14.6"> ו  ולשפחתך שני בנים וינצו שניהם בשדה ואין מציל ביניהם ויכו האחד את האחד וימת אתו </verse>
        <verse osisID="2Sam.14.7"> ז  והנה קמה כל המשפחה על שפחתך ויאמרו תני את מכה אחיו ונמתהו בנפש אחיו אשר הרג ונשמידה גם את היורש וכבו את גחלתי אשר נשארה לבלתי שום (שים) לאישי שם ושארית על פני האדמה  {פ} </verse>
        <verse osisID="2Sam.14.8"> ח  ויאמר המלך אל האשה לכי לביתך ואני אצוה עליך </verse>
        <verse osisID="2Sam.14.9"> ט  ותאמר האשה התקועית אל המלך עלי אדני המלך העון ועל בית אבי והמלך וכסאו נקי  {ס} </verse>
        <verse osisID="2Sam.14.10"> י  ויאמר המלך  המדבר אליך והבאתו אלי ולא יסיף עוד לגעת בך </verse>
        <verse osisID="2Sam.14.11"> יא  ותאמר יזכר נא המלך את יהוה אלהיך מהרבית (מהרבת) גאל הדם לשחת ולא ישמידו את בני ויאמר חי יהוה אם יפל משערת בנך ארצה </verse>
        <verse osisID="2Sam.14.12"> יב  ותאמר האשה תדבר נא שפחתך אל אדני המלך דבר ויאמר דברי  {ס} </verse>
        <verse osisID="2Sam.14.13"> יג  ותאמר האשה ולמה חשבתה כזאת על עם אלהים ומדבר המלך הדבר הזה כאשם לבלתי השיב המלך את נדחו </verse>
        <verse osisID="2Sam.14.14"> יד  כי מות נמות--וכמים הנגרים ארצה אשר לא יאספו ולא ישא אלהים נפש וחשב מחשבות לבלתי ידח ממנו נדח </verse>
        <verse osisID="2Sam.14.15"> טו  ועתה אשר באתי לדבר אל המלך אדני את הדבר הזה--כי יראני העם ותאמר שפחתך אדברה נא אל המלך אולי יעשה המלך את דבר אמתו </verse>
        <verse osisID="2Sam.14.16"> טז  כי ישמע המלך להציל את אמתו מכף האיש להשמיד אתי ואת בני יחד מנחלת אלהים </verse>
        <verse osisID="2Sam.14.17"> יז  ותאמר שפחתך יהיה נא דבר אדני המלך למנחה  כי כמלאך האלהים כן אדני המלך לשמע הטוב והרע ויהוה אלהיך יהי עמך  {פ} </verse>
        <verse osisID="2Sam.14.18"> יח  ויען המלך ויאמר אל האשה אל נא תכחדי ממני דבר אשר אנכי שאל אתך ותאמר האשה ידבר נא אדני המלך </verse>
        <verse osisID="2Sam.14.19"> יט  ויאמר המלך היד יואב אתך בכל זאת ותען האשה ותאמר חי נפשך אדני המלך אם אש להמין ולהשמיל מכל אשר דבר אדני המלך--כי עבדך יואב הוא צוני והוא שם בפי שפחתך את כל הדברים האלה </verse>
        <verse osisID="2Sam.14.20"> כ  לבעבור סבב את פני הדבר עשה עבדך יואב את הדבר הזה ואדני חכם כחכמת מלאך האלהים לדעת את כל אשר בארץ  {ס} </verse>
        <verse osisID="2Sam.14.21"> כא  ויאמר המלך אל יואב הנה נא עשיתי את הדבר הזה ולך השב את הנער את אבשלום </verse>
        <verse osisID="2Sam.14.22"> כב  ויפל יואב אל פניו ארצה וישתחו ויברך את המלך ויאמר יואב היום ידע עבדך כי מצאתי חן בעיניך אדני המלך אשר עשה המלך את דבר עבדו (עבדך) </verse>
        <verse osisID="2Sam.14.23"> כג  ויקם יואב וילך גשורה ויבא את אבשלום ירושלם  {ס} </verse>
        <verse osisID="2Sam.14.24"> כד  ויאמר המלך יסב אל ביתו ופני לא יראה ויסב אבשלום אל ביתו ופני המלך לא ראה  {ס} </verse>
        <verse osisID="2Sam.14.25"> כה  וכאבשלום לא היה איש יפה בכל ישראל--להלל מאד  מכף רגלו ועד קדקדו לא היה בו מום </verse>
        <verse osisID="2Sam.14.26"> כו  ובגלחו את ראשו והיה מקץ ימים לימים אשר יגלח כי כבד עליו וגלחו ושקל את שער ראשו מאתים שקלים באבן המלך </verse>
        <verse osisID="2Sam.14.27"> כז  ויולדו לאבשלום שלושה בנים ובת אחת ושמה תמר היא היתה אשה יפת מראה  {פ} </verse>
        <verse osisID="2Sam.14.28"> כח  וישב אבשלום בירושלם שנתים ימים ופני המלך לא ראה </verse>
        <verse osisID="2Sam.14.29"> כט  וישלח אבשלום אל יואב לשלח אתו אל המלך ולא אבה לבוא אליו וישלח עוד שנית ולא אבה לבוא </verse>
        <verse osisID="2Sam.14.30"> ל  ויאמר אל עבדיו ראו חלקת יואב אל ידי ולו שם שערים--לכו והוצתיה (והציתוה) באש ויצתו עבדי אבשלום את החלקה--באש  {פ} </verse>
        <verse osisID="2Sam.14.31"> לא  ויקם יואב ויבא אל אבשלום הביתה ויאמר אליו למה הציתו עבדיך את החלקה אשר לי באש </verse>
        <verse osisID="2Sam.14.32"> לב  ויאמר אבשלום אל יואב הנה שלחתי אליך לאמר בא הנה ואשלחה אתך אל המלך לאמר למה באתי מגשור--טוב לי עד אני שם ועתה אראה פני המלך ואם יש בי עון והמתני </verse>
        <verse osisID="2Sam.14.33"> לג  ויבא יואב אל המלך ויגד לו ויקרא אל אבשלום ויבא אל המלך וישתחו לו על אפיו ארצה לפני המלך וישק המלך לאבשלום  {ס} </verse>
      </chapter>
      <chapter osisID="2Sam.15">
        <verse osisID="2Sam.15.1"> א  ויהי מאחרי כן ויעש לו אבשלום מרכבה וססים וחמשים איש רצים לפניו </verse>
        <verse osisID="2Sam.15.2"> ב  והשכים אבשלום ועמד על יד דרך השער ויהי כל האיש אשר יהיה לו ריב לבוא אל המלך למשפט ויקרא אבשלום אליו ויאמר אי מזה עיר אתה ויאמר מאחד שבטי ישראל עבדך </verse>
        <verse osisID="2Sam.15.3"> ג  ויאמר אליו אבשלום ראה דבריך טובים ונכחים ושמע אין לך מאת המלך </verse>
        <verse osisID="2Sam.15.4"> ד  ויאמר אבשלום מי ישמני שפט בארץ ועלי יבוא כל איש אשר יהיה לו ריב ומשפט--והצדקתיו </verse>
        <verse osisID="2Sam.15.5"> ה  והיה בקרב איש להשתחות לו ושלח את ידו והחזיק לו ונשק לו </verse>
        <verse osisID="2Sam.15.6"> ו  ויעש אבשלום כדבר הזה לכל ישראל אשר יבאו למשפט אל המלך ויגנב אבשלום את לב אנשי ישראל  {פ} </verse>
        <verse osisID="2Sam.15.7"> ז  ויהי מקץ ארבעים שנה ויאמר אבשלום אל המלך אלכה נא ואשלם את נדרי אשר נדרתי ליהוה בחברון </verse>
        <verse osisID="2Sam.15.8"> ח  כי נדר נדר עבדך בשבתי בגשור בארם לאמר  אם ישיב (ישוב) ישיבני יהוה ירושלם ועבדתי את יהוה </verse>
        <verse osisID="2Sam.15.9"> ט  ויאמר לו המלך לך בשלום ויקם וילך חברונה  {פ} </verse>
        <verse osisID="2Sam.15.10"> י  וישלח אבשלום מרגלים בכל שבטי ישראל לאמר  כשמעכם את קול השפר ואמרתם מלך אבשלום בחברון </verse>
        <verse osisID="2Sam.15.11"> יא  ואת אבשלום הלכו מאתים איש מירושלם קראים והלכים לתמם ולא ידעו כל דבר </verse>
        <verse osisID="2Sam.15.12"> יב  וישלח אבשלום את אחיתפל הגילני יועץ דוד מעירו מגלה בזבחו את הזבחים ויהי הקשר אמץ והעם הולך ורב את אבשלום </verse>
        <verse osisID="2Sam.15.13"> יג  ויבא המגיד אל דוד לאמר  היה לב איש ישראל אחרי אבשלום </verse>
        <verse osisID="2Sam.15.14"> יד  ויאמר דוד לכל עבדיו אשר אתו בירושלם קומו ונברחה--כי לא תהיה לנו פליטה מפני אבשלם מהרו ללכת פן ימהר והשגנו והדיח עלינו את הרעה והכה העיר לפי חרב </verse>
        <verse osisID="2Sam.15.15"> טו  ויאמרו עבדי המלך אל המלך  ככל אשר יבחר אדני המלך הנה עבדיך </verse>
        <verse osisID="2Sam.15.16"> טז  ויצא המלך וכל ביתו ברגליו ויעזב המלך את עשר נשים פלגשים--לשמר הבית </verse>
        <verse osisID="2Sam.15.17"> יז  ויצא המלך וכל העם ברגליו ויעמדו בית המרחק </verse>
        <verse osisID="2Sam.15.18"> יח  וכל עבדיו עברים על ידו וכל הכרתי וכל הפלתי וכל הגתים שש מאות איש אשר באו ברגלו מגת עברים על פני המלך  {ס} </verse>
        <verse osisID="2Sam.15.19"> יט  ויאמר המלך אל אתי הגתי למה תלך גם אתה אתנו שוב ושב עם המלך כי נכרי אתה וגם גלה אתה למקומך </verse>
        <verse osisID="2Sam.15.20"> כ  תמול בואך והיום אנועך (אניעך) עמנו ללכת ואני הולך על אשר אני הולך שוב והשב את אחיך עמך חסד ואמת </verse>
        <verse osisID="2Sam.15.21"> כא  ויען אתי את המלך ויאמר  חי יהוה וחי אדני המלך כי אם (  ) במקום אשר יהיה שם אדני המלך אם למות אם לחיים כי שם יהיה עבדך </verse>
        <verse osisID="2Sam.15.22"> כב  ויאמר דוד אל אתי לך ועבר ויעבר אתי הגתי וכל אנשיו וכל הטף אשר אתו </verse>
        <verse osisID="2Sam.15.23"> כג  וכל הארץ בוכים קול גדול וכל העם עברים והמלך עבר בנחל קדרון וכל העם עברים על פני דרך את המדבר </verse>
        <verse osisID="2Sam.15.24"> כד  והנה גם צדוק וכל הלוים אתו נשאים את ארון ברית האלהים ויצקו את ארון האלהים ויעל אביתר--עד תם כל העם לעבור מן העיר  {ס} </verse>
        <verse osisID="2Sam.15.25"> כה  ויאמר המלך לצדוק השב את ארון האלהים העיר  אם אמצא חן בעיני יהוה--והשבני והראני אתו ואת נוהו </verse>
        <verse osisID="2Sam.15.26"> כו  ואם כה יאמר לא חפצתי בך  הנני--יעשה לי כאשר טוב בעיניו  {ס} </verse>
        <verse osisID="2Sam.15.27"> כז  ויאמר המלך אל צדוק הכהן הרואה אתה שבה העיר בשלום ואחימעץ בנך ויהונתן בן אביתר שני בניכם--אתכם </verse>
        <verse osisID="2Sam.15.28"> כח  ראו אנכי מתמהמה בעברות (בערבות) המדבר--עד בוא דבר מעמכם להגיד לי </verse>
        <verse osisID="2Sam.15.29"> כט  וישב צדוק ואביתר את ארון האלהים ירושלם וישבו שם </verse>
        <verse osisID="2Sam.15.30"> ל  ודוד עלה במעלה הזיתים עלה ובוכה וראש לו חפוי והוא הלך יחף וכל העם אשר אתו חפו איש ראשו ועלו עלה ובכה </verse>
        <verse osisID="2Sam.15.31"> לא  ודוד הגיד לאמר אחיתפל בקשרים עם אבשלום ויאמר דוד סכל נא את עצת אחיתפל יהוה </verse>
        <verse osisID="2Sam.15.32"> לב  ויהי דוד בא עד הראש אשר ישתחוה שם לאלהים והנה לקראתו חושי הארכי קרוע כתנתו ואדמה על ראשו </verse>
        <verse osisID="2Sam.15.33"> לג  ויאמר לו דוד  אם עברת אתי והית עלי למשא </verse>
        <verse osisID="2Sam.15.34"> לד  ואם העיר תשוב ואמרת לאבשלום עבדך אני המלך אהיה--עבד אביך ואני מאז ועתה ואני עבדך והפרתה לי את עצת אחיתפל </verse>
        <verse osisID="2Sam.15.35"> לה  והלוא עמך שם צדוק ואביתר הכהנים והיה כל הדבר אשר תשמע מבית המלך--תגיד לצדוק ולאביתר הכהנים </verse>
        <verse osisID="2Sam.15.36"> לו  הנה שם עמם שני בניהם--אחימעץ לצדוק ויהונתן לאביתר ושלחתם בידם אלי כל דבר אשר תשמעו </verse>
        <verse osisID="2Sam.15.37"> לז  ויבא חושי רעה דוד העיר ואבשלום יבוא ירושלם  {ס} </verse>
      </chapter>
      <chapter osisID="2Sam.16">
        <verse osisID="2Sam.16.1"> א  ודוד עבר מעט מהראש והנה ציבא נער מפיבשת לקראתו וצמד חמרים חבשים ועליהם מאתים לחם ומאה צמוקים ומאה קיץ--ונבל יין </verse>
        <verse osisID="2Sam.16.2"> ב  ויאמר המלך אל ציבא מה אלה לך ויאמר ציבא החמורים לבית המלך לרכב ולהלחם (והלחם) והקיץ לאכול הנערים והיין לשתות היעף במדבר </verse>
        <verse osisID="2Sam.16.3"> ג  ויאמר המלך ואיה בן אדניך ויאמר ציבא אל המלך הנה יושב בירושלם--כי אמר היום ישיבו לי בית ישראל את ממלכות אבי </verse>
        <verse osisID="2Sam.16.4"> ד  ויאמר המלך לצבא הנה לך כל אשר למפיבשת ויאמר ציבא השתחויתי אמצא חן בעיניך אדני המלך </verse>
        <verse osisID="2Sam.16.5"> ה  ובא המלך דוד עד בחורים והנה משם איש יוצא ממשפחת בית שאול ושמו שמעי בן גרא יצא יצוא ומקלל </verse>
        <verse osisID="2Sam.16.6"> ו  ויסקל באבנים את דוד ואת כל עבדי המלך דוד וכל העם וכל הגברים מימינו ומשמאלו </verse>
        <verse osisID="2Sam.16.7"> ז  וכה אמר שמעי בקללו צא צא איש הדמים ואיש הבליעל </verse>
        <verse osisID="2Sam.16.8"> ח  השיב עליך יהוה כל דמי בית שאול אשר מלכת תחתו ויתן יהוה את המלוכה ביד אבשלום בנך והנך ברעתך כי איש דמים אתה </verse>
        <verse osisID="2Sam.16.9"> ט  ויאמר אבישי בן צרויה אל המלך למה יקלל הכלב המת הזה את אדני המלך אעברה נא ואסירה את ראשו  {ס} </verse>
        <verse osisID="2Sam.16.10"> י  ויאמר המלך מה לי ולכם בני צריה כי (כה) יקלל וכי (כי) יהוה אמר לו קלל את דוד ומי יאמר מדוע עשיתה כן  {ס} </verse>
        <verse osisID="2Sam.16.11"> יא  ויאמר דוד אל אבישי ואל כל עבדיו הנה בני אשר יצא ממעי מבקש את נפשי ואף כי עתה בן הימיני הנחו לו ויקלל--כי אמר לו יהוה </verse>
        <verse osisID="2Sam.16.12"> יב  אולי יראה יהוה בעוני (בעיני) והשיב יהוה לי טובה תחת קללתו היום הזה </verse>
        <verse osisID="2Sam.16.13"> יג  וילך דוד ואנשיו בדרך  {ס}  ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר  {פ} </verse>
        <verse osisID="2Sam.16.14"> יד  ויבא המלך וכל העם אשר אתו עיפים וינפש שם </verse>
        <verse osisID="2Sam.16.15"> טו  ואבשלום וכל העם איש ישראל באו ירושלם ואחיתפל אתו </verse>
        <verse osisID="2Sam.16.16"> טז  ויהי כאשר בא חושי הארכי רעה דוד--אל אבשלום ויאמר חושי אל אבשלום יחי המלך יחי המלך </verse>
        <verse osisID="2Sam.16.17"> יז  ויאמר אבשלום אל חושי זה חסדך את רעך למה לא הלכת את רעך </verse>
        <verse osisID="2Sam.16.18"> יח  ויאמר חושי אל אבשלם לא כי אשר בחר יהוה והעם הזה וכל איש ישראל--לא (לו) אהיה ואתו אשב </verse>
        <verse osisID="2Sam.16.19"> יט  והשנית למי אני אעבד--הלוא לפני בנו  כאשר עבדתי לפני אביך כן אהיה לפניך  {פ} </verse>
        <verse osisID="2Sam.16.20"> כ  ויאמר אבשלום אל אחיתפל  הבו לכם עצה מה נעשה </verse>
        <verse osisID="2Sam.16.21"> כא  ויאמר אחיתפל אל אבשלם בוא אל פלגשי אביך אשר הניח לשמור הבית ושמע כל ישראל כי נבאשת את אביך וחזקו ידי כל אשר אתך </verse>
        <verse osisID="2Sam.16.22"> כב  ויטו לאבשלום האהל על הגג ויבא אבשלום אל פלגשי אביו לעיני כל ישראל </verse>
        <verse osisID="2Sam.16.23"> כג  ועצת אחיתפל אשר יעץ בימים ההם כאשר ישאל    (איש) בדבר האלהים כן כל עצת אחיתפל גם לדוד גם לאבשלם  {ס} </verse>
      </chapter>
      <chapter osisID="2Sam.17">
        <verse osisID="2Sam.17.1"> א  ויאמר אחיתפל אל אבשלום  אבחרה נא שנים עשר אלף איש ואקומה וארדפה אחרי דוד הלילה </verse>
        <verse osisID="2Sam.17.2"> ב  ואבוא עליו והוא יגע ורפה ידים והחרדתי אתו ונס כל העם אשר אתו והכיתי את המלך לבדו </verse>
        <verse osisID="2Sam.17.3"> ג  ואשיבה כל העם אליך  כשוב הכל--האיש אשר אתה מבקש כל העם יהיה שלום </verse>
        <verse osisID="2Sam.17.4"> ד  ויישר הדבר בעיני אבשלם ובעיני כל זקני ישראל  {ס} </verse>
        <verse osisID="2Sam.17.5"> ה  ויאמר אבשלום קרא נא גם לחושי הארכי ונשמעה מה בפיו גם הוא </verse>
        <verse osisID="2Sam.17.6"> ו  ויבא חושי אל אבשלום ויאמר אבשלום אליו לאמר כדבר הזה דבר אחיתפל הנעשה את דברו אם אין אתה דבר  {ס} </verse>
        <verse osisID="2Sam.17.7"> ז  ויאמר חושי אל אבשלום  לא טובה העצה אשר יעץ אחיתפל בפעם הזאת </verse>
        <verse osisID="2Sam.17.8"> ח  ויאמר חושי אתה ידעת את אביך ואת אנשיו כי גברים המה ומרי נפש המה כדב שכול בשדה ואביך איש מלחמה ולא ילין את העם </verse>
        <verse osisID="2Sam.17.9"> ט  הנה עתה הוא נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם </verse>
        <verse osisID="2Sam.17.10"> י  והוא גם בן חיל אשר לבו כלב האריה--המס ימס  כי ידע כל ישראל כי גבור אביך ובני חיל אשר אתו </verse>
        <verse osisID="2Sam.17.11"> יא  כי יעצתי האסף יאסף עליך כל ישראל מדן ועד באר שבע כחול אשר על הים לרב ופניך הלכים בקרב </verse>
        <verse osisID="2Sam.17.12"> יב  ובאנו אליו באחת (באחד) המקומת אשר נמצא שם ונחנו עליו כאשר יפל הטל על האדמה ולא נותר בו ובכל האנשים אשר אתו גם אחד </verse>
        <verse osisID="2Sam.17.13"> יג  ואם אל עיר יאסף--והשיאו כל ישראל אל העיר ההיא חבלים וסחבנו אתו עד הנחל עד אשר לא נמצא שם גם צרור  {פ} </verse>
        <verse osisID="2Sam.17.14"> יד  ויאמר אבשלום וכל איש ישראל טובה עצת חושי הארכי מעצת אחיתפל  {ס}  ויהוה צוה להפר את עצת אחיתפל הטובה לבעבור הביא יהוה אל אבשלום את הרעה  {ס} </verse>
        <verse osisID="2Sam.17.15"> טו  ויאמר חושי אל צדוק ואל אביתר הכהנים כזאת וכזאת יעץ אחיתפל את אבשלם ואת זקני ישראל וכזאת וכזאת יעצתי אני </verse>
        <verse osisID="2Sam.17.16"> טז  ועתה שלחו מהרה והגידו לדוד לאמר אל תלן הלילה בערבות המדבר וגם עבור תעבור--פן יבלע למלך ולכל העם אשר אתו </verse>
        <verse osisID="2Sam.17.17"> יז  ויהונתן ואחימעץ עמדים בעין רגל והלכה השפחה והגידה להם והם ילכו והגידו למלך דוד  כי לא יוכלו להראות לבוא העירה </verse>
        <verse osisID="2Sam.17.18"> יח  וירא אתם נער ויגד לאבשלם וילכו שניהם מהרה ויבאו אל בית איש בבחורים ולו באר בחצרו--וירדו שם </verse>
        <verse osisID="2Sam.17.19"> יט  ותקח האשה ותפרש את המסך על פני הבאר ותשטח עליו הרפות ולא נודע דבר </verse>
        <verse osisID="2Sam.17.20"> כ  ויבאו עבדי אבשלום אל האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם  {ס} </verse>
        <verse osisID="2Sam.17.21"> כא  ויהי אחרי לכתם ויעלו מהבאר וילכו ויגדו למלך דוד ויאמרו אל דוד קומו ועברו מהרה את המים--כי ככה יעץ עליכם אחיתפל </verse>
        <verse osisID="2Sam.17.22"> כב  ויקם דוד וכל העם אשר אתו ויעברו את הירדן  עד אור הבקר עד אחד לא נעדר אשר לא עבר את הירדן </verse>
        <verse osisID="2Sam.17.23"> כג  ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק וימת ויקבר בקבר אביו  {ס} </verse>
        <verse osisID="2Sam.17.24"> כד  ודוד בא מחנימה ואבשלם עבר את הירדן--הוא וכל איש ישראל עמו </verse>
        <verse osisID="2Sam.17.25"> כה  ואת עמשא שם אבשלם תחת יואב--על הצבא ועמשא בן איש ושמו יתרא הישראלי אשר בא אל אביגל בת נחש אחות צרויה אם יואב </verse>
        <verse osisID="2Sam.17.26"> כו  ויחן ישראל ואבשלם ארץ הגלעד  {ס} </verse>
        <verse osisID="2Sam.17.27"> כז  ויהי כבוא דוד מחנימה ושבי בן נחש מרבת בני עמון ומכיר בן עמיאל מלא דבר וברזלי הגלעדי מרגלים </verse>
        <verse osisID="2Sam.17.28"> כח  משכב וספות וכלי יוצר וחטים ושערים וקמח וקלי ופול ועדשים וקלי </verse>
        <verse osisID="2Sam.17.29"> כט  ודבש וחמאה וצאן ושפות בקר הגישו לדוד ולעם אשר אתו לאכול  כי אמרו--העם רעב ועיף וצמא במדבר  {ס} </verse>
      </chapter>
      <chapter osisID="2Sam.18">
        <verse osisID="2Sam.18.1"> א  ויפקד דוד את העם אשר אתו וישם עליהם שרי אלפים ושרי מאות </verse>
        <verse osisID="2Sam.18.2"> ב  וישלח דוד את העם השלשית ביד יואב והשלשית ביד אבישי בן צרויה אחי יואב והשלשת ביד אתי הגתי  {ס}  ויאמר המלך אל העם יצא אצא גם אני עמכם </verse>
        <verse osisID="2Sam.18.3"> ג  ויאמר העם לא תצא כי אם נס ננוס לא ישימו אלינו לב ואם ימתו חצינו לא ישימו אלינו לב--כי עתה כמנו עשרה אלפים ועתה טוב כי תהיה לנו מעיר לעזיר (לעזור)  {ס} </verse>
        <verse osisID="2Sam.18.4"> ד  ויאמר אליהם המלך אשר ייטב בעיניכם אעשה ויעמד המלך אל יד השער וכל העם יצאו למאות ולאלפים </verse>
        <verse osisID="2Sam.18.5"> ה  ויצו המלך את יואב ואת אבישי ואת אתי לאמר לאט לי לנער לאבשלום וכל העם שמעו בצות המלך את כל השרים--על דבר אבשלום </verse>
        <verse osisID="2Sam.18.6"> ו  ויצא העם השדה לקראת ישראל ותהי המלחמה ביער אפרים </verse>
        <verse osisID="2Sam.18.7"> ז  וינגפו שם עם ישראל לפני עבדי דוד ותהי שם המגפה גדולה ביום ההוא--עשרים אלף </verse>
        <verse osisID="2Sam.18.8"> ח  ותהי שם המלחמה נפצות (נפוצת) על פני כל הארץ וירב היער לאכל בעם מאשר אכלה החרב ביום ההוא </verse>
        <verse osisID="2Sam.18.9"> ט  ויקרא אבשלום לפני עבדי דוד ואבשלום רכב על הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר תחתיו עבר </verse>
        <verse osisID="2Sam.18.10"> י  וירא איש אחד ויגד ליואב ויאמר הנה ראיתי את אבשלם תלוי באלה </verse>
        <verse osisID="2Sam.18.11"> יא  ויאמר יואב לאיש המגיד לו והנה ראית ומדוע לא הכיתו שם ארצה ועלי לתת לך עשרה כסף וחגרה אחת </verse>
        <verse osisID="2Sam.18.12"> יב  ויאמר האיש אל יואב ולא (ולוא) אנכי שקל על כפי אלף כסף לא אשלח ידי אל בן המלך  כי באזנינו צוה המלך אתך ואת אבישי ואת אתי לאמר שמרו מי בנער באבשלום </verse>
        <verse osisID="2Sam.18.13"> יג  או עשיתי בנפשו (בנפשי) שקר וכל דבר לא יכחד מן המלך ואתה תתיצב מנגד </verse>
        <verse osisID="2Sam.18.14"> יד  ויאמר יואב לא כן אחילה לפניך ויקח שלשה שבטים בכפו ויתקעם בלב אבשלום--עודנו חי בלב האלה </verse>
        <verse osisID="2Sam.18.15"> טו  ויסבו עשרה נערים נשאי כלי יואב ויכו את אבשלום וימתהו </verse>
        <verse osisID="2Sam.18.16"> טז  ויתקע יואב בשפר וישב העם מרדף אחרי ישראל  כי חשך יואב את העם </verse>
        <verse osisID="2Sam.18.17"> יז  ויקחו את אבשלום וישלכו אתו ביער אל הפחת הגדול ויצבו עליו גל אבנים גדול מאד וכל ישראל--נסו איש לאהלו </verse>
        <verse osisID="2Sam.18.18"> יח  ואבשלם לקח ויצב לו בחיו את מצבת אשר בעמק המלך--כי אמר אין לי בן בעבור הזכיר שמי ויקרא למצבת על שמו ויקרא לה יד אבשלום עד היום הזה  {ס} </verse>
        <verse osisID="2Sam.18.19"> יט  ואחימעץ בן צדוק אמר ארוצה נא ואבשרה את המלך  כי שפטו יהוה מיד איביו </verse>
        <verse osisID="2Sam.18.20"> כ  ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי על    (כן) בן המלך מת </verse>
        <verse osisID="2Sam.18.21"> כא  ויאמר יואב לכושי לך הגד למלך אשר ראיתה וישתחו כושי ליואב וירץ </verse>
        <verse osisID="2Sam.18.22"> כב  ויסף עוד אחימעץ בן צדוק ויאמר אל יואב ויהי מה ארצה נא גם אני אחרי הכושי ויאמר יואב למה זה אתה רץ בני ולכה אין בשורה מצאת </verse>
        <verse osisID="2Sam.18.23"> כג  ויהי מה ארוץ ויאמר לו רוץ וירץ אחימעץ דרך הככר ויעבר את הכושי </verse>
        <verse osisID="2Sam.18.24"> כד  ודוד יושב בין שני השערים וילך הצפה אל גג השער אל החומה וישא את עיניו וירא והנה איש רץ לבדו </verse>
        <verse osisID="2Sam.18.25"> כה  ויקרא הצפה ויגד למלך ויאמר המלך אם לבדו בשורה בפיו וילך הלוך וקרב </verse>
        <verse osisID="2Sam.18.26"> כו  וירא הצפה איש אחר רץ ויקרא הצפה אל השער ויאמר הנה איש רץ לבדו ויאמר המלך גם זה מבשר </verse>
        <verse osisID="2Sam.18.27"> כז  ויאמר הצפה אני ראה את מרוצת הראשון כמרצת אחימעץ בן צדוק ויאמר המלך איש טוב זה ואל בשורה טובה יבוא </verse>
        <verse osisID="2Sam.18.28"> כח  ויקרא אחימעץ ויאמר אל המלך שלום וישתחו למלך לאפיו ארצה  {ס}  ויאמר ברוך יהוה אלהיך אשר סגר את האנשים אשר נשאו את ידם באדני המלך  {ס} </verse>
        <verse osisID="2Sam.18.29"> כט  ויאמר המלך שלום לנער לאבשלום ויאמר אחימעץ ראיתי ההמון הגדול לשלח את עבד המלך יואב ואת עבדך ולא ידעתי מה </verse>
        <verse osisID="2Sam.18.30"> ל  ויאמר המלך סב התיצב כה ויסב ויעמד </verse>
        <verse osisID="2Sam.18.31"> לא  והנה הכושי בא ויאמר הכושי יתבשר אדני המלך--כי שפטך יהוה היום מיד כל הקמים עליך  {ס} </verse>
        <verse osisID="2Sam.18.32"> לב  ויאמר המלך אל הכושי השלום לנער לאבשלום ויאמר הכושי יהיו כנער איבי אדני המלך וכל אשר קמו עליך לרעה  {ס} </verse>
      </chapter>
      <chapter osisID="2Sam.19">
        <verse osisID="2Sam.19.1"> א  וירגז המלך ויעל על עלית השער--ויבך וכה אמר בלכתו בני אבשלום בני בני אבשלום מי יתן מותי אני תחתיך אבשלום בני בני </verse>
        <verse osisID="2Sam.19.2"> ב  ויגד ליואב  הנה המלך בכה ויתאבל על אבשלום </verse>
        <verse osisID="2Sam.19.3"> ג  ותהי התשעה ביום ההוא לאבל--לכל העם  כי שמע העם ביום ההוא לאמר נעצב המלך על בנו </verse>
        <verse osisID="2Sam.19.4"> ד  ויתגנב העם ביום ההוא לבוא העיר  כאשר יתגנב העם הנכלמים--בנוסם במלחמה </verse>
        <verse osisID="2Sam.19.5"> ה  והמלך לאט את פניו ויזעק המלך קול גדול  בני אבשלום אבשלום בני בני  {ס} </verse>
        <verse osisID="2Sam.19.6"> ו  ויבא יואב אל המלך הבית ויאמר הבשת היום את פני כל עבדיך הממלטים את נפשך היום ואת נפש בניך ובנתיך ונפש נשיך ונפש פלגשיך </verse>
        <verse osisID="2Sam.19.7"> ז  לאהבה את שנאיך ולשנא את אהביך  כי הגדת היום כי אין לך שרים ועבדים--כי ידעתי היום כי לא (לוא) אבשלום חי וכלנו היום מתים כי אז ישר בעיניך </verse>
        <verse osisID="2Sam.19.8"> ח  ועתה קום צא ודבר על לב עבדיך  {ס}  כי ביהוה נשבעתי כי אינך יוצא אם ילין איש אתך הלילה ורעה לך זאת מכל הרעה אשר באה עליך מנעריך עד עתה  {ס} </verse>
        <verse osisID="2Sam.19.9"> ט  ויקם המלך וישב בשער ולכל העם הגידו לאמר הנה המלך יושב בשער ויבא כל העם לפני המלך וישראל נס איש לאהליו  {ס} </verse>
        <verse osisID="2Sam.19.10"> י  ויהי כל העם נדון בכל שבטי ישראל לאמר  המלך הצילנו מכף איבינו והוא מלטנו מכף פלשתים ועתה ברח מן הארץ מעל אבשלום </verse>
        <verse osisID="2Sam.19.11"> יא  ואבשלום אשר משחנו עלינו מת במלחמה ועתה למה אתם מחרשים--להשיב את המלך  {ס} </verse>
        <verse osisID="2Sam.19.12"> יב  והמלך דוד שלח אל צדוק ואל אביתר הכהנים לאמר דברו אל זקני יהודה לאמר למה תהיו אחרנים להשיב את המלך אל ביתו ודבר כל ישראל בא אל המלך אל ביתו </verse>
        <verse osisID="2Sam.19.13"> יג  אחי אתם עצמי ובשרי אתם ולמה תהיו אחרנים להשיב את המלך </verse>
        <verse osisID="2Sam.19.14"> יד  ולעמשא תמרו הלוא עצמי ובשרי אתה כה יעשה לי אלהים וכה יוסיף אם לא שר צבא תהיה לפני כל הימים תחת יואב </verse>
        <verse osisID="2Sam.19.15"> טו  ויט את לבב כל איש יהודה כאיש אחד וישלחו אל המלך שוב אתה וכל עבדיך </verse>
        <verse osisID="2Sam.19.16"> טז  וישב המלך ויבא עד הירדן ויהודה בא הגלגלה ללכת לקראת המלך להעביר את המלך את הירדן </verse>
        <verse osisID="2Sam.19.17"> יז  וימהר שמעי בן גרא בן הימיני אשר מבחורים וירד עם איש יהודה לקראת המלך דוד </verse>
        <verse osisID="2Sam.19.18"> יח  ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך </verse>
        <verse osisID="2Sam.19.19"> יט  ועברה העברה לעביר את בית המלך ולעשות הטוב בעינו ושמעי בן גרא נפל לפני המלך בעברו בירדן </verse>
        <verse osisID="2Sam.19.20"> כ  ויאמר אל המלך אל יחשב לי אדני עון ואל תזכר את אשר העוה עבדך ביום אשר יצא אדני המלך מירושלם--לשום המלך אל לבו </verse>
        <verse osisID="2Sam.19.21"> כא  כי ידע עבדך כי אני חטאתי והנה באתי היום ראשון לכל בית יוסף לרדת לקראת אדני המלך  {ס} </verse>
        <verse osisID="2Sam.19.22"> כב  ויען אבישי בן צרויה ויאמר התחת זאת לא יומת שמעי  כי קלל את משיח יהוה  {ס} </verse>
        <verse osisID="2Sam.19.23"> כג  ויאמר דוד מה לי ולכם בני צרויה--כי תהיו לי היום לשטן היום יומת איש בישראל--כי הלוא ידעתי כי היום אני מלך על ישראל </verse>
        <verse osisID="2Sam.19.24"> כד  ויאמר המלך אל שמעי לא תמות וישבע לו המלך  {ס} </verse>
        <verse osisID="2Sam.19.25"> כה  ומפבשת בן שאול ירד לקראת המלך ולא עשה רגליו ולא עשה שפמו ואת בגדיו לא כבס למן היום לכת המלך עד היום אשר בא בשלום </verse>
        <verse osisID="2Sam.19.26"> כו  ויהי כי בא ירושלם לקראת המלך ויאמר לו המלך למה לא הלכת עמי מפיבשת </verse>
        <verse osisID="2Sam.19.27"> כז  ויאמר אדני המלך עבדי רמני  כי אמר עבדך אחבשה לי החמור וארכב עליה ואלך את המלך--כי פסח עבדך </verse>
        <verse osisID="2Sam.19.28"> כח  וירגל בעבדך אל אדני המלך ואדני המלך כמלאך האלהים ועשה הטוב בעיניך </verse>
        <verse osisID="2Sam.19.29"> כט  כי לא היה כל בית אבי כי אם אנשי מות לאדני המלך ותשת את עבדך באכלי שלחנך ומה יש לי עוד צדקה ולזעק עוד אל המלך  {פ} </verse>
        <verse osisID="2Sam.19.30"> ל  ויאמר לו המלך למה תדבר עוד דבריך אמרתי--אתה וציבא תחלקו את השדה </verse>
        <verse osisID="2Sam.19.31"> לא  ויאמר מפיבשת אל המלך גם את הכל יקח  אחרי אשר בא אדני המלך בשלום--אל ביתו  {ס} </verse>
        <verse osisID="2Sam.19.32"> לב  וברזלי הגלעדי ירד מרגלים ויעבר את המלך הירדן לשלחו את בירדן (הירדן) </verse>
        <verse osisID="2Sam.19.33"> לג  וברזלי זקן מאד בן שמנים שנה והוא כלכל את המלך בשיבתו במחנים כי איש גדול הוא מאד </verse>
        <verse osisID="2Sam.19.34"> לד  ויאמר המלך אל ברזלי  אתה עבר אתי וכלכלתי אתך עמדי בירושלם </verse>
        <verse osisID="2Sam.19.35"> לה  ויאמר ברזלי אל המלך  כמה ימי שני חיי כי אעלה את המלך ירושלם </verse>
        <verse osisID="2Sam.19.36"> לו  בן שמנים שנה אנכי היום האדע בין טוב לרע אם יטעם עבדך את אשר אכל ואת אשר אשתה אם אשמע עוד בקול שרים ושרות ולמה יהיה עבדך עוד למשא אל אדני המלך </verse>
        <verse osisID="2Sam.19.37"> לז  כמעט יעבר עבדך את הירדן--את המלך ולמה יגמלני המלך הגמולה הזאת </verse>
        <verse osisID="2Sam.19.38"> לח  ישב נא עבדך ואמת בעירי עם קבר אבי ואמי והנה עבדך כמהם יעבר עם אדני המלך ועשה לו את אשר טוב בעיניך  {ס} </verse>
        <verse osisID="2Sam.19.39"> לט  ויאמר המלך אתי יעבר כמהם ואני אעשה לו את הטוב בעיניך וכל אשר תבחר עלי אעשה לך </verse>
        <verse osisID="2Sam.19.40"> מ  ויעבר כל העם את הירדן והמלך עבר וישק המלך לברזלי ויברכהו וישב למקמו  {ס} </verse>
        <verse osisID="2Sam.19.41"> מא  ויעבר המלך הגלגלה וכמהן עבר עמו וכל עם יהודה ויעברו (העברו) את המלך וגם חצי עם ישראל </verse>
        <verse osisID="2Sam.19.42"> מב  והנה כל איש ישראל באים אל המלך ויאמרו אל המלך מדוע גנבוך אחינו איש יהודה ויעברו את המלך ואת ביתו את הירדן וכל אנשי דוד עמו  {ס} </verse>
        <verse osisID="2Sam.19.43"> מג  ויען כל איש יהודה על איש ישראל כי קרוב המלך אלי ולמה זה חרה לך על הדבר הזה  האכול אכלנו מן המלך אם נשאת נשא לנו  {ס}  [ (II Samuel 19:44)  מד  ויען איש ישראל את איש יהודה ויאמר עשר ידות לי במלך וגם בדוד אני ממך ומדוע הקלתני ולא היה דברי ראשון לי להשיב את מלכי ויקש דבר איש יהודה מדבר איש ישראל  {ס}  ] </verse>
      </chapter>
      <chapter osisID="2Sam.20">
        <verse osisID="2Sam.20.1"> א  ושם נקרא איש בליעל ושמו שבע בן בכרי--איש ימיני ויתקע בשפר ויאמר אין לנו חלק בדוד ולא נחלה לנו בבן ישי--איש לאהליו ישראל </verse>
        <verse osisID="2Sam.20.2"> ב  ויעל כל איש ישראל מאחרי דוד אחרי שבע בן בכרי ואיש יהודה דבקו במלכם מן הירדן ועד ירושלם </verse>
        <verse osisID="2Sam.20.3"> ג  ויבא דוד אל ביתו ירושלם ויקח המלך את עשר נשים פלגשים אשר הניח לשמר הבית ויתנם בית משמרת ויכלכלם ואליהם לא בא ותהיינה צררות עד יום מתן אלמנות חיות  {ס} </verse>
        <verse osisID="2Sam.20.4"> ד  ויאמר המלך אל עמשא הזעק לי את איש יהודה שלשת ימים ואתה פה עמד </verse>
        <verse osisID="2Sam.20.5"> ה  וילך עמשא להזעיק את יהודה וייחר (ויוחר) מן המועד אשר יעדו  {ס} </verse>
        <verse osisID="2Sam.20.6"> ו  ויאמר דוד אל אבישי עתה ירע לנו שבע בן בכרי מן אבשלום אתה קח את עבדי אדניך ורדף אחריו--פן מצא לו ערים בצרות והציל עיננו </verse>
        <verse osisID="2Sam.20.7"> ז  ויצאו אחריו אנשי יואב והכרתי והפלתי וכל הגברים ויצאו מירושלם לרדף אחרי שבע בן בכרי </verse>
        <verse osisID="2Sam.20.8"> ח  הם עם האבן הגדולה אשר בגבעון ועמשא בא לפניהם ויואב חגור מדו לבשו ועלו חגור חרב מצמדת על מתניו בתערה והוא יצא ותפל  {ס} </verse>
        <verse osisID="2Sam.20.9"> ט  ויאמר יואב לעמשא השלום אתה אחי ותחז יד ימין יואב בזקן עמשא--לנשק לו </verse>
        <verse osisID="2Sam.20.10"> י  ועמשא לא נשמר בחרב אשר ביד יואב ויכהו בה אל החמש וישפך מעיו ארצה ולא שנה לו--וימת ויואב ואבישי אחיו רדף אחרי שבע בן בכרי </verse>
        <verse osisID="2Sam.20.11"> יא  ואיש עמד עליו מנערי יואב ויאמר מי אשר חפץ ביואב ומי אשר לדוד--אחרי יואב </verse>
        <verse osisID="2Sam.20.12"> יב  ועמשא מתגלל בדם בתוך המסלה וירא האיש כי עמד כל העם ויסב את עמשא מן המסלה השדה וישלך עליו בגד כאשר ראה כל הבא עליו ועמד </verse>
        <verse osisID="2Sam.20.13"> יג  כאשר הגה מן המסלה--עבר כל איש אחרי יואב לרדף אחרי שבע בן בכרי </verse>
        <verse osisID="2Sam.20.14"> יד  ויעבר בכל שבטי ישראל אבלה ובית מעכה--וכל הברים  {ס}  ויקלהו (ויקהלו) ויבאו אף אחריו </verse>
        <verse osisID="2Sam.20.15"> טו  ויבאו ויצרו עליו באבלה בית המעכה וישפכו סללה אל העיר ותעמד בחל וכל העם אשר את יואב משחיתם להפיל החומה </verse>
        <verse osisID="2Sam.20.16"> טז  ותקרא אשה חכמה מן העיר שמעו שמעו אמרו נא אל יואב קרב עד הנה ואדברה אליך </verse>
        <verse osisID="2Sam.20.17"> יז  ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי </verse>
        <verse osisID="2Sam.20.18"> יח  ותאמר לאמר  דבר ידברו בראשנה לאמר שאול ישאלו באבל וכן התמו </verse>
        <verse osisID="2Sam.20.19"> יט  אנכי שלמי אמוני ישראל אתה מבקש להמית עיר ואם בישראל--למה תבלע נחלת יהוה  {פ} </verse>
        <verse osisID="2Sam.20.20"> כ  ויען יואב ויאמר  חלילה חלילה לי אם אבלע ואם אשחית </verse>
        <verse osisID="2Sam.20.21"> כא  לא כן הדבר כי איש מהר אפרים שבע בן בכרי שמו נשא ידו במלך בדוד--תנו אתו לבדו ואלכה מעל העיר ותאמר האשה אל יואב הנה ראשו משלך אליך בעד החומה </verse>
        <verse osisID="2Sam.20.22"> כב  ותבוא האשה אל כל העם בחכמתה ויכרתו את ראש שבע בן בכרי וישלכו אל יואב ויתקע בשפר ויפצו מעל העיר איש לאהליו ויואב שב ירושלם אל המלך  {ס} </verse>
        <verse osisID="2Sam.20.23"> כג  ויואב אל כל הצבא ישראל ובניה בן יהוידע על הכרי (הכרתי) ועל הפלתי </verse>
        <verse osisID="2Sam.20.24"> כד  ואדרם על המס ויהושפט בן אחילוד המזכיר </verse>
        <verse osisID="2Sam.20.25"> כה  ושיא (ושוא) ספר וצדוק ואביתר כהנים </verse>
        <verse osisID="2Sam.20.26"> כו  וגם עירא היארי היה כהן לדוד  {ס} </verse>
      </chapter>
      <chapter osisID="2Sam.21">
        <verse osisID="2Sam.21.1"> א  ויהי רעב בימי דוד שלש שנים שנה אחרי שנה ויבקש דוד את פני יהוה  {ס}  ויאמר יהוה אל שאול ואל בית הדמים על אשר המית את הגבענים </verse>
        <verse osisID="2Sam.21.2"> ב  ויקרא המלך לגבענים ויאמר אליהם  והגבענים לא מבני ישראל המה כי אם מיתר האמרי ובני ישראל נשבעו להם ויבקש שאול להכתם בקנאתו לבני ישראל ויהודה </verse>
        <verse osisID="2Sam.21.3"> ג  ויאמר דוד אל הגבענים מה אעשה לכם ובמה אכפר וברכו את נחלת יהוה </verse>
        <verse osisID="2Sam.21.4"> ד  ויאמרו לו הגבענים אין לי (לנו) כסף וזהב עם שאול ועם ביתו ואין לנו איש להמית בישראל ויאמר מה אתם אמרים אעשה לכם </verse>
        <verse osisID="2Sam.21.5"> ה  ויאמרו אל המלך האיש אשר כלנו ואשר דמה לנו נשמדנו מהתיצב בכל גבל ישראל </verse>
        <verse osisID="2Sam.21.6"> ו  ינתן (יותן) לנו שבעה אנשים מבניו והוקענום ליהוה בגבעת שאול בחיר יהוה  {פ} br   br ויאמר המלך אני אתן </verse>
        <verse osisID="2Sam.21.7"> ז  ויחמל המלך על מפיבשת בן יהונתן בן שאול על שבעת יהוה אשר בינתם--בין דוד ובין יהונתן בן שאול </verse>
        <verse osisID="2Sam.21.8"> ח  ויקח המלך את שני בני רצפה בת איה אשר ילדה לשאול את ארמני ואת מפבשת ואת חמשת בני מיכל בת שאול אשר ילדה לעדריאל בן ברזלי המחלתי </verse>
        <verse osisID="2Sam.21.9"> ט  ויתנם ביד הגבענים ויקיעם בהר לפני יהוה ויפלו שבעתים (שבעתם) יחד והם (והמה) המתו בימי קציר בראשנים   תחלת (בתחלת) קציר שערים </verse>
        <verse osisID="2Sam.21.10"> י  ותקח רצפה בת איה את השק ותטהו לה אל הצור מתחלת קציר עד נתך מים עליהם מן השמים ולא נתנה עוף השמים לנוח עליהם יומם ואת חית השדה לילה </verse>
        <verse osisID="2Sam.21.11"> יא  ויגד לדוד את אשר עשתה רצפה בת איה פלגש שאול </verse>
        <verse osisID="2Sam.21.12"> יב  וילך דוד ויקח את עצמות שאול ואת עצמות יהונתן בנו מאת בעלי יביש גלעד--אשר גנבו אתם מרחב בית שן אשר תלום (תלאום) שם הפלשתים (שמה פלשתים) ביום הכות פלשתים את שאול בגלבע </verse>
        <verse osisID="2Sam.21.13"> יג  ויעל משם את עצמות שאול ואת עצמות יהונתן בנו ויאספו את עצמות המוקעים </verse>
        <verse osisID="2Sam.21.14"> יד  ויקברו את עצמות שאול ויהונתן בנו בארץ בנימן בצלע בקבר קיש אביו ויעשו כל אשר צוה המלך ויעתר אלהים לארץ אחרי כן  {פ} </verse>
        <verse osisID="2Sam.21.15"> טו  ותהי עוד מלחמה לפלשתים את ישראל וירד דוד ועבדיו עמו וילחמו את פלשתים--ויעף דוד </verse>
        <verse osisID="2Sam.21.16"> טז  וישבו (וישבי) בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את דוד </verse>
        <verse osisID="2Sam.21.17"> יז  ויעזר לו אבישי בן צרויה ויך את הפלשתי וימתהו אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל  {פ} </verse>
        <verse osisID="2Sam.21.18"> יח  ויהי אחרי כן ותהי עוד המלחמה בגוב עם פלשתים אז הכה סבכי החשתי את סף אשר בילדי הרפה  {ס} </verse>
        <verse osisID="2Sam.21.19"> יט  ותהי עוד המלחמה בגוב עם פלשתים ויך אלחנן בן יערי ארגים בית הלחמי את גלית הגתי ועץ חניתו כמנור ארגים  {ס} </verse>
        <verse osisID="2Sam.21.20"> כ  ותהי עוד מלחמה בגת ויהי איש מדין (מדון) ואצבעת ידיו ואצבעת רגליו שש ושש עשרים וארבע מספר וגם הוא ילד להרפה </verse>
        <verse osisID="2Sam.21.21"> כא  ויחרף את ישראל ויכהו יהונתן בן שמעי (שמעה) אחי דוד </verse>
        <verse osisID="2Sam.21.22"> כב  את ארבעת אלה ילדו להרפה בגת ויפלו ביד דוד וביד עבדיו  {ש} </verse>
      </chapter>
      <chapter osisID="2Sam.22">
        <verse osisID="2Sam.22.1"> א  וידבר דוד ליהוה את דברי השירה הזאת  {ס}  ביום הציל יהוה אתו  {ר} br מכף כל איביו ומכף שאול  {ס} </verse>
        <verse osisID="2Sam.22.2"> ב  ויאמר  יהוה סלעי ומצדתי  {ר} br ומפלטי לי </verse>
        <verse osisID="2Sam.22.3"> ג  אלהי צורי אחסה בו  {ס}  מגני וקרן ישעי  {ר} br משגבי ומנוסי  {ס}  משעי מחמס תשעני  {ר} br </verse>
        <verse osisID="2Sam.22.4"> ד  מהלל אקרא יהוה  {ס}  ומאיבי אושע  {ר} br </verse>
        <verse osisID="2Sam.22.5"> ה  כי אפפני משברי מות  {ס}  נחלי בליעל יבעתני  {ר} br </verse>
        <verse osisID="2Sam.22.6"> ו  חבלי שאול סבני  {ס}  קדמני מקשי מות  {ר} br </verse>
        <verse osisID="2Sam.22.7"> ז  בצר לי אקרא יהוה ואל אלהי אקרא  {ס}  וישמע מהיכלו קולי ושועתי באזניו  {ר} br </verse>
        <verse osisID="2Sam.22.8"> ח  ותגעש (ויתגעש) ותרעש הארץ  {ס}  מוסדות השמים ירגזו ויתגעשו כי חרה לו  {ר} br </verse>
        <verse osisID="2Sam.22.9"> ט  עלה עשן באפו ואש מפיו תאכל  {ס}  גחלים בערו ממנו  {ר} br </verse>
        <verse osisID="2Sam.22.10"> י  ויט שמים וירד  {ס}  וערפל תחת רגליו  {ר} br </verse>
        <verse osisID="2Sam.22.11"> יא  וירכב על כרוב ויעף  {ס}  וירא על כנפי רוח  {ר} br </verse>
        <verse osisID="2Sam.22.12"> יב  וישת חשך סביבתיו סכות  {ס}  חשרת מים עבי שחקים  {ר} br </verse>
        <verse osisID="2Sam.22.13"> יג  מנגה נגדו בערו גחלי אש  {ס} </verse>
        <verse osisID="2Sam.22.14"> יד  ירעם מן שמים יהוה  {ר} br ועליון יתן קולו  {ס} </verse>
        <verse osisID="2Sam.22.15"> טו  וישלח חצים ויפיצם ברק ויהמם (ויהם)  {ר} br </verse>
        <verse osisID="2Sam.22.16"> טז  ויראו אפקי ים יגלו מסדות תבל  {ס}  בגערת יהוה מנשמת רוח אפו  {ר} br </verse>
        <verse osisID="2Sam.22.17"> יז  ישלח ממרום יקחני  {ס}  ימשני ממים רבים  {ר} br </verse>
        <verse osisID="2Sam.22.18"> יח  יצילני מאיבי עז  {ס}  משנאי כי אמצו ממני  {ר} br </verse>
        <verse osisID="2Sam.22.19"> יט  יקדמני ביום אידי ויהי יהוה משען לי  {ס} </verse>
        <verse osisID="2Sam.22.20"> כ  ויצא למרחב אתי  {ר} br יחלצני כי חפץ בי  {ס} </verse>
        <verse osisID="2Sam.22.21"> כא  יגמלני יהוה כצדקתי  {ר} br כבר ידי ישיב לי  {ס} </verse>
        <verse osisID="2Sam.22.22"> כב  כי שמרתי דרכי יהוה  {ר} br ולא רשעתי מאלהי  {ס} </verse>
        <verse osisID="2Sam.22.23"> כג  כי כל משפטו לנגדי וחקתיו לא אסור ממנה  {ר} br </verse>
        <verse osisID="2Sam.22.24"> כד  ואהיה תמים לו  {ס}  ואשתמרה מעוני  {ר} br </verse>
        <verse osisID="2Sam.22.25"> כה  וישב יהוה לי כצדקתי  {ס}  כברי לנגד עיניו  {ר} br </verse>
        <verse osisID="2Sam.22.26"> כו  עם חסיד תתחסד  {ס}  עם גבור תמים תתמם  {ר} br </verse>
        <verse osisID="2Sam.22.27"> כז  עם נבר תתבר  {ס}  ועם עקש תתפל  {ר} br </verse>
        <verse osisID="2Sam.22.28"> כח  ואת עם עני תושיע  {ס}  ועיניך על רמים תשפיל  {ר} br </verse>
        <verse osisID="2Sam.22.29"> כט  כי אתה נירי יהוה  {ס}  ויהוה יגיה חשכי  {ר} br </verse>
        <verse osisID="2Sam.22.30"> ל  כי בכה ארוץ גדוד  {ס}  באלהי אדלג שור  {ר} br </verse>
        <verse osisID="2Sam.22.31"> לא  האל תמים דרכו אמרת יהוה צרופה--  {ס}  מגן הוא לכל החסים בו  {ר} br </verse>
        <verse osisID="2Sam.22.32"> לב  כי מי אל מבלעדי יהוה  {ס}  ומי צור מבלעדי אלהינו  {ר} br </verse>
        <verse osisID="2Sam.22.33"> לג  האל מעוזי חיל  {ס}  ויתר תמים דרכו (דרכי)  {ר} br </verse>
        <verse osisID="2Sam.22.34"> לד  משוה רגליו (רגלי) כאילות  {ס}  ועל במתי יעמדני  {ר} br </verse>
        <verse osisID="2Sam.22.35"> לה  מלמד ידי למלחמה  {ס}  ונחת קשת נחושה זרעתי  {ר} br </verse>
        <verse osisID="2Sam.22.36"> לו  ותתן לי מגן ישעך וענתך תרבני  {ס} </verse>
        <verse osisID="2Sam.22.37"> לז  תרחיב צעדי תחתני ולא מעדו קרסלי  {ר} br </verse>
        <verse osisID="2Sam.22.38"> לח  ארדפה איבי ואשמידם  {ס}  ולא אשוב עד כלותם  {ר} br </verse>
        <verse osisID="2Sam.22.39"> לט  ואכלם ואמחצם ולא יקומון  {ס}  ויפלו תחת רגלי  {ר} br </verse>
        <verse osisID="2Sam.22.40"> מ  ותזרני חיל למלחמה  {ס}  תכריע קמי תחתני  {ר} br </verse>
        <verse osisID="2Sam.22.41"> מא  ואיבי תתה לי ערף משנאי ואצמיתם  {ס} </verse>
        <verse osisID="2Sam.22.42"> מב  ישעו ואין משיע אל יהוה ולא ענם  {ר} br </verse>
        <verse osisID="2Sam.22.43"> מג  ואשחקם כעפר ארץ  {ס}  כטיט חוצות אדקם ארקעם  {ר} br </verse>
        <verse osisID="2Sam.22.44"> מד  ותפלטני מריבי עמי תשמרני לראש גוים  {ס}  עם לא ידעתי יעבדני  {ר} br </verse>
        <verse osisID="2Sam.22.45"> מה  בני נכר יתכחשו לי לשמוע אזן ישמעו לי  {ס} </verse>
        <verse osisID="2Sam.22.46"> מו  בני נכר יבלו ויחגרו ממסגרותם  {ר} br </verse>
        <verse osisID="2Sam.22.47"> מז  חי יהוה וברוך צורי  {ס}  וירם אלהי צור ישעי  {ר} br </verse>
        <verse osisID="2Sam.22.48"> מח  האל הנתן נקמת לי  {ס}  ומריד עמים תחתני  {ר} br </verse>
        <verse osisID="2Sam.22.49"> מט  ומוציאי מאיבי ומקמי תרוממני  {ס}  מאיש חמסים תצילני  {ר} br </verse>
        <verse osisID="2Sam.22.50"> נ  על כן אודך יהוה בגוים  {ס}  ולשמך אזמר  {ר} br </verse>
        <verse osisID="2Sam.22.51"> נא  מגדיל (מגדול) ישועות מלכו ועשה חסד למשיחו  {ס}  לדוד ולזרעו עד עולם  {ר} br {ש} </verse>
      </chapter>
      <chapter osisID="2Sam.23">
        <verse osisID="2Sam.23.1"> א  ואלה דברי דוד האחרנים  נאם דוד בן ישי ונאם הגבר הקם על--משיח אלהי יעקב ונעים זמרות ישראל </verse>
        <verse osisID="2Sam.23.2"> ב  רוח יהוה דבר בי ומלתו על לשוני </verse>
        <verse osisID="2Sam.23.3"> ג  אמר אלהי ישראל לי דבר צור ישראל  מושל באדם--צדיק מושל יראת אלהים </verse>
        <verse osisID="2Sam.23.4"> ד  וכאור בקר יזרח שמש בקר לא עבות מנגה ממטר דשא מארץ </verse>
        <verse osisID="2Sam.23.5"> ה  כי לא כן ביתי עם אל  כי ברית עולם שם לי ערוכה בכל ושמרה--כי כל ישעי וכל חפץ כי לא יצמיח </verse>
        <verse osisID="2Sam.23.6"> ו  ובליעל כקוץ מנד כלהם  כי לא ביד יקחו </verse>
        <verse osisID="2Sam.23.7"> ז  ואיש יגע בהם ימלא ברזל ועץ חנית ובאש שרוף ישרפו בשבת  {פ} </verse>
        <verse osisID="2Sam.23.8"> ח  אלה שמות הגברים אשר לדוד  ישב בשבת תחכמני ראש השלשי הוא עדינו העצנו (העצני)--על שמנה מאות חלל בפעם אחד (אחת)  {ס} </verse>
        <verse osisID="2Sam.23.9"> ט  ואחרו אלעזר בן דדי (דדו) בן אחחי בשלשה גברים (הגברים) עם דוד בחרפם בפלשתים נאספו שם למלחמה ויעלו איש ישראל </verse>
        <verse osisID="2Sam.23.10"> י  הוא קם ויך בפלשתים עד כי יגעה ידו ותדבק ידו אל החרב ויעש יהוה תשועה גדולה ביום ההוא והעם ישבו אחריו אך לפשט  {ס} </verse>
        <verse osisID="2Sam.23.11"> יא  ואחריו שמה בן אגא הררי ויאספו פלשתים לחיה ותהי שם חלקת השדה מלאה עדשים והעם נס מפני פלשתים </verse>
        <verse osisID="2Sam.23.12"> יב  ויתיצב בתוך החלקה ויצילה ויך את פלשתים ויעש יהוה תשועה גדולה  {ס} </verse>
        <verse osisID="2Sam.23.13"> יג  וירדו שלשים (שלשה) מהשלשים ראש ויבאו אל קציר אל דוד--אל מערת עדלם וחית פלשתים חנה בעמק רפאים </verse>
        <verse osisID="2Sam.23.14"> יד  ודוד אז במצודה ומצב פלשתים אז בית לחם </verse>
        <verse osisID="2Sam.23.15"> טו  ויתאוה דוד ויאמר  מי ישקני מים מבאר בית לחם אשר בשער  {ס} </verse>
        <verse osisID="2Sam.23.16"> טז  ויבקעו שלשת הגברים במחנה פלשתים וישאבו מים מבאר בית לחם אשר בשער וישאו ויבאו אל דוד ולא אבה לשתותם ויסך אתם ליהוה </verse>
        <verse osisID="2Sam.23.17"> יז  ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים  {ס} </verse>
        <verse osisID="2Sam.23.18"> יח  ואבישי אחי יואב בן צרויה הוא ראש השלשי (השלשה) והוא עורר את חניתו על שלש מאות חלל ולו שם בשלשה </verse>
        <verse osisID="2Sam.23.19"> יט  מן השלשה הכי נכבד ויהי להם לשר ועד השלשה לא בא  {ס} </verse>
        <verse osisID="2Sam.23.20"> כ  ובניהו בן יהוידע בן איש חי (חיל) רב פעלים מקבצאל הוא הכה את שני אראל מואב והוא ירד והכה את האריה (הארי) בתוך הבאר ביום השלג </verse>
        <verse osisID="2Sam.23.21"> כא  והוא הכה את איש מצרי אשר (איש) מראה וביד המצרי חנית וירד אליו בשבט ויגזל את החנית מיד המצרי ויהרגהו בחניתו </verse>
        <verse osisID="2Sam.23.22"> כב  אלה עשה בניהו בן יהוידע ולו שם בשלשה הגברים </verse>
        <verse osisID="2Sam.23.23"> כג  מן השלשים נכבד ואל השלשה לא בא וישמהו דוד  {ר} br אל משמעתו  {ס} </verse>
        <verse osisID="2Sam.23.24"> כד  עשהאל אחי יואב בשלשים אלחנן בן דדו  {ר} br בית לחם  {ס} </verse>
        <verse osisID="2Sam.23.25"> כה  שמה החרדי  {ס}  אליקא  {ר} br החרדי  {ס} </verse>
        <verse osisID="2Sam.23.26"> כו  חלץ הפלטי  {ס}  עירא  {ר} br בן עקש  {ס}  התקועי  {ס} </verse>
        <verse osisID="2Sam.23.27"> כז  אביעזר  {ר} br הענתתי  {ס}  מבני החשתי  {ס} </verse>
        <verse osisID="2Sam.23.28"> כח  צלמון  {ר} br האחחי  {ס}  מהרי הנטפתי  {ס} </verse>
        <verse osisID="2Sam.23.29"> כט  חלב בן בענה  {ר} br הנטפתי  {ס}  אתי בן ריבי מגבעת בני בנימן  {ס} </verse>
        <verse osisID="2Sam.23.30"> ל  בניהו  {ר} br פרעתני  {ס}  הדי מנחלי געש  {ס} </verse>
        <verse osisID="2Sam.23.31"> לא  אבי עלבון  {ר} br הערבתי  {ס}  עזמות הברחמי  {ס} </verse>
        <verse osisID="2Sam.23.32"> לב  אליחבא  {ר} br השעלבני  {ס}  בני ישן יהונתן  {ס} </verse>
        <verse osisID="2Sam.23.33"> לג  שמה  {ר} br ההררי  {ס}  אחיאם בן שרר האררי  {ס} </verse>
        <verse osisID="2Sam.23.34"> לד  אליפלט  {ר} br בן אחסבי בן המעכתי  {ס}  אליעם בן אחיתפל  {ר} br הגלני  {ס} </verse>
        <verse osisID="2Sam.23.35"> לה  חצרו (חצרי) הכרמלי  {ס}  פערי  {ר} br הארבי  {ס} </verse>
        <verse osisID="2Sam.23.36"> לו  יגאל בן נתן מצבה  {ס}  בני  {ר} br הגדי  {ס} </verse>
        <verse osisID="2Sam.23.37"> לז  צלק העמני  {ס}  נחרי  {ר} br הבארתי--נשאי (נשא) כלי יואב בן צריה  {ס} </verse>
        <verse osisID="2Sam.23.38"> לח  עירא  {ר} br היתרי  {ס}  גרב היתרי  {ס} </verse>
        <verse osisID="2Sam.23.39"> לט  אוריה  {ר} br החתי--כל שלשים ושבעה  {פ} </verse>
      </chapter>
      <chapter osisID="2Sam.24">
        <verse osisID="2Sam.24.1"> א  ויסף אף יהוה לחרות בישראל ויסת את דוד בהם לאמר לך מנה את ישראל ואת יהודה </verse>
        <verse osisID="2Sam.24.2"> ב  ויאמר המלך אל יואב שר החיל אשר אתו שוט נא בכל שבטי ישראל מדן ועד באר שבע ופקדו את העם וידעתי את מספר העם  {ס} </verse>
        <verse osisID="2Sam.24.3"> ג  ויאמר יואב אל המלך ויוסף יהוה אלהיך אל העם כהם וכהם מאה פעמים ועיני אדני המלך ראות ואדני המלך למה חפץ בדבר הזה </verse>
        <verse osisID="2Sam.24.4"> ד  ויחזק דבר המלך אל יואב ועל שרי החיל ויצא יואב ושרי החיל לפני המלך לפקד את העם את ישראל </verse>
        <verse osisID="2Sam.24.5"> ה  ויעברו את הירדן ויחנו בערוער ימין העיר אשר בתוך הנחל הגד--ואל יעזר </verse>
        <verse osisID="2Sam.24.6"> ו  ויבאו הגלעדה ואל ארץ תחתים חדשי ויבאו דנה יען וסביב אל צידון </verse>
        <verse osisID="2Sam.24.7"> ז  ויבאו מבצר צר וכל ערי החוי והכנעני ויצאו אל נגב יהודה באר שבע </verse>
        <verse osisID="2Sam.24.8"> ח  וישטו בכל הארץ ויבאו מקצה תשעה חדשים ועשרים יום--ירושלם </verse>
        <verse osisID="2Sam.24.9"> ט  ויתן יואב את מספר מפקד העם אל המלך ותהי ישראל שמנה מאות אלף איש חיל שלף חרב ואיש יהודה חמש מאות אלף איש </verse>
        <verse osisID="2Sam.24.10"> י  ויך לב דוד אתו אחרי כן ספר את העם  {פ} br   br ויאמר דוד אל יהוה חטאתי מאד אשר עשיתי ועתה יהוה העבר נא את עון עבדך כי נסכלתי מאד </verse>
        <verse osisID="2Sam.24.11"> יא  ויקם דוד בבקר  {פ} br   br ודבר יהוה היה אל גד הנביא חזה דוד לאמר </verse>
        <verse osisID="2Sam.24.12"> יב  הלוך ודברת אל דוד כה אמר יהוה--שלש אנכי נוטל עליך  בחר לך אחת מהם ואעשה לך </verse>
        <verse osisID="2Sam.24.13"> יג  ויבא גד אל דוד ויגד לו ויאמר לו התבוא לך שבע שנים רעב בארצך אם שלשה חדשים נסך לפני צריך והוא רדפך ואם היות שלשת ימים דבר בארצך--עתה דע וראה מה אשיב שלחי דבר  {ס} </verse>
        <verse osisID="2Sam.24.14"> יד  ויאמר דוד אל גד צר לי מאד נפלה נא ביד יהוה כי רבים רחמו וביד אדם אל אפלה </verse>
        <verse osisID="2Sam.24.15"> טו  ויתן יהוה דבר בישראל מהבקר ועד עת מועד וימת מן העם מדן ועד באר שבע שבעים אלף איש </verse>
        <verse osisID="2Sam.24.16"> טז  וישלח ידו המלאך ירושלם לשחתה וינחם יהוה אל הרעה ויאמר למלאך המשחית בעם רב עתה הרף ידך ומלאך יהוה היה עם גרן האורנה (הארונה) היבסי  {ס} </verse>
        <verse osisID="2Sam.24.17"> יז  ויאמר דוד אל יהוה בראתו את המלאך המכה בעם ויאמר הנה אנכי חטאתי ואנכי העויתי ואלה הצאן מה עשו  תהי נא ידך בי ובבית אבי  {פ} </verse>
        <verse osisID="2Sam.24.18"> יח  ויבא גד אל דוד ביום ההוא ויאמר לו עלה הקם ליהוה מזבח בגרן ארניה (ארונה) היבסי </verse>
        <verse osisID="2Sam.24.19"> יט  ויעל דוד כדבר גד כאשר צוה יהוה </verse>
        <verse osisID="2Sam.24.20"> כ  וישקף ארונה וירא את המלך ואת עבדיו עברים עליו ויצא ארונה וישתחו למלך אפיו ארצה </verse>
        <verse osisID="2Sam.24.21"> כא  ויאמר ארונה מדוע בא אדני המלך אל עבדו ויאמר דוד לקנות מעמך את הגרן לבנות מזבח ליהוה ותעצר המגפה מעל העם </verse>
        <verse osisID="2Sam.24.22"> כב  ויאמר ארונה אל דוד יקח ויעל אדני המלך הטוב בעינו ראה הבקר לעלה והמרגים וכלי הבקר לעצים </verse>
        <verse osisID="2Sam.24.23"> כג  הכל נתן ארונה המלך--למלך  {ס}  ויאמר ארונה אל המלך יהוה אלהיך ירצך </verse>
        <verse osisID="2Sam.24.24"> כד  ויאמר המלך אל ארונה לא כי קנו אקנה מאותך במחיר ולא אעלה ליהוה אלהי עלות חנם ויקן דוד את הגרן ואת הבקר בכסף שקלים חמשים </verse>
        <verse osisID="2Sam.24.25"> כה  ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל  {ש} </verse>
      </chapter>
    </div>
    <div type="book" osisID="1Kgs">
      <chapter osisID="1Kgs.1">
        <title> לט  אוריה  {ר} br החתי--כל שלשים ושבעה  {פ} </title>
        <verse osisID="1Kgs.1.1"> א  והמלך דוד זקן בא בימים ויכסהו בבגדים ולא יחם לו </verse>
        <verse osisID="1Kgs.1.2"> ב  ויאמרו לו עבדיו יבקשו לאדני המלך נערה בתולה ועמדה לפני המלך ותהי לו סכנת ושכבה בחיקך וחם לאדני המלך </verse>
        <verse osisID="1Kgs.1.3"> ג  ויבקשו נערה יפה בכל גבול ישראל וימצאו את אבישג השונמית ויבאו אתה למלך </verse>
        <verse osisID="1Kgs.1.4"> ד  והנערה יפה עד מאד ותהי למלך סכנת ותשרתהו והמלך לא ידעה </verse>
        <verse osisID="1Kgs.1.5"> ה  ואדניה בן חגית מתנשא לאמר אני אמלך ויעש לו רכב ופרשים וחמשים איש רצים לפניו </verse>
        <verse osisID="1Kgs.1.6"> ו  ולא עצבו אביו מימיו לאמר מדוע ככה עשית וגם הוא טוב תאר מאד ואתו ילדה אחרי אבשלום </verse>
        <verse osisID="1Kgs.1.7"> ז  ויהיו דבריו--עם יואב בן צרויה ועם אביתר הכהן ויעזרו אחרי אדניה </verse>
        <verse osisID="1Kgs.1.8"> ח  וצדוק הכהן ובניהו בן יהוידע ונתן הנביא ושמעי ורעי והגבורים אשר לדוד--לא היו עם אדניהו </verse>
        <verse osisID="1Kgs.1.9"> ט  ויזבח אדניהו צאן ובקר ומריא עם אבן הזחלת אשר אצל עין רגל ויקרא את כל אחיו בני המלך ולכל אנשי יהודה עבדי המלך </verse>
        <verse osisID="1Kgs.1.10"> י  ואת נתן הנביא ובניהו ואת הגבורים ואת שלמה אחיו--לא קרא </verse>
        <verse osisID="1Kgs.1.11"> יא  ויאמר נתן אל בת שבע אם שלמה לאמר הלוא שמעת כי מלך אדניהו בן חגית ואדנינו דוד לא ידע </verse>
        <verse osisID="1Kgs.1.12"> יב  ועתה לכי איעצך נא עצה  ומלטי את נפשך ואת נפש בנך שלמה </verse>
        <verse osisID="1Kgs.1.13"> יג  לכי ובאי אל המלך דוד ואמרת אליו הלא אתה אדני המלך נשבעת לאמתך לאמר כי שלמה בנך ימלך אחרי והוא ישב על כסאי ומדוע מלך אדניהו </verse>
        <verse osisID="1Kgs.1.14"> יד  הנה עודך מדברת שם--עם המלך ואני אבוא אחריך ומלאתי את דבריך </verse>
        <verse osisID="1Kgs.1.15"> טו  ותבא בת שבע אל המלך החדרה והמלך זקן מאד ואבישג השונמית משרת את המלך </verse>
        <verse osisID="1Kgs.1.16"> טז  ותקד בת שבע ותשתחו למלך ויאמר המלך מה לך </verse>
        <verse osisID="1Kgs.1.17"> יז  ותאמר לו אדני אתה נשבעת ביהוה אלהיך לאמתך כי שלמה בנך ימלך אחרי והוא ישב על כסאי </verse>
        <verse osisID="1Kgs.1.18"> יח  ועתה הנה אדניה מלך ועתה אדני המלך לא ידעת </verse>
        <verse osisID="1Kgs.1.19"> יט  ויזבח שור ומריא וצאן לרב  {פ} br   br ויקרא לכל בני המלך ולאביתר הכהן וליאב שר הצבא ולשלמה עבדך לא קרא </verse>
        <verse osisID="1Kgs.1.20"> כ  ואתה אדני המלך עיני כל ישראל עליך  להגיד להם--מי ישב על כסא אדני המלך אחריו </verse>
        <verse osisID="1Kgs.1.21"> כא  והיה כשכב אדני המלך עם אבתיו והייתי אני ובני שלמה--חטאים </verse>
        <verse osisID="1Kgs.1.22"> כב  והנה עודנה מדברת עם המלך ונתן הנביא בא </verse>
        <verse osisID="1Kgs.1.23"> כג  ויגידו למלך לאמר הנה נתן הנביא ויבא לפני המלך וישתחו למלך על אפיו ארצה </verse>
        <verse osisID="1Kgs.1.24"> כד  ויאמר נתן אדני המלך אתה אמרת אדניהו ימלך אחרי והוא ישב על כסאי </verse>
        <verse osisID="1Kgs.1.25"> כה  כי ירד היום ויזבח שור ומריא וצאן לרב ויקרא לכל בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו </verse>
        <verse osisID="1Kgs.1.26"> כו  ולי אני עבדך ולצדק הכהן ולבניהו בן יהוידע ולשלמה עבדך--לא קרא </verse>
        <verse osisID="1Kgs.1.27"> כז  אם מאת אדני המלך נהיה הדבר הזה ולא הודעת את עבדיך (עבדך) מי ישב על כסא אדני המלך אחריו  {ס} </verse>
        <verse osisID="1Kgs.1.28"> כח  ויען המלך דוד ויאמר קראו לי לבת שבע ותבא לפני המלך ותעמד לפני המלך </verse>
        <verse osisID="1Kgs.1.29"> כט  וישבע המלך ויאמר  חי יהוה אשר פדה את נפשי מכל צרה </verse>
        <verse osisID="1Kgs.1.30"> ל  כי כאשר נשבעתי לך ביהוה אלהי ישראל לאמר כי שלמה בנך ימלך אחרי והוא ישב על כסאי תחתי  כי כן אעשה היום הזה </verse>
        <verse osisID="1Kgs.1.31"> לא  ותקד בת שבע אפים ארץ ותשתחו למלך ותאמר--יחי אדני המלך דוד לעלם  {פ} </verse>
        <verse osisID="1Kgs.1.32"> לב  ויאמר המלך דוד קראו לי לצדוק הכהן ולנתן הנביא ולבניהו בן יהוידע ויבאו לפני המלך </verse>
        <verse osisID="1Kgs.1.33"> לג  ויאמר המלך להם קחו עמכם את עבדי אדניכם והרכבתם את שלמה בני על הפרדה אשר לי והורדתם אתו אל גחון </verse>
        <verse osisID="1Kgs.1.34"> לד  ומשח אתו שם צדוק הכהן ונתן הנביא למלך--על ישראל ותקעתם בשופר ואמרתם יחי המלך שלמה </verse>
        <verse osisID="1Kgs.1.35"> לה  ועליתם אחריו ובא וישב על כסאי והוא ימלך תחתי ואתו צויתי להיות נגיד על ישראל ועל יהודה </verse>
        <verse osisID="1Kgs.1.36"> לו  ויען בניהו בן יהוידע את המלך ויאמר אמן  כן יאמר יהוה אלהי אדני המלך </verse>
        <verse osisID="1Kgs.1.37"> לז  כאשר היה יהוה עם אדני המלך כן יהי (יהיה) עם שלמה ויגדל את כסאו מכסא אדני המלך דוד </verse>
        <verse osisID="1Kgs.1.38"> לח  וירד צדוק הכהן ונתן הנביא ובניהו בן יהוידע והכרתי והפלתי וירכבו את שלמה על פרדת המלך דוד וילכו אתו על גחון </verse>
        <verse osisID="1Kgs.1.39"> לט  ויקח צדוק הכהן את קרן השמן מן האהל וימשח את שלמה ויתקעו בשופר ויאמרו כל העם יחי המלך שלמה </verse>
        <verse osisID="1Kgs.1.40"> מ  ויעלו כל העם אחריו והעם מחללים בחללים ושמחים שמחה גדולה ותבקע הארץ בקולם </verse>
        <verse osisID="1Kgs.1.41"> מא  וישמע אדניהו וכל הקראים אשר אתו והם כלו לאכל וישמע יואב את קול השופר ויאמר מדוע קול הקריה הומה </verse>
        <verse osisID="1Kgs.1.42"> מב  עודנו מדבר והנה יונתן בן אביתר הכהן בא ויאמר אדניהו בא כי איש חיל אתה וטוב תבשר </verse>
        <verse osisID="1Kgs.1.43"> מג  ויען יונתן ויאמר לאדניהו  אבל אדנינו המלך דוד המליך את שלמה </verse>
        <verse osisID="1Kgs.1.44"> מד  וישלח אתו המלך את צדוק הכהן ואת נתן הנביא ובניהו בן יהוידע והכרתי והפלתי וירכבו אתו על פרדת המלך </verse>
        <verse osisID="1Kgs.1.45"> מה  וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם </verse>
        <verse osisID="1Kgs.1.46"> מו  וגם ישב שלמה על כסא המלוכה </verse>
        <verse osisID="1Kgs.1.47"> מז  וגם באו עבדי המלך לברך את אדנינו המלך דוד לאמר ייטב אלהיך (אלהים) את שם שלמה משמך ויגדל את כסאו מכסאך וישתחו המלך על המשכב </verse>
        <verse osisID="1Kgs.1.48"> מח  וגם ככה אמר המלך  ברוך יהוה אלהי ישראל אשר נתן היום ישב על כסאי--ועיני ראות </verse>
        <verse osisID="1Kgs.1.49"> מט  ויחרדו ויקמו כל הקראים אשר לאדניהו וילכו איש לדרכו </verse>
        <verse osisID="1Kgs.1.50"> נ  ואדניהו ירא מפני שלמה ויקם וילך ויחזק בקרנות המזבח </verse>
        <verse osisID="1Kgs.1.51"> נא  ויגד לשלמה לאמר הנה אדניהו ירא את המלך שלמה והנה אחז בקרנות המזבח לאמר ישבע לי כיום המלך שלמה אם ימית את עבדו בחרב </verse>
        <verse osisID="1Kgs.1.52"> נב  ויאמר שלמה--אם יהיה לבן חיל לא יפל משערתו ארצה ואם רעה תמצא בו ומת </verse>
        <verse osisID="1Kgs.1.53"> נג  וישלח המלך שלמה ויורדהו מעל המזבח ויבא וישתחו למלך שלמה ויאמר לו שלמה לך לביתך  {פ} </verse>
      </chapter>
      <chapter osisID="1Kgs.2">
        <verse osisID="1Kgs.2.1"> א  ויקרבו ימי דוד למות ויצו את שלמה בנו לאמר </verse>
        <verse osisID="1Kgs.2.2"> ב  אנכי הלך בדרך כל הארץ וחזקת והיית לאיש </verse>
        <verse osisID="1Kgs.2.3"> ג  ושמרת את משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה--למען תשכיל את כל אשר תעשה ואת כל אשר תפנה שם </verse>
        <verse osisID="1Kgs.2.4"> ד  למען יקים יהוה את דברו אשר דבר עלי לאמר אם ישמרו בניך את דרכם ללכת לפני באמת בכל לבבם ובכל נפשם  לאמר--לא יכרת לך איש מעל כסא ישראל </verse>
        <verse osisID="1Kgs.2.5"> ה  וגם אתה ידעת את אשר עשה לי יואב בן צרויה אשר עשה לשני שרי צבאות ישראל לאבנר בן נר ולעמשא בן יתר ויהרגם וישם דמי מלחמה בשלם ויתן דמי מלחמה בחגרתו אשר במתניו ובנעלו אשר ברגליו </verse>
        <verse osisID="1Kgs.2.6"> ו  ועשית כחכמתך ולא תורד שיבתו בשלם שאל </verse>
        <verse osisID="1Kgs.2.7"> ז  ולבני ברזלי הגלעדי תעשה חסד והיו באכלי שלחנך  כי כן קרבו אלי בברחי מפני אבשלום אחיך </verse>
        <verse osisID="1Kgs.2.8"> ח  והנה עמך שמעי בן גרא בן הימיני מבחרים והוא קללני קללה נמרצת ביום לכתי מחנים והוא ירד לקראתי הירדן ואשבע לו ביהוה לאמר אם אמיתך בחרב </verse>
        <verse osisID="1Kgs.2.9"> ט  ועתה אל תנקהו כי איש חכם אתה וידעת את אשר תעשה לו והורדת את שיבתו בדם שאול </verse>
        <verse osisID="1Kgs.2.10"> י  וישכב דוד עם אבתיו ויקבר בעיר דוד  {פ} </verse>
        <verse osisID="1Kgs.2.11"> יא  והימים אשר מלך דוד על ישראל ארבעים שנה  בחברון מלך שבע שנים ובירושלם מלך שלשים ושלש שנים </verse>
        <verse osisID="1Kgs.2.12"> יב  ושלמה--ישב על כסא דוד אביו ותכן מלכתו מאד  {ס} </verse>
        <verse osisID="1Kgs.2.13"> יג  ויבא אדניהו בן חגית אל בת שבע אם שלמה ותאמר השלום באך ויאמר שלום </verse>
        <verse osisID="1Kgs.2.14"> יד  ויאמר דבר לי אליך ותאמר דבר </verse>
        <verse osisID="1Kgs.2.15"> טו  ויאמר את ידעת כי לי היתה המלוכה ועלי שמו כל ישראל פניהם למלך ותסב המלוכה ותהי לאחי כי מיהוה היתה לו </verse>
        <verse osisID="1Kgs.2.16"> טז  ועתה שאלה אחת אנכי שאל מאתך--אל תשבי את פני ותאמר אליו דבר </verse>
        <verse osisID="1Kgs.2.17"> יז  ויאמר אמרי נא לשלמה המלך כי לא ישיב את פניך ויתן לי את אבישג השונמית לאשה </verse>
        <verse osisID="1Kgs.2.18"> יח  ותאמר בת שבע טוב אנכי אדבר עליך אל המלך </verse>
        <verse osisID="1Kgs.2.19"> יט  ותבא בת שבע אל המלך שלמה לדבר לו על אדניהו ויקם המלך לקראתה וישתחו לה וישב על כסאו וישם כסא לאם המלך ותשב לימינו </verse>
        <verse osisID="1Kgs.2.20"> כ  ותאמר שאלה אחת קטנה אנכי שאלת מאתך--אל תשב את פני ויאמר לה המלך שאלי אמי כי לא אשיב את פניך </verse>
        <verse osisID="1Kgs.2.21"> כא  ותאמר יתן את אבישג השנמית לאדניהו אחיך לאשה </verse>
        <verse osisID="1Kgs.2.22"> כב  ויען המלך שלמה ויאמר לאמו ולמה את שאלת את אבישג השנמית לאדניהו ושאלי לו את המלוכה כי הוא אחי הגדול ממני ולו ולאביתר הכהן וליואב בן צרויה  {פ} </verse>
        <verse osisID="1Kgs.2.23"> כג  וישבע המלך שלמה ביהוה לאמר  כה יעשה לי אלהים וכה יוסיף כי בנפשו דבר אדניהו את הדבר הזה </verse>
        <verse osisID="1Kgs.2.24"> כד  ועתה חי יהוה אשר הכינני ויושיביני (ויושיבני) על כסא דוד אבי ואשר עשה לי בית כאשר דבר  כי היום יומת אדניהו </verse>
        <verse osisID="1Kgs.2.25"> כה  וישלח המלך שלמה ביד בניהו בן יהוידע ויפגע בו וימת  {ס} </verse>
        <verse osisID="1Kgs.2.26"> כו  ולאביתר הכהן אמר המלך ענתת לך על שדיך--כי איש מות אתה וביום הזה לא אמיתך כי נשאת את ארון אדני יהוה לפני דוד אבי וכי התענית בכל אשר התענה אבי </verse>
        <verse osisID="1Kgs.2.27"> כז  ויגרש שלמה את אביתר מהיות כהן ליהוה למלא את דבר יהוה אשר דבר על בית עלי בשלה  {פ} </verse>
        <verse osisID="1Kgs.2.28"> כח  והשמעה באה עד יואב כי יואב נטה אחרי אדניה ואחרי אבשלום לא נטה וינס יואב אל אהל יהוה ויחזק בקרנות המזבח </verse>
        <verse osisID="1Kgs.2.29"> כט  ויגד למלך שלמה כי נס יואב אל אהל יהוה והנה אצל המזבח וישלח שלמה את בניהו בן יהוידע לאמר--לך פגע בו </verse>
        <verse osisID="1Kgs.2.30"> ל  ויבא בניהו אל אהל יהוה ויאמר אליו כה אמר המלך צא ויאמר לא כי פה אמות וישב בניהו את המלך דבר לאמר כה דבר יואב וכה ענני </verse>
        <verse osisID="1Kgs.2.31"> לא  ויאמר לו המלך עשה כאשר דבר ופגע בו וקברתו והסירת דמי חנם אשר שפך יואב מעלי ומעל בית אבי </verse>
        <verse osisID="1Kgs.2.32"> לב  והשיב יהוה את דמו על ראשו אשר פגע בשני אנשים צדקים וטבים ממנו ויהרגם בחרב--ואבי דוד לא ידע  את אבנר בן נר שר צבא ישראל ואת עמשא בן יתר שר צבא יהודה </verse>
        <verse osisID="1Kgs.2.33"> לג  ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד עולם--מעם יהוה </verse>
        <verse osisID="1Kgs.2.34"> לד  ויעל בניהו בן יהוידע ויפגע בו וימתהו ויקבר בביתו במדבר </verse>
        <verse osisID="1Kgs.2.35"> לה  ויתן המלך את בניהו בן יהוידע תחתיו--על הצבא ואת צדוק הכהן נתן המלך תחת אביתר </verse>
        <verse osisID="1Kgs.2.36"> לו  וישלח המלך ויקרא לשמעי ויאמר לו בנה לך בית בירושלם וישבת שם ולא תצא משם אנה ואנה </verse>
        <verse osisID="1Kgs.2.37"> לז  והיה ביום צאתך ועברת את נחל קדרון--ידע תדע כי מות תמות  דמך יהיה בראשך </verse>
        <verse osisID="1Kgs.2.38"> לח  ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים  {ס} </verse>
        <verse osisID="1Kgs.2.39"> לט  ויהי מקץ שלש שנים ויברחו שני עבדים לשמעי אל אכיש בן מעכה מלך גת ויגידו לשמעי לאמר הנה עבדיך בגת </verse>
        <verse osisID="1Kgs.2.40"> מ  ויקם שמעי ויחבש את חמרו וילך גתה אל אכיש לבקש את עבדיו וילך שמעי ויבא את עבדיו מגת  {ס} </verse>
        <verse osisID="1Kgs.2.41"> מא  ויגד לשלמה  כי הלך שמעי מירושלם גת וישב </verse>
        <verse osisID="1Kgs.2.42"> מב  וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי </verse>
        <verse osisID="1Kgs.2.43"> מג  ומדוע--לא שמרת את שבעת יהוה ואת המצוה אשר צויתי עליך </verse>
        <verse osisID="1Kgs.2.44"> מד  ויאמר המלך אל שמעי אתה ידעת את כל הרעה אשר ידע לבבך אשר עשית לדוד אבי והשיב יהוה את רעתך בראשך </verse>
        <verse osisID="1Kgs.2.45"> מה  והמלך שלמה ברוך וכסא דוד יהיה נכון לפני יהוה--עד עולם </verse>
        <verse osisID="1Kgs.2.46"> מו  ויצו המלך את בניהו בן יהוידע ויצא ויפגע בו וימת והממלכה נכונה ביד שלמה </verse>
      </chapter>
      <chapter osisID="1Kgs.3">
        <verse osisID="1Kgs.3.1"> א  ויתחתן שלמה את פרעה מלך מצרים ויקח את בת פרעה ויביאה אל עיר דוד עד כלתו לבנות את ביתו ואת בית יהוה ואת חומת ירושלם סביב </verse>
        <verse osisID="1Kgs.3.2"> ב  רק העם מזבחים בבמות  כי לא נבנה בית לשם יהוה עד הימים ההם  {פ} </verse>
        <verse osisID="1Kgs.3.3"> ג  ויאהב שלמה את יהוה ללכת בחקות דוד אביו  רק בבמות--הוא מזבח ומקטיר </verse>
        <verse osisID="1Kgs.3.4"> ד  וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא </verse>
        <verse osisID="1Kgs.3.5"> ה  בגבעון נראה יהוה אל שלמה--בחלום הלילה ויאמר אלהים שאל מה אתן לך </verse>
        <verse osisID="1Kgs.3.6"> ו  ויאמר שלמה אתה עשית עם עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר לו את החסד הגדול הזה ותתן לו בן ישב על כסאו כיום הזה </verse>
        <verse osisID="1Kgs.3.7"> ז  ועתה יהוה אלהי אתה המלכת את עבדך תחת דוד אבי ואנכי נער קטן לא אדע צאת ובא </verse>
        <verse osisID="1Kgs.3.8"> ח  ועבדך--בתוך עמך אשר בחרת  עם רב אשר לא ימנה ולא יספר מרב </verse>
        <verse osisID="1Kgs.3.9"> ט  ונתת לעבדך לב שמע לשפט את עמך להבין בין טוב לרע  כי מי יוכל לשפט את עמך הכבד הזה </verse>
        <verse osisID="1Kgs.3.10"> י  וייטב הדבר בעיני אדני  כי שאל שלמה את הדבר הזה </verse>
        <verse osisID="1Kgs.3.11"> יא  ויאמר אלהים אליו יען אשר שאלת את הדבר הזה ולא שאלת לך ימים רבים ולא שאלת לך עשר ולא שאלת נפש איביך ושאלת לך הבין לשמע משפט </verse>
        <verse osisID="1Kgs.3.12"> יב  הנה עשיתי כדבריך הנה נתתי לך לב חכם ונבון אשר כמוך לא היה לפניך ואחריך לא יקום כמוך </verse>
        <verse osisID="1Kgs.3.13"> יג  וגם אשר לא שאלת נתתי לך גם עשר גם כבוד  אשר לא היה כמוך איש במלכים כל ימיך </verse>
        <verse osisID="1Kgs.3.14"> יד  ואם תלך בדרכי לשמר חקי ומצותי כאשר הלך דויד אביך--והארכתי את ימיך  {ס} </verse>
        <verse osisID="1Kgs.3.15"> טו  ויקץ שלמה והנה חלום ויבוא ירושלם ויעמד לפני ארון ברית אדני ויעל עלות ויעש שלמים ויעש משתה לכל עבדיו  {פ} </verse>
        <verse osisID="1Kgs.3.16"> טז  אז תבאנה שתים נשים זנות--אל המלך ותעמדנה לפניו </verse>
        <verse osisID="1Kgs.3.17"> יז  ותאמר האשה האחת בי אדני אני והאשה הזאת ישבת בבית אחד ואלד עמה בבית </verse>
        <verse osisID="1Kgs.3.18"> יח  ויהי ביום השלישי ללדתי ותלד גם האשה הזאת ואנחנו יחדו אין זר אתנו בבית זולתי שתים אנחנו בבית </verse>
        <verse osisID="1Kgs.3.19"> יט  וימת בן האשה הזאת לילה אשר שכבה עליו </verse>
        <verse osisID="1Kgs.3.20"> כ  ותקם בתוך הלילה ותקח את בני מאצלי ואמתך ישנה ותשכיבהו בחיקה ואת בנה המת השכיבה בחיקי </verse>
        <verse osisID="1Kgs.3.21"> כא  ואקם בבקר להיניק את בני והנה מת ואתבונן אליו בבקר והנה לא היה בני אשר ילדתי </verse>
        <verse osisID="1Kgs.3.22"> כב  ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך </verse>
        <verse osisID="1Kgs.3.23"> כג  ויאמר המלך--זאת אמרת זה בני החי ובנך המת וזאת אמרת לא כי בנך המת ובני החי  {פ} </verse>
        <verse osisID="1Kgs.3.24"> כד  ויאמר המלך קחו לי חרב ויבאו החרב לפני המלך </verse>
        <verse osisID="1Kgs.3.25"> כה  ויאמר המלך גזרו את הילד החי לשנים ותנו את החצי לאחת ואת החצי לאחת </verse>
        <verse osisID="1Kgs.3.26"> כו  ותאמר האשה אשר בנה החי אל המלך כי נכמרו רחמיה על בנה ותאמר בי אדני תנו לה את הילוד החי והמת אל תמיתהו וזאת אמרת גם לי גם לך לא יהיה--גזרו </verse>
        <verse osisID="1Kgs.3.27"> כז  ויען המלך ויאמר תנו לה את הילוד החי והמת לא תמיתהו  היא אמו  {ס} </verse>
        <verse osisID="1Kgs.3.28"> כח  וישמעו כל ישראל את המשפט אשר שפט המלך ויראו מפני המלך  כי ראו כי חכמת אלהים בקרבו לעשות משפט  {ס} </verse>
      </chapter>
      <chapter osisID="1Kgs.4">
        <verse osisID="1Kgs.4.1"> א  ויהי המלך שלמה מלך על כל ישראל  {ס} </verse>
        <verse osisID="1Kgs.4.2"> ב  ואלה השרים אשר לו  עזריהו בן צדוק הכהן  {ס} </verse>
        <verse osisID="1Kgs.4.3"> ג  אליחרף ואחיה בני שישא ספרים  {ס}  יהושפט בן אחילוד המזכיר  {ס} </verse>
        <verse osisID="1Kgs.4.4"> ד  ובניהו בן יהוידע על הצבא  {ס}  וצדוק ואביתר כהנים  {ס} </verse>
        <verse osisID="1Kgs.4.5"> ה  ועזריהו בן נתן על הנצבים  {ס}  וזבוד בן נתן כהן רעה המלך  {ס} </verse>
        <verse osisID="1Kgs.4.6"> ו  ואחישר על הבית  {ס}  ואדנירם בן עבדא על המס  {ס} </verse>
        <verse osisID="1Kgs.4.7"> ז  ולשלמה שנים עשר נצבים על כל ישראל וכלכלו את המלך ואת ביתו  חדש בשנה יהיה על אחד (האחד) לכלכל  {ס} </verse>
        <verse osisID="1Kgs.4.8"> ח  ואלה שמותם בן חור בהר אפרים  {ס} </verse>
        <verse osisID="1Kgs.4.9"> ט  בן דקר במקץ ובשעלבים ובית שמש ואילון בית חנן  {ס} </verse>
        <verse osisID="1Kgs.4.10"> י  בן חסד בארבות לו שכה וכל ארץ חפר  {ס} </verse>
        <verse osisID="1Kgs.4.11"> יא  בן אבינדב כל נפת דאר טפת בת שלמה היתה לו לאשה  {ס} </verse>
        <verse osisID="1Kgs.4.12"> יב  בענא בן אחילוד תענך ומגדו וכל בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם  {ס} </verse>
        <verse osisID="1Kgs.4.13"> יג  בן גבר ברמת גלעד לו חות יאיר בן מנשה אשר בגלעד לו חבל ארגב אשר בבשן--ששים ערים גדלות חומה ובריח נחשת  {ס} </verse>
        <verse osisID="1Kgs.4.14"> יד  אחינדב בן עדא מחנימה  {ס} </verse>
        <verse osisID="1Kgs.4.15"> טו  אחימעץ בנפתלי גם הוא לקח את בשמת בת שלמה--לאשה  {ס} </verse>
        <verse osisID="1Kgs.4.16"> טז  בענא בן חושי באשר ובעלות  {ס} </verse>
        <verse osisID="1Kgs.4.17"> יז  יהושפט בן פרוח ביששכר  {ס} </verse>
        <verse osisID="1Kgs.4.18"> יח  שמעי בן אלא בבנימן  {ס} </verse>
        <verse osisID="1Kgs.4.19"> יט  גבר בן ארי בארץ גלעד--ארץ סיחון מלך האמרי ועג מלך הבשן ונציב אחד אשר בארץ </verse>
        <verse osisID="1Kgs.4.20"> כ  יהודה וישראל רבים כחול אשר על הים לרב אכלים ושתים ושמחים </verse>
      </chapter>
      <chapter osisID="1Kgs.5">
        <verse osisID="1Kgs.5.1"> א  ושלמה היה מושל בכל הממלכות--מן הנהר ארץ פלשתים ועד גבול מצרים  מגשים מנחה ועבדים את שלמה כל ימי חייו  {פ} </verse>
        <verse osisID="1Kgs.5.2"> ב  ויהי לחם שלמה ליום אחד  שלשים כר סלת וששים כר קמח </verse>
        <verse osisID="1Kgs.5.3"> ג  עשרה בקר בראים ועשרים בקר רעי--ומאה צאן לבד מאיל וצבי ויחמור וברברים אבוסים </verse>
        <verse osisID="1Kgs.5.4"> ד  כי הוא רדה בכל עבר הנהר מתפסח ועד עזה--בכל מלכי עבר הנהר ושלום היה לו מכל עבריו--מסביב </verse>
        <verse osisID="1Kgs.5.5"> ה  וישב יהודה וישראל לבטח איש תחת גפנו ותחת תאנתו מדן ועד באר שבע--כל ימי שלמה  {ס} </verse>
        <verse osisID="1Kgs.5.6"> ו  ויהי לשלמה ארבעים אלף ארות סוסים--למרכבו ושנים עשר אלף פרשים </verse>
        <verse osisID="1Kgs.5.7"> ז  וכלכלו הנצבים האלה את המלך שלמה ואת כל הקרב אל שלחן המלך שלמה--איש חדשו  לא יעדרו דבר </verse>
        <verse osisID="1Kgs.5.8"> ח  והשערים והתבן לסוסים ולרכש--יבאו אל המקום אשר יהיה שם איש כמשפטו  {ס} </verse>
        <verse osisID="1Kgs.5.9"> ט  ויתן אלהים חכמה לשלמה ותבונה הרבה מאד ורחב לב--כחול אשר על שפת הים </verse>
        <verse osisID="1Kgs.5.10"> י  ותרב חכמת שלמה מחכמת כל בני קדם ומכל חכמת מצרים </verse>
        <verse osisID="1Kgs.5.11"> יא  ויחכם מכל האדם מאיתן האזרחי והימן וכלכל ודרדע בני מחול ויהי שמו בכל הגוים סביב </verse>
        <verse osisID="1Kgs.5.12"> יב  וידבר שלשת אלפים משל ויהי שירו חמשה ואלף </verse>
        <verse osisID="1Kgs.5.13"> יג  וידבר על העצים מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים </verse>
        <verse osisID="1Kgs.5.14"> יד  ויבאו מכל העמים לשמע את חכמת שלמה--מאת כל מלכי הארץ אשר שמעו את חכמתו  {ס} </verse>
        <verse osisID="1Kgs.5.15"> טו  וישלח חירם מלך צור את עבדיו אל שלמה כי שמע כי אתו משחו למלך תחת אביהו  כי אהב היה חירם לדוד--כל הימים  {ס} </verse>
        <verse osisID="1Kgs.5.16"> טז  וישלח שלמה אל חירם לאמר </verse>
        <verse osisID="1Kgs.5.17"> יז  אתה ידעת את דוד אבי כי לא יכל לבנות בית לשם יהוה אלהיו מפני המלחמה אשר סבבהו--עד תת יהוה אתם תחת כפות רגלו (רגלי) </verse>
        <verse osisID="1Kgs.5.18"> יח  ועתה הניח יהוה אלהי לי מסביב  אין שטן ואין פגע רע [ (I Kings 5:19)  יט  והנני אמר--לבנות בית לשם יהוה אלהי  כאשר דבר יהוה אל דוד אבי לאמר בנך אשר אתן תחתיך על כסאך הוא יבנה הבית לשמי ] [ (I Kings 5:20)  כ  ועתה צוה ויכרתו לי ארזים מן הלבנון ועבדי יהיו עם עבדיך ושכר עבדיך אתן לך ככל אשר תאמר  כי אתה ידעת כי אין בנו איש ידע לכרת עצים--כצדנים ] [ (I Kings 5:21)  כא  ויהי כשמע חירם את דברי שלמה--וישמח מאד ויאמר ברוך יהוה היום אשר נתן לדוד בן חכם על העם הרב הזה ] [ (I Kings 5:22)  כב  וישלח חירם אל שלמה לאמר שמעתי את אשר שלחת אלי אני אעשה את כל חפצך בעצי ארזים ובעצי ברושים ] [ (I Kings 5:23)  כג  עבדי ירדו מן הלבנון ימה ואני אשימם דברות בים עד המקום אשר תשלח אלי ונפצתים שם--ואתה תשא ואתה תעשה את חפצי לתת לחם ביתי ] [ (I Kings 5:24)  כד  ויהי חירום נתן לשלמה עצי ארזים ועצי ברושים--כל חפצו ] [ (I Kings 5:25)  כה  ושלמה נתן לחירם עשרים אלף כר חטים מכלת לביתו ועשרים כר שמן כתית  כה יתן שלמה לחירם שנה בשנה  {פ}  ] [ (I Kings 5:26)  כו  ויהוה נתן חכמה לשלמה כאשר דבר לו ויהי שלם בין חירם ובין שלמה ויכרתו ברית שניהם ] [ (I Kings 5:27)  כז  ויעל המלך שלמה מס מכל ישראל ויהי המס שלשים אלף איש ] [ (I Kings 5:28)  כח  וישלחם לבנונה עשרת אלפים בחדש חליפות--חדש יהיו בלבנון שנים חדשים בביתו ואדנירם על המס  {ס}  ] [ (I Kings 5:29)  כט  ויהי לשלמה שבעים אלף נשא סבל ושמנים אלף חצב בהר ] [ (I Kings 5:30)  ל  לבד משרי הנצבים לשלמה אשר על המלאכה שלשת אלפים ושלש מאות--הרדים בעם העשים במלאכה  {ס}  ] [ (I Kings 5:31)  לא  ויצו המלך ויסעו אבנים גדלות אבנים יקרות ליסד הבית--אבני גזית ] [ (I Kings 5:32)  לב  ויפסלו בני שלמה ובני חירום--והגבלים ויכינו העצים והאבנים לבנות הבית  {פ}  ] </verse>
      </chapter>
      <chapter osisID="1Kgs.6">
        <verse osisID="1Kgs.6.1"> א  ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו הוא החדש השני למלך שלמה על ישראל ויבן הבית ליהוה </verse>
        <verse osisID="1Kgs.6.2"> ב  והבית אשר בנה המלך שלמה ליהוה--ששים אמה ארכו ועשרים רחבו ושלשים אמה קומתו </verse>
        <verse osisID="1Kgs.6.3"> ג  והאולם על פני היכל הבית--עשרים אמה ארכו על פני רחב הבית עשר באמה רחבו על פני הבית </verse>
        <verse osisID="1Kgs.6.4"> ד  ויעש לבית חלוני שקפים אטומים </verse>
        <verse osisID="1Kgs.6.5"> ה  ויבן על קיר הבית יצוע (יציע) סביב את קירות הבית סביב להיכל ולדביר ויעש צלעות סביב </verse>
        <verse osisID="1Kgs.6.6"> ו  היצוע (היציע) התחתנה חמש באמה רחבה והתיכנה שש באמה רחבה והשלישית שבע באמה רחבה  כי מגרעות נתן לבית סביב חוצה לבלתי אחז בקירות הבית </verse>
        <verse osisID="1Kgs.6.7"> ז  והבית בהבנתו--אבן שלמה מסע נבנה ומקבות והגרזן כל כלי ברזל לא נשמע בבית בהבנתו </verse>
        <verse osisID="1Kgs.6.8"> ח  פתח הצלע התיכנה אל כתף הבית הימנית ובלולים יעלו על התיכנה ומן התיכנה אל השלשים </verse>
        <verse osisID="1Kgs.6.9"> ט  ויבן את הבית ויכלהו ויספן את הבית גבים ושדרת בארזים </verse>
        <verse osisID="1Kgs.6.10"> י  ויבן את היצוע (היציע) על כל הבית חמש אמות קומתו ויאחז את הבית בעצי ארזים  {פ} </verse>
        <verse osisID="1Kgs.6.11"> יא  ויהי דבר יהוה אל שלמה לאמר </verse>
        <verse osisID="1Kgs.6.12"> יב  הבית הזה אשר אתה בנה אם תלך בחקתי ואת משפטי תעשה ושמרת את כל מצותי ללכת בהם--והקמתי את דברי אתך אשר דברתי אל דוד אביך </verse>
        <verse osisID="1Kgs.6.13"> יג  ושכנתי בתוך בני ישראל ולא אעזב את עמי ישראל  {פ} </verse>
        <verse osisID="1Kgs.6.14"> יד  ויבן שלמה את הבית ויכלהו </verse>
        <verse osisID="1Kgs.6.15"> טו  ויבן את קירות הבית מביתה בצלעות ארזים--מקרקע הבית עד קירות הספן צפה עץ מבית ויצף את קרקע הבית בצלעות ברושים </verse>
        <verse osisID="1Kgs.6.16"> טז  ויבן את עשרים אמה מירכותי (מירכתי) הבית בצלעות ארזים מן הקרקע עד הקירות ויבן לו מבית לדביר לקדש הקדשים </verse>
        <verse osisID="1Kgs.6.17"> יז  וארבעים באמה היה הבית--הוא ההיכל לפני </verse>
        <verse osisID="1Kgs.6.18"> יח  וארז אל הבית פנימה מקלעת פקעים ופטורי צצים  הכל ארז אין אבן נראה </verse>
        <verse osisID="1Kgs.6.19"> יט  ודביר בתוך הבית מפנימה הכין לתתן שם את ארון ברית יהוה </verse>
        <verse osisID="1Kgs.6.20"> כ  ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז </verse>
        <verse osisID="1Kgs.6.21"> כא  ויצף שלמה את הבית מפנימה זהב סגור ויעבר ברתיקות (ברתוקות) זהב לפני הדביר ויצפהו זהב </verse>
        <verse osisID="1Kgs.6.22"> כב  ואת כל הבית צפה זהב עד תם כל הבית וכל המזבח אשר לדביר צפה זהב </verse>
        <verse osisID="1Kgs.6.23"> כג  ויעש בדביר שני כרובים עצי שמן  עשר אמות קומתו </verse>
        <verse osisID="1Kgs.6.24"> כד  וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד קצות כנפיו </verse>
        <verse osisID="1Kgs.6.25"> כה  ועשר באמה הכרוב השני  מדה אחת וקצב אחד לשני הכרבים </verse>
        <verse osisID="1Kgs.6.26"> כו  קומת הכרוב האחד עשר באמה וכן הכרוב השני </verse>
        <verse osisID="1Kgs.6.27"> כז  ויתן את הכרובים בתוך הבית הפנימי ויפרשו את כנפי הכרבים ותגע כנף האחד בקיר וכנף הכרוב השני נגעת בקיר השני וכנפיהם אל תוך הבית נגעת כנף אל כנף </verse>
        <verse osisID="1Kgs.6.28"> כח  ויצף את הכרובים זהב </verse>
        <verse osisID="1Kgs.6.29"> כט  ואת כל קירות הבית מסב קלע פתוחי מקלעות כרובים ותמרת ופטורי צצים--מלפנים ולחיצון </verse>
        <verse osisID="1Kgs.6.30"> ל  ואת קרקע הבית צפה זהב--לפנימה ולחיצון </verse>
        <verse osisID="1Kgs.6.31"> לא  ואת פתח הדביר עשה דלתות עצי שמן האיל מזוזות חמשית </verse>
        <verse osisID="1Kgs.6.32"> לב  ושתי דלתות עצי שמן וקלע עליהם מקלעות כרובים ותמרת ופטורי צצים וצפה זהב וירד על הכרובים ועל התמרות את הזהב </verse>
        <verse osisID="1Kgs.6.33"> לג  וכן עשה לפתח ההיכל מזוזות עצי שמן מאת רבעית </verse>
        <verse osisID="1Kgs.6.34"> לד  ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים </verse>
        <verse osisID="1Kgs.6.35"> לה  וקלע כרובים ותמרות ופטרי צצים וצפה זהב מישר על המחקה </verse>
        <verse osisID="1Kgs.6.36"> לו  ויבן את החצר הפנימית שלשה טורי גזית וטור כרתת ארזים </verse>
        <verse osisID="1Kgs.6.37"> לז  בשנה הרביעית יסד בית יהוה--בירח זו </verse>
        <verse osisID="1Kgs.6.38"> לח  ובשנה האחת עשרה בירח בול הוא החדש השמיני כלה הבית לכל דבריו ולכל משפטו ויבנהו שבע שנים </verse>
      </chapter>
      <chapter osisID="1Kgs.7">
        <verse osisID="1Kgs.7.1"> א  ואת ביתו בנה שלמה שלש עשרה שנה ויכל את כל ביתו </verse>
        <verse osisID="1Kgs.7.2"> ב  ויבן את בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על העמודים </verse>
        <verse osisID="1Kgs.7.3"> ג  וספן בארז ממעל על הצלעות אשר על העמודים ארבעים וחמשה--חמשה עשר הטור </verse>
        <verse osisID="1Kgs.7.4"> ד  ושקפים שלשה טורים ומחזה אל מחזה שלש פעמים </verse>
        <verse osisID="1Kgs.7.5"> ה  וכל הפתחים והמזוזות רבעים שקף ומול מחזה אל מחזה שלש פעמים </verse>
        <verse osisID="1Kgs.7.6"> ו  ואת אולם העמודים עשה חמשים אמה ארכו ושלשים אמה רחבו ואולם על פניהם ועמדים ועב על פניהם </verse>
        <verse osisID="1Kgs.7.7"> ז  ואולם הכסא אשר ישפט שם אלם המשפט עשה וספון בארז מהקרקע עד הקרקע </verse>
        <verse osisID="1Kgs.7.8"> ח  וביתו אשר ישב שם חצר האחרת מבית לאולם כמעשה הזה היה ובית יעשה לבת פרעה אשר לקח שלמה כאולם הזה </verse>
        <verse osisID="1Kgs.7.9"> ט  כל אלה אבנים יקרת כמדות גזית מגררות במגרה מבית ומחוץ וממסד עד הטפחות ומחוץ עד החצר הגדולה </verse>
        <verse osisID="1Kgs.7.10"> י  ומיסד אבנים יקרות אבנים גדלות--אבני עשר אמות ואבני שמנה אמות </verse>
        <verse osisID="1Kgs.7.11"> יא  ומלמעלה אבנים יקרות כמדות גזית--וארז </verse>
        <verse osisID="1Kgs.7.12"> יב  וחצר הגדולה סביב שלשה טורים גזית וטור כרתת ארזים ולחצר בית יהוה הפנימית ולאלם הבית  {פ} </verse>
        <verse osisID="1Kgs.7.13"> יג  וישלח המלך שלמה ויקח את חירם מצר </verse>
        <verse osisID="1Kgs.7.14"> יד  בן אשה אלמנה הוא ממטה נפתלי ואביו איש צרי חרש נחשת וימלא את החכמה ואת התבונה ואת הדעת לעשות כל מלאכה בנחשת ויבוא אל המלך שלמה ויעש את כל מלאכתו </verse>
        <verse osisID="1Kgs.7.15"> טו  ויצר את שני העמודים נחשת  שמנה עשרה אמה קומת העמוד האחד וחוט שתים עשרה אמה יסב את העמוד השני </verse>
        <verse osisID="1Kgs.7.16"> טז  ושתי כתרת עשה לתת על ראשי העמודים--מצק נחשת  חמש אמות קומת הכתרת האחת וחמש אמות קומת הכתרת השנית </verse>
        <verse osisID="1Kgs.7.17"> יז  שבכים מעשה שבכה גדלים מעשה שרשרות לכתרת אשר על ראש העמודים--שבעה לכתרת האחת ושבעה לכתרת השנית </verse>
        <verse osisID="1Kgs.7.18"> יח  ויעש את העמודים ושני טורים סביב על השבכה האחת לכסות את הכתרת אשר על ראש הרמנים וכן עשה לכתרת השנית </verse>
        <verse osisID="1Kgs.7.19"> יט  וכתרת אשר על ראש העמודים--מעשה שושן באולם  ארבע אמות </verse>
        <verse osisID="1Kgs.7.20"> כ  וכתרת על שני העמודים גם ממעל מלעמת הבטן אשר לעבר שבכה (השבכה) והרמונים מאתים טרים סביב על הכתרת השנית </verse>
        <verse osisID="1Kgs.7.21"> כא  ויקם את העמדים לאלם ההיכל ויקם את העמוד הימני ויקרא את שמו יכין ויקם את העמוד השמאלי ויקרא את שמו בעז </verse>
        <verse osisID="1Kgs.7.22"> כב  ועל ראש העמודים מעשה שושן ותתם מלאכת העמודים </verse>
        <verse osisID="1Kgs.7.23"> כג  ויעש את הים מוצק  עשר באמה משפתו עד שפתו עגל סביב וחמש באמה קומתו וקוה (וקו) שלשים באמה יסב אתו סביב </verse>
        <verse osisID="1Kgs.7.24"> כד  ופקעים מתחת לשפתו סביב סבבים אתו--עשר באמה מקפים את הים סביב שני טורים הפקעים יצקים ביצקתו </verse>
        <verse osisID="1Kgs.7.25"> כה  עמד על שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה </verse>
        <verse osisID="1Kgs.7.26"> כו  ועביו טפח ושפתו כמעשה שפת כוס פרח שושן אלפים בת יכיל  {פ} </verse>
        <verse osisID="1Kgs.7.27"> כז  ויעש את המכנות עשר נחשת  ארבע באמה ארך המכונה האחת וארבע באמה רחבה ושלש באמה קומתה </verse>
        <verse osisID="1Kgs.7.28"> כח  וזה מעשה המכונה מסגרת להם ומסגרת בין השלבים </verse>
        <verse osisID="1Kgs.7.29"> כט  ועל המסגרות אשר בין השלבים אריות בקר וכרובים ועל השלבים כן ממעל ומתחת לאריות ולבקר ליות מעשה מורד </verse>
        <verse osisID="1Kgs.7.30"> ל  וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפות יצקות מעבר איש ליות </verse>
        <verse osisID="1Kgs.7.31"> לא  ופיהו מבית לכתרת ומעלה באמה ופיה עגל מעשה כן אמה וחצי האמה וגם על פיה מקלעות ומסגרתיהם מרבעות לא עגלות </verse>
        <verse osisID="1Kgs.7.32"> לב  וארבעת האופנים למתחת למסגרות וידות האופנים במכונה וקומת האופן האחד אמה וחצי האמה </verse>
        <verse osisID="1Kgs.7.33"> לג  ומעשה האופנים כמעשה אופן המרכבה ידותם וגביהם וחשקיהם וחשריהם--הכל מוצק </verse>
        <verse osisID="1Kgs.7.34"> לד  וארבע כתפות--אל ארבע פנות המכנה האחת מן המכנה כתפיה </verse>
        <verse osisID="1Kgs.7.35"> לה  ובראש המכונה חצי האמה קומה--עגל סביב ועל ראש המכנה ידתיה ומסגרתיה ממנה </verse>
        <verse osisID="1Kgs.7.36"> לו  ויפתח על הלחת ידתיה ועל ומסגרתיה (מסגרתיה) כרובים אריות ותמרת--כמער איש וליות סביב </verse>
        <verse osisID="1Kgs.7.37"> לז  כזאת עשה את עשר המכנות  מוצק אחד מדה אחת קצב אחד--לכלהנה  {ס} </verse>
        <verse osisID="1Kgs.7.38"> לח  ויעש עשרה כירות נחשת  ארבעים בת יכיל הכיור האחד ארבע באמה הכיור האחד--כיור אחד על המכונה האחת לעשר המכנות </verse>
        <verse osisID="1Kgs.7.39"> לט  ויתן את המכנות חמש על כתף הבית מימין וחמש על כתף הבית משמאלו ואת הים נתן מכתף הבית הימנית קדמה--ממול נגב  {ס} </verse>
        <verse osisID="1Kgs.7.40"> מ  ויעש חירום--את הכירות ואת היעים ואת המזרקות ויכל חירם לעשות את כל המלאכה אשר עשה למלך שלמה בית יהוה </verse>
        <verse osisID="1Kgs.7.41"> מא  עמדים שנים וגלת הכתרת אשר על ראש העמודים שתים והשבכות שתים--לכסות את שתי גלות הכתרת אשר על ראש העמודים </verse>
        <verse osisID="1Kgs.7.42"> מב  ואת הרמנים ארבע מאות לשתי השבכות--שני טורים רמנים לשבכה האחת לכסות את שתי גלות הכתרת אשר על פני העמודים </verse>
        <verse osisID="1Kgs.7.43"> מג  ואת המכנות עשר ואת הכירת עשרה על המכנות </verse>
        <verse osisID="1Kgs.7.44"> מד  ואת הים האחד ואת הבקר שנים עשר תחת הים </verse>
        <verse osisID="1Kgs.7.45"> מה  ואת הסירות ואת היעים ואת המזרקות ואת כל הכלים האהל (האלה) אשר עשה חירם למלך שלמה בית יהוה--נחשת ממרט </verse>
        <verse osisID="1Kgs.7.46"> מו  בככר הירדן יצקם המלך במעבה האדמה בין סכות ובין צרתן </verse>
        <verse osisID="1Kgs.7.47"> מז  וינח שלמה את כל הכלים מרב מאד מאד--לא נחקר משקל הנחשת </verse>
        <verse osisID="1Kgs.7.48"> מח  ויעש שלמה--את כל הכלים אשר בית יהוה  את מזבח הזהב ואת השלחן אשר עליו לחם הפנים זהב </verse>
        <verse osisID="1Kgs.7.49"> מט  ואת המנרות חמש מימין וחמש משמאול לפני הדביר--זהב סגור והפרח והנרת והמלקחים זהב </verse>
        <verse osisID="1Kgs.7.50"> נ  והספות והמזמרות והמזרקות והכפות והמחתות--זהב סגור והפתות לדלתות הבית הפנימי לקדש הקדשים לדלתי הבית להיכל--זהב  {פ} </verse>
        <verse osisID="1Kgs.7.51"> נא  ותשלם כל המלאכה אשר עשה המלך שלמה בית יהוה ויבא שלמה את קדשי דוד אביו את הכסף ואת הזהב ואת הכלים--נתן באצרות בית יהוה  {פ} </verse>
      </chapter>
      <chapter osisID="1Kgs.8">
        <verse osisID="1Kgs.8.1"> א  אז יקהל שלמה את זקני ישראל את כל ראשי המטות נשיאי האבות לבני ישראל אל המלך שלמה--ירושלם  להעלות את ארון ברית יהוה מעיר דוד--היא ציון </verse>
        <verse osisID="1Kgs.8.2"> ב  ויקהלו אל המלך שלמה כל איש ישראל בירח האתנים בחג--הוא החדש השביעי </verse>
        <verse osisID="1Kgs.8.3"> ג  ויבאו כל זקני ישראל וישאו הכהנים את הארון </verse>
        <verse osisID="1Kgs.8.4"> ד  ויעלו את ארון יהוה ואת אהל מועד ואת כל כלי הקדש אשר באהל ויעלו אתם הכהנים והלוים </verse>
        <verse osisID="1Kgs.8.5"> ה  והמלך שלמה וכל עדת ישראל הנועדים עליו אתו לפני הארון--מזבחים צאן ובקר אשר לא יספרו ולא ימנו מרב </verse>
        <verse osisID="1Kgs.8.6"> ו  ויבאו הכהנים את ארון ברית יהוה אל מקומו אל דביר הבית--אל קדש הקדשים  אל תחת כנפי הכרובים </verse>
        <verse osisID="1Kgs.8.7"> ז  כי הכרובים פרשים כנפים אל מקום הארון ויסכו הכרבים על הארון ועל בדיו מלמעלה </verse>
        <verse osisID="1Kgs.8.8"> ח  ויארכו הבדים ויראו ראשי הבדים מן הקדש על פני הדביר ולא יראו החוצה ויהיו שם עד היום הזה </verse>
        <verse osisID="1Kgs.8.9"> ט  אין בארון רק שני לחות האבנים אשר הנח שם משה בחרב--אשר כרת יהוה עם בני ישראל בצאתם מארץ מצרים </verse>
        <verse osisID="1Kgs.8.10"> י  ויהי בצאת הכהנים מן הקדש והענן מלא את בית יהוה </verse>
        <verse osisID="1Kgs.8.11"> יא  ולא יכלו הכהנים לעמד לשרת מפני הענן  כי מלא כבוד יהוה את בית יהוה  {פ} </verse>
        <verse osisID="1Kgs.8.12"> יב  אז אמר שלמה  יהוה אמר לשכן בערפל </verse>
        <verse osisID="1Kgs.8.13"> יג  בנה בניתי בית זבל לך--מכון לשבתך עולמים </verse>
        <verse osisID="1Kgs.8.14"> יד  ויסב המלך את פניו ויברך את כל קהל ישראל וכל קהל ישראל עמד </verse>
        <verse osisID="1Kgs.8.15"> טו  ויאמר ברוך יהוה אלהי ישראל אשר דבר בפיו את דוד אבי ובידו מלא לאמר </verse>
        <verse osisID="1Kgs.8.16"> טז  מן היום אשר הוצאתי את עמי את ישראל ממצרים לא בחרתי בעיר מכל שבטי ישראל לבנות בית להיות שמי שם ואבחר בדוד להיות על עמי ישראל </verse>
        <verse osisID="1Kgs.8.17"> יז  ויהי עם לבב דוד אבי--לבנות בית לשם יהוה אלהי ישראל </verse>
        <verse osisID="1Kgs.8.18"> יח  ויאמר יהוה אל דוד אבי יען אשר היה עם לבבך לבנות בית לשמי--הטיבת כי היה עם לבבך </verse>
        <verse osisID="1Kgs.8.19"> יט  רק אתה לא תבנה הבית  כי אם בנך היצא מחלציך הוא יבנה הבית לשמי </verse>
        <verse osisID="1Kgs.8.20"> כ  ויקם יהוה את דברו אשר דבר ואקם תחת דוד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל </verse>
        <verse osisID="1Kgs.8.21"> כא  ואשם שם מקום לארון אשר שם ברית יהוה אשר כרת עם אבתינו בהוציאו אתם מארץ מצרים  {ס} </verse>
        <verse osisID="1Kgs.8.22"> כב  ויעמד שלמה לפני מזבח יהוה נגד כל קהל ישראל ויפרש כפיו השמים </verse>
        <verse osisID="1Kgs.8.23"> כג  ויאמר יהוה אלהי ישראל אין כמוך אלהים בשמים ממעל ועל הארץ מתחת  שמר הברית והחסד לעבדיך ההלכים לפניך בכל לבם </verse>
        <verse osisID="1Kgs.8.24"> כד  אשר שמרת לעבדך דוד אבי את אשר דברת לו ותדבר בפיך ובידך מלאת כיום הזה </verse>
        <verse osisID="1Kgs.8.25"> כה  ועתה יהוה אלהי ישראל שמר לעבדך דוד אבי את אשר דברת לו לאמר לא יכרת לך איש מלפני ישב על כסא ישראל  רק אם ישמרו בניך את דרכם ללכת לפני כאשר הלכת לפני </verse>
        <verse osisID="1Kgs.8.26"> כו  ועתה אלהי ישראל--יאמן נא דבריך (דברך) אשר דברת לעבדך דוד אבי </verse>
        <verse osisID="1Kgs.8.27"> כז  כי האמנם ישב אלהים על הארץ הנה השמים ושמי השמים לא יכלכלוך--אף כי הבית הזה אשר בניתי </verse>
        <verse osisID="1Kgs.8.28"> כח  ופנית אל תפלת עבדך ואל תחנתו--יהוה אלהי  לשמע אל הרנה ואל התפלה אשר עבדך מתפלל לפניך היום </verse>
        <verse osisID="1Kgs.8.29"> כט  להיות עינך פתחת אל הבית הזה לילה ויום אל המקום אשר אמרת יהיה שמי שם--לשמע אל התפלה אשר יתפלל עבדך אל המקום הזה </verse>
        <verse osisID="1Kgs.8.30"> ל  ושמעת אל תחנת עבדך ועמך ישראל אשר יתפללו אל המקום הזה ואתה תשמע אל מקום שבתך אל השמים ושמעת וסלחת </verse>
        <verse osisID="1Kgs.8.31"> לא  את אשר יחטא איש לרעהו ונשא בו אלה להאלתו ובא אלה לפני מזבחך--בבית הזה </verse>
        <verse osisID="1Kgs.8.32"> לב  ואתה תשמע השמים ועשית ושפטת את עבדיך--להרשיע רשע לתת דרכו בראשו ולהצדיק צדיק לתת לו כצדקתו </verse>
        <verse osisID="1Kgs.8.33"> לג  בהנגף עמך ישראל לפני אויב--אשר יחטאו לך ושבו אליך והודו את שמך והתפללו והתחננו אליך בבית הזה </verse>
        <verse osisID="1Kgs.8.34"> לד  ואתה תשמע השמים וסלחת לחטאת עמך ישראל והשבתם אל האדמה אשר נתת לאבותם  {ס} </verse>
        <verse osisID="1Kgs.8.35"> לה  בהעצר שמים ולא יהיה מטר כי יחטאו לך והתפללו אל המקום הזה והודו את שמך ומחטאתם ישובון כי תענם </verse>
        <verse osisID="1Kgs.8.36"> לו  ואתה תשמע השמים וסלחת לחטאת עבדיך ועמך ישראל--כי תורם את הדרך הטובה אשר ילכו בה ונתתה מטר על ארצך אשר נתתה לעמך לנחלה  {ס} </verse>
        <verse osisID="1Kgs.8.37"> לז  רעב כי יהיה בארץ דבר כי יהיה שדפון ירקון ארבה חסיל כי יהיה כי יצר לו איבו בארץ שעריו--כל נגע כל מחלה </verse>
        <verse osisID="1Kgs.8.38"> לח  כל תפלה כל תחנה אשר תהיה לכל האדם לכל עמך ישראל--אשר ידעון איש נגע לבבו ופרש כפיו אל הבית הזה </verse>
        <verse osisID="1Kgs.8.39"> לט  ואתה תשמע השמים מכון שבתך וסלחת ועשית ונתת לאיש ככל דרכיו אשר תדע את לבבו  כי אתה ידעת לבדך את לבב כל בני האדם </verse>
        <verse osisID="1Kgs.8.40"> מ  למען יראוך כל הימים אשר הם חיים על פני האדמה--אשר נתתה לאבתינו </verse>
        <verse osisID="1Kgs.8.41"> מא  וגם אל הנכרי אשר לא מעמך ישראל הוא ובא מארץ רחוקה למען שמך </verse>
        <verse osisID="1Kgs.8.42"> מב  כי ישמעון את שמך הגדול ואת ידך החזקה וזרעך הנטויה ובא והתפלל אל הבית הזה </verse>
        <verse osisID="1Kgs.8.43"> מג  אתה תשמע השמים מכון שבתך ועשית ככל אשר יקרא אליך הנכרי--למען ידעון כל עמי הארץ את שמך ליראה אתך כעמך ישראל ולדעת כי שמך נקרא על הבית הזה אשר בניתי </verse>
        <verse osisID="1Kgs.8.44"> מד  כי יצא עמך למלחמה על איבו בדרך אשר תשלחם והתפללו אל יהוה דרך העיר אשר בחרת בה והבית אשר בנתי לשמך </verse>
        <verse osisID="1Kgs.8.45"> מה  ושמעת השמים את תפלתם ואת תחנתם ועשית משפטם </verse>
        <verse osisID="1Kgs.8.46"> מו  כי יחטאו לך כי אין אדם אשר לא יחטא ואנפת בם ונתתם לפני אויב ושבום שביהם אל ארץ האויב רחוקה או קרובה </verse>
        <verse osisID="1Kgs.8.47"> מז  והשיבו אל לבם בארץ אשר נשבו שם ושבו והתחננו אליך בארץ שביהם לאמר חטאנו והעוינו רשענו </verse>
        <verse osisID="1Kgs.8.48"> מח  ושבו אליך בכל לבבם ובכל נפשם בארץ איביהם אשר שבו אתם והתפללו אליך דרך ארצם אשר נתתה לאבותם העיר אשר בחרת והבית אשר בנית (בניתי) לשמך </verse>
        <verse osisID="1Kgs.8.49"> מט  ושמעת השמים מכון שבתך את תפלתם ואת תחנתם ועשית משפטם </verse>
        <verse osisID="1Kgs.8.50"> נ  וסלחת לעמך אשר חטאו לך ולכל פשעיהם אשר פשעו בך ונתתם לרחמים לפני שביהם ורחמום </verse>
        <verse osisID="1Kgs.8.51"> נא  כי עמך ונחלתך הם אשר הוצאת ממצרים מתוך כור הברזל </verse>
        <verse osisID="1Kgs.8.52"> נב  להיות עיניך פתחת אל תחנת עבדך ואל תחנת עמך ישראל לשמע אליהם בכל קראם אליך </verse>
        <verse osisID="1Kgs.8.53"> נג  כי אתה הבדלתם לך לנחלה מכל עמי הארץ  כאשר דברת ביד משה עבדך בהוציאך את אבתינו ממצרים--אדני יהוה  {פ} </verse>
        <verse osisID="1Kgs.8.54"> נד  ויהי ככלות שלמה להתפלל אל יהוה את כל התפלה והתחנה הזאת קם מלפני מזבח יהוה מכרע על ברכיו וכפיו פרשות השמים </verse>
        <verse osisID="1Kgs.8.55"> נה  ויעמד--ויברך את כל קהל ישראל  קול גדול לאמר </verse>
        <verse osisID="1Kgs.8.56"> נו  ברוך יהוה אשר נתן מנוחה לעמו ישראל ככל אשר דבר  לא נפל דבר אחד מכל דברו הטוב אשר דבר ביד משה עבדו </verse>
        <verse osisID="1Kgs.8.57"> נז  יהי יהוה אלהינו עמנו כאשר היה עם אבתינו  אל יעזבנו ואל יטשנו </verse>
        <verse osisID="1Kgs.8.58"> נח  להטות לבבנו אליו--ללכת בכל דרכיו ולשמר מצותיו וחקיו ומשפטיו אשר צוה את אבתינו </verse>
        <verse osisID="1Kgs.8.59"> נט  ויהיו דברי אלה אשר התחננתי לפני יהוה קרבים אל יהוה אלהינו יומם ולילה  לעשות משפט עבדו ומשפט עמו ישראל--דבר יום ביומו </verse>
        <verse osisID="1Kgs.8.60"> ס  למען דעת כל עמי הארץ כי יהוה הוא האלהים  אין עוד </verse>
        <verse osisID="1Kgs.8.61"> סא  והיה לבבכם שלם עם יהוה אלהינו ללכת בחקיו ולשמר מצותיו כיום הזה </verse>
        <verse osisID="1Kgs.8.62"> סב  והמלך וכל ישראל עמו זבחים זבח לפני יהוה </verse>
        <verse osisID="1Kgs.8.63"> סג  ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את בית יהוה המלך וכל בני ישראל </verse>
        <verse osisID="1Kgs.8.64"> סד  ביום ההוא קדש המלך את תוך החצר אשר לפני בית יהוה--כי עשה שם את העלה ואת המנחה ואת חלבי השלמים  כי מזבח הנחשת אשר לפני יהוה קטן מהכיל את העלה ואת המנחה ואת חלבי השלמים </verse>
        <verse osisID="1Kgs.8.65"> סה  ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני יהוה אלהינו שבעת ימים ושבעת ימים--ארבעה עשר יום </verse>
        <verse osisID="1Kgs.8.66"> סו  ביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה יהוה לדוד עבדו ולישראל עמו </verse>
      </chapter>
      <chapter osisID="1Kgs.9">
        <verse osisID="1Kgs.9.1"> א  ויהי ככלות שלמה לבנות את בית יהוה ואת בית המלך ואת כל חשק שלמה אשר חפץ לעשות  {פ} </verse>
        <verse osisID="1Kgs.9.2"> ב  וירא יהוה אל שלמה שנית כאשר נראה אליו בגבעון </verse>
        <verse osisID="1Kgs.9.3"> ג  ויאמר יהוה אליו שמעתי את תפלתך ואת תחנתך אשר התחננתה לפני--הקדשתי את הבית הזה אשר בנתה לשום שמי שם עד עולם והיו עיני ולבי שם כל הימים </verse>
        <verse osisID="1Kgs.9.4"> ד  ואתה אם תלך לפני כאשר הלך דוד אביך בתם לבב ובישר לעשות ככל אשר צויתיך--חקי ומשפטי תשמר </verse>
        <verse osisID="1Kgs.9.5"> ה  והקמתי את כסא ממלכתך על ישראל--לעלם  כאשר דברתי על דוד אביך לאמר לא יכרת לך איש מעל כסא ישראל </verse>
        <verse osisID="1Kgs.9.6"> ו  אם שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם </verse>
        <verse osisID="1Kgs.9.7"> ז  והכרתי את ישראל מעל פני האדמה אשר נתתי להם ואת הבית אשר הקדשתי לשמי אשלח מעל פני והיה ישראל למשל ולשנינה בכל העמים </verse>
        <verse osisID="1Kgs.9.8"> ח  והבית הזה יהיה עליון כל עבר עליו ישם ושרק ואמרו על מה עשה יהוה ככה לארץ הזאת ולבית הזה </verse>
        <verse osisID="1Kgs.9.9"> ט  ואמרו על אשר עזבו את יהוה אלהיהם אשר הוציא את אבתם מארץ מצרים ויחזקו באלהים אחרים וישתחו (וישתחוו) להם ויעבדם על כן הביא יהוה עליהם את כל הרעה הזאת  {פ} </verse>
        <verse osisID="1Kgs.9.10"> י  ויהי מקצה עשרים שנה אשר בנה שלמה את שני הבתים--את בית יהוה ואת בית המלך </verse>
        <verse osisID="1Kgs.9.11"> יא  חירם מלך צר נשא את שלמה בעצי ארזים ובעצי ברושים ובזהב--לכל חפצו אז יתן המלך שלמה לחירם עשרים עיר בארץ הגליל </verse>
        <verse osisID="1Kgs.9.12"> יב  ויצא חירם מצר לראות את הערים אשר נתן לו שלמה ולא ישרו בעיניו </verse>
        <verse osisID="1Kgs.9.13"> יג  ויאמר--מה הערים האלה אשר נתתה לי אחי ויקרא להם ארץ כבול עד היום הזה  {פ} </verse>
        <verse osisID="1Kgs.9.14"> יד  וישלח חירם למלך מאה ועשרים ככר זהב </verse>
        <verse osisID="1Kgs.9.15"> טו  וזה דבר המס אשר העלה המלך שלמה לבנות את בית יהוה ואת ביתו ואת המלוא ואת חומת ירושלם ואת חצר ואת מגדו ואת גזר </verse>
        <verse osisID="1Kgs.9.16"> טז  פרעה מלך מצרים עלה וילכד את גזר וישרפה באש ואת הכנעני הישב בעיר הרג ויתנה שלחים לבתו אשת שלמה </verse>
        <verse osisID="1Kgs.9.17"> יז  ויבן שלמה את גזר ואת בית חרן תחתון </verse>
        <verse osisID="1Kgs.9.18"> יח  ואת בעלת ואת תמר (תדמר) במדבר בארץ </verse>
        <verse osisID="1Kgs.9.19"> יט  ואת כל ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו </verse>
        <verse osisID="1Kgs.9.20"> כ  כל העם הנותר מן האמרי החתי הפרזי החוי והיבוסי אשר לא מבני ישראל המה </verse>
        <verse osisID="1Kgs.9.21"> כא  בניהם אשר נתרו אחריהם בארץ אשר לא יכלו בני ישראל להחרימם ויעלם שלמה למס עבד עד היום הזה </verse>
        <verse osisID="1Kgs.9.22"> כב  ומבני ישראל לא נתן שלמה עבד  כי הם אנשי המלחמה ועבדיו ושריו ושלישיו ושרי רכבו ופרשיו  {ס} </verse>
        <verse osisID="1Kgs.9.23"> כג  אלה שרי הנצבים אשר על המלאכה לשלמה חמשים וחמש מאות--הרדים בעם העשים במלאכה </verse>
        <verse osisID="1Kgs.9.24"> כד  אך בת פרעה עלתה מעיר דוד אל ביתה אשר בנה לה אז בנה את המלוא </verse>
        <verse osisID="1Kgs.9.25"> כה  והעלה שלמה שלש פעמים בשנה עלות ושלמים על המזבח אשר בנה ליהוה והקטיר אתו אשר לפני יהוה ושלם את הבית </verse>
        <verse osisID="1Kgs.9.26"> כו  ואני עשה המלך שלמה בעציון גבר אשר את אלות על שפת ים סוף--בארץ אדום </verse>
        <verse osisID="1Kgs.9.27"> כז  וישלח חירם באני את עבדיו אנשי אניות ידעי הים--עם עבדי שלמה </verse>
        <verse osisID="1Kgs.9.28"> כח  ויבאו אופירה--ויקחו משם זהב ארבע מאות ועשרים ככר ויבאו אל המלך שלמה  {פ} </verse>
      </chapter>
      <chapter osisID="1Kgs.10">
        <verse osisID="1Kgs.10.1"> א  ומלכת שבא שמעת את שמע שלמה--לשם יהוה ותבא לנסתו בחידות </verse>
        <verse osisID="1Kgs.10.2"> ב  ותבא ירושלמה בחיל כבד מאד גמלים נשאים בשמים וזהב רב מאד ואבן יקרה ותבא אל שלמה ותדבר אליו את כל אשר היה עם לבבה </verse>
        <verse osisID="1Kgs.10.3"> ג  ויגד לה שלמה את כל דבריה  לא היה דבר נעלם מן המלך אשר לא הגיד לה </verse>
        <verse osisID="1Kgs.10.4"> ד  ותרא מלכת שבא את כל חכמת שלמה והבית אשר בנה </verse>
        <verse osisID="1Kgs.10.5"> ה  ומאכל שלחנו ומושב עבדיו ומעמד משרתו ומלבשיהם ומשקיו ועלתו אשר יעלה בית יהוה ולא היה בה עוד רוח </verse>
        <verse osisID="1Kgs.10.6"> ו  ותאמר אל המלך אמת היה הדבר אשר שמעתי בארצי--על דבריך ועל חכמתך </verse>
        <verse osisID="1Kgs.10.7"> ז  ולא האמנתי לדברים עד אשר באתי ותראינה עיני והנה לא הגד לי החצי  הוספת חכמה וטוב אל השמועה אשר שמעתי </verse>
        <verse osisID="1Kgs.10.8"> ח  אשרי אנשיך אשרי עבדיך אלה העמדים לפניך תמיד השמעים את חכמתך </verse>
        <verse osisID="1Kgs.10.9"> ט  יהי יהוה אלהיך ברוך אשר חפץ בך לתתך על כסא ישראל--באהבת יהוה את ישראל לעלם וישימך למלך לעשות משפט וצדקה </verse>
        <verse osisID="1Kgs.10.10"> י  ותתן למלך מאה ועשרים ככר זהב ובשמים הרבה מאד--ואבן יקרה לא בא כבשם ההוא עוד לרב אשר נתנה מלכת שבא למלך שלמה </verse>
        <verse osisID="1Kgs.10.11"> יא  וגם אני חירם אשר נשא זהב מאופיר  הביא מאפיר עצי אלמגים הרבה מאד--ואבן יקרה </verse>
        <verse osisID="1Kgs.10.12"> יב  ויעש המלך את עצי האלמגים מסעד לבית יהוה ולבית המלך וכנרות ונבלים לשרים לא בא כן עצי אלמגים ולא נראה עד היום הזה </verse>
        <verse osisID="1Kgs.10.13"> יג  והמלך שלמה נתן למלכת שבא את כל חפצה אשר שאלה מלבד אשר נתן לה כיד המלך שלמה ותפן ותלך לארצה היא ועבדיה  {פ} </verse>
        <verse osisID="1Kgs.10.14"> יד  ויהי משקל הזהב אשר בא לשלמה בשנה אחת--שש מאות ששים ושש ככר זהב </verse>
        <verse osisID="1Kgs.10.15"> טו  לבד מאנשי התרים ומסחר הרכלים וכל מלכי הערב ופחות הארץ </verse>
        <verse osisID="1Kgs.10.16"> טז  ויעש המלך שלמה מאתים צנה זהב שחוט שש מאות זהב יעלה על הצנה האחת </verse>
        <verse osisID="1Kgs.10.17"> יז  ושלש מאות מגנים זהב שחוט--שלשת מנים זהב יעלה על המגן האחת ויתנם המלך בית יער הלבנון  {פ} </verse>
        <verse osisID="1Kgs.10.18"> יח  ויעש המלך כסא שן גדול ויצפהו זהב מופז </verse>
        <verse osisID="1Kgs.10.19"> יט  שש מעלות לכסה וראש עגל לכסה מאחריו וידת מזה ומזה אל מקום השבת ושנים אריות עמדים אצל הידות </verse>
        <verse osisID="1Kgs.10.20"> כ  ושנים עשר אריים עמדים שם על שש המעלות--מזה ומזה לא נעשה כן לכל ממלכות </verse>
        <verse osisID="1Kgs.10.21"> כא  וכל כלי משקה המלך שלמה זהב וכל כלי בית יער הלבנון זהב סגור  אין כסף לא נחשב בימי שלמה--למאומה </verse>
        <verse osisID="1Kgs.10.22"> כב  כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים </verse>
        <verse osisID="1Kgs.10.23"> כג  ויגדל המלך שלמה מכל מלכי הארץ--לעשר ולחכמה </verse>
        <verse osisID="1Kgs.10.24"> כד  וכל הארץ--מבקשים את פני שלמה  לשמע את חכמתו אשר נתן אלהים בלבו </verse>
        <verse osisID="1Kgs.10.25"> כה  והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים--דבר שנה בשנה  {ס} </verse>
        <verse osisID="1Kgs.10.26"> כו  ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים וינחם בערי הרכב ועם המלך בירושלם </verse>
        <verse osisID="1Kgs.10.27"> כז  ויתן המלך את הכסף בירושלם כאבנים ואת הארזים נתן כשקמים אשר בשפלה--לרב </verse>
        <verse osisID="1Kgs.10.28"> כח  ומוצא הסוסים אשר לשלמה ממצרים ומקוה--סחרי המלך יקחו מקוה במחיר </verse>
        <verse osisID="1Kgs.10.29"> כט  ותעלה ותצא מרכבה ממצרים בשש מאות כסף וסוס בחמשים ומאה וכן לכל מלכי החתים ולמלכי ארם--בידם יצאו  {פ} </verse>
      </chapter>
      <chapter osisID="1Kgs.11">
        <verse osisID="1Kgs.11.1"> א  והמלך שלמה אהב נשים נכריות רבות--ואת בת פרעה  מואביות עמניות אדמית צדנית חתית </verse>
        <verse osisID="1Kgs.11.2"> ב  מן הגוים אשר אמר יהוה אל בני ישראל לא תבאו בהם והם לא יבאו בכם אכן יטו את לבבכם אחרי אלהיהם--בהם דבק שלמה לאהבה </verse>
        <verse osisID="1Kgs.11.3"> ג  ויהי לו נשים שרות שבע מאות ופלגשים שלש מאות ויטו נשיו את לבו </verse>
        <verse osisID="1Kgs.11.4"> ד  ויהי לעת זקנת שלמה נשיו הטו את לבבו אחרי אלהים אחרים ולא היה לבבו שלם עם יהוה אלהיו כלבב דויד אביו </verse>
        <verse osisID="1Kgs.11.5"> ה  וילך שלמה--אחרי עשתרת אלהי צדנים ואחרי מלכם שקץ עמנים </verse>
        <verse osisID="1Kgs.11.6"> ו  ויעש שלמה הרע בעיני יהוה ולא מלא אחרי יהוה כדוד אביו  {ס} </verse>
        <verse osisID="1Kgs.11.7"> ז  אז יבנה שלמה במה לכמוש שקץ מואב בהר אשר על פני ירושלם ולמלך שקץ בני עמון </verse>
        <verse osisID="1Kgs.11.8"> ח  וכן עשה לכל נשיו הנכריות מקטירות ומזבחות לאלהיהן </verse>
        <verse osisID="1Kgs.11.9"> ט  ויתאנף יהוה בשלמה  כי נטה לבבו מעם יהוה אלהי ישראל הנראה אליו פעמים </verse>
        <verse osisID="1Kgs.11.10"> י  וצוה אליו על הדבר הזה לבלתי לכת אחרי אלהים אחרים ולא שמר את אשר צוה יהוה  {פ} </verse>
        <verse osisID="1Kgs.11.11"> יא  ויאמר יהוה לשלמה יען אשר היתה זאת עמך ולא שמרת בריתי וחקתי אשר צויתי עליך--קרע אקרע את הממלכה מעליך ונתתיה לעבדך </verse>
        <verse osisID="1Kgs.11.12"> יב  אך בימיך לא אעשנה למען דוד אביך  מיד בנך אקרענה </verse>
        <verse osisID="1Kgs.11.13"> יג  רק את כל הממלכה לא אקרע שבט אחד אתן לבנך  למען דוד עבדי ולמען ירושלם אשר בחרתי  {ס} </verse>
        <verse osisID="1Kgs.11.14"> יד  ויקם יהוה שטן לשלמה את הדד האדמי  מזרע המלך הוא באדום </verse>
        <verse osisID="1Kgs.11.15"> טו  ויהי בהיות דוד את אדום בעלות יואב שר הצבא לקבר את החללים ויך כל זכר באדום </verse>
        <verse osisID="1Kgs.11.16"> טז  כי ששת חדשים ישב שם יואב וכל ישראל עד הכרית כל זכר באדום </verse>
        <verse osisID="1Kgs.11.17"> יז  ויברח אדד הוא ואנשים אדמיים מעבדי אביו אתו--לבוא מצרים והדד נער קטן </verse>
        <verse osisID="1Kgs.11.18"> יח  ויקמו ממדין ויבאו פארן ויקחו אנשים עמם מפארן ויבאו מצרים אל פרעה מלך מצרים ויתן לו בית ולחם אמר לו וארץ נתן לו </verse>
        <verse osisID="1Kgs.11.19"> יט  וימצא הדד חן בעיני פרעה מאד ויתן לו אשה את אחות אשתו אחות תחפניס הגבירה </verse>
        <verse osisID="1Kgs.11.20"> כ  ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה </verse>
        <verse osisID="1Kgs.11.21"> כא  והדד שמע במצרים כי שכב דוד עם אבתיו וכי מת יואב שר הצבא ויאמר הדד אל פרעה שלחני ואלך אל ארצי </verse>
        <verse osisID="1Kgs.11.22"> כב  ויאמר לו פרעה כי מה אתה חסר עמי והנך מבקש ללכת אל ארצך ויאמר לא כי שלח תשלחני </verse>
        <verse osisID="1Kgs.11.23"> כג  ויקם אלהים לו שטן את רזון בן אלידע  אשר ברח מאת הדדעזר מלך צובה--אדניו </verse>
        <verse osisID="1Kgs.11.24"> כד  ויקבץ עליו אנשים ויהי שר גדוד בהרג דוד אתם וילכו דמשק וישבו בה וימלכו בדמשק </verse>
        <verse osisID="1Kgs.11.25"> כה  ויהי שטן לישראל כל ימי שלמה ואת הרעה אשר הדד ויקץ בישראל וימלך על ארם  {פ} </verse>
        <verse osisID="1Kgs.11.26"> כו  וירבעם בן נבט אפרתי מן הצרדה ושם אמו צרועה אשה אלמנה עבד לשלמה וירם יד במלך </verse>
        <verse osisID="1Kgs.11.27"> כז  וזה הדבר אשר הרים יד במלך  שלמה בנה את המלוא--סגר את פרץ עיר דוד אביו </verse>
        <verse osisID="1Kgs.11.28"> כח  והאיש ירבעם גבור חיל וירא שלמה את הנער כי עשה מלאכה הוא ויפקד אתו לכל סבל בית יוסף  {ס} </verse>
        <verse osisID="1Kgs.11.29"> כט  ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה </verse>
        <verse osisID="1Kgs.11.30"> ל  ויתפש אחיה בשלמה החדשה אשר עליו ויקרעה--שנים עשר קרעים </verse>
        <verse osisID="1Kgs.11.31"> לא  ויאמר לירבעם קח לך עשרה קרעים  כי כה אמר יהוה אלהי ישראל הנני קרע את הממלכה מיד שלמה ונתתי לך את עשרה השבטים </verse>
        <verse osisID="1Kgs.11.32"> לב  והשבט האחד יהיה לו--למען עבדי דוד ולמען ירושלם העיר אשר בחרתי בה מכל שבטי ישראל </verse>
        <verse osisID="1Kgs.11.33"> לג  יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני עמון ולא הלכו בדרכי לעשות הישר בעיני וחקתי ומשפטי--כדוד אביו </verse>
        <verse osisID="1Kgs.11.34"> לד  ולא אקח את כל הממלכה מידו  כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי </verse>
        <verse osisID="1Kgs.11.35"> לה  ולקחתי המלוכה מיד בנו ונתתיה לך את עשרת השבטים </verse>
        <verse osisID="1Kgs.11.36"> לו  ולבנו אתן שבט אחד--למען היות ניר לדויד עבדי כל הימים לפני בירושלם העיר אשר בחרתי לי לשום שמי שם </verse>
        <verse osisID="1Kgs.11.37"> לז  ואתך אקח--ומלכת בכל אשר תאוה נפשך והיית מלך על ישראל </verse>
        <verse osisID="1Kgs.11.38"> לח  והיה אם תשמע את כל אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי--והייתי עמך ובניתי לך בית נאמן כאשר בניתי לדוד ונתתי לך את ישראל </verse>
        <verse osisID="1Kgs.11.39"> לט  ואענה את זרע דוד למען זאת--אך לא כל הימים  {ס} </verse>
        <verse osisID="1Kgs.11.40"> מ  ויבקש שלמה להמית את ירבעם ויקם ירבעם ויברח מצרים אל שישק מלך מצרים ויהי במצרים עד מות שלמה  {ס} </verse>
        <verse osisID="1Kgs.11.41"> מא  ויתר דברי שלמה וכל אשר עשה וחכמתו--הלוא הם כתבים על ספר דברי שלמה </verse>
        <verse osisID="1Kgs.11.42"> מב  והימים אשר מלך שלמה בירושלם על כל ישראל--ארבעים שנה </verse>
        <verse osisID="1Kgs.11.43"> מג  וישכב שלמה עם אבתיו ויקבר בעיר דוד אביו וימלך רחבעם בנו תחתיו  {ס} </verse>
      </chapter>
      <chapter osisID="1Kgs.12">
        <verse osisID="1Kgs.12.1"> א  וילך רחבעם שכם  כי שכם בא כל ישראל להמליך אתו </verse>
        <verse osisID="1Kgs.12.2"> ב  ויהי כשמע ירבעם בן נבט והוא עודנו במצרים אשר ברח מפני המלך שלמה וישב ירבעם במצרים </verse>
        <verse osisID="1Kgs.12.3"> ג  וישלחו ויקראו לו ויבאו (ויבא) ירבעם וכל קהל ישראל וידברו אל רחבעם לאמר </verse>
        <verse osisID="1Kgs.12.4"> ד  אביך הקשה את עלנו ואתה עתה הקל מעבדת אביך הקשה ומעלו הכבד אשר נתן עלינו--ונעבדך </verse>
        <verse osisID="1Kgs.12.5"> ה  ויאמר אליהם לכו עד שלשה ימים--ושובו אלי וילכו העם </verse>
        <verse osisID="1Kgs.12.6"> ו  ויועץ המלך רחבעם את הזקנים אשר היו עמדים את פני שלמה אביו בהיתו חי לאמר  איך אתם נועצים להשיב את העם הזה דבר </verse>
        <verse osisID="1Kgs.12.7"> ז  וידבר (וידברו) אליו לאמר אם היום תהיה עבד לעם הזה ועבדתם ועניתם ודברת אליהם דברים טובים--והיו לך עבדים כל הימים </verse>
        <verse osisID="1Kgs.12.8"> ח  ויעזב את עצת הזקנים אשר יעצהו ויועץ את הילדים אשר גדלו אתו אשר העמדים לפניו </verse>
        <verse osisID="1Kgs.12.9"> ט  ויאמר אליהם מה אתם נועצים ונשיב דבר את העם הזה--אשר דברו אלי לאמר הקל מן העל אשר נתן אביך עלינו </verse>
        <verse osisID="1Kgs.12.10"> י  וידברו אליו הילדים אשר גדלו אתו לאמר כה תאמר לעם הזה אשר דברו אליך לאמר אביך הכביד את עלנו ואתה הקל מעלינו  כה תדבר אליהם קטני עבה ממתני אבי </verse>
        <verse osisID="1Kgs.12.11"> יא  ועתה אבי העמיס עליכם על כבד ואני אוסיף על עלכם אבי יסר אתכם בשוטים ואני איסר אתכם בעקרבים </verse>
        <verse osisID="1Kgs.12.12"> יב  ויבו ירבעם וכל העם אל רחבעם ביום השלישי כאשר דבר המלך לאמר שובו אלי ביום השלישי </verse>
        <verse osisID="1Kgs.12.13"> יג  ויען המלך את העם קשה ויעזב את עצת הזקנים אשר יעצהו </verse>
        <verse osisID="1Kgs.12.14"> יד  וידבר אליהם כעצת הילדים לאמר אבי הכביד את עלכם ואני אסיף על עלכם אבי יסר אתכם בשוטים ואני איסר אתכם בעקרבים </verse>
        <verse osisID="1Kgs.12.15"> טו  ולא שמע המלך אל העם  כי היתה סבה מעם יהוה למען הקים את דברו אשר דבר יהוה ביד אחיה השילני אל ירבעם בן נבט </verse>
        <verse osisID="1Kgs.12.16"> טז  וירא כל ישראל כי לא שמע המלך אלהם וישבו העם את המלך דבר לאמר מה לנו חלק בדוד ולא נחלה בבן ישי לאהליך ישראל עתה ראה ביתך דוד וילך ישראל לאהליו </verse>
        <verse osisID="1Kgs.12.17"> יז  ובני ישראל הישבים בערי יהודה--וימלך עליהם רחבעם  {פ} </verse>
        <verse osisID="1Kgs.12.18"> יח  וישלח המלך רחבעם את אדרם אשר על המס וירגמו כל ישראל בו אבן וימת והמלך רחבעם התאמץ לעלות במרכבה לנוס ירושלם </verse>
        <verse osisID="1Kgs.12.19"> יט  ויפשעו ישראל בבית דוד עד היום הזה  {ס} </verse>
        <verse osisID="1Kgs.12.20"> כ  ויהי כשמע כל ישראל כי שב ירבעם וישלחו ויקראו אתו אל העדה וימליכו אתו על כל ישראל  לא היה אחרי בית דוד זולתי שבט יהודה לבדו </verse>
        <verse osisID="1Kgs.12.21"> כא  ויבאו (ויבא) רחבעם ירושלם ויקהל את כל בית יהודה ואת שבט בנימן מאה ושמנים אלף בחור עשה מלחמה--להלחם עם בית ישראל להשיב את המלוכה לרחבעם בן שלמה  {פ} </verse>
        <verse osisID="1Kgs.12.22"> כב  ויהי דבר האלהים אל שמעיה איש האלהים לאמר </verse>
        <verse osisID="1Kgs.12.23"> כג  אמר אל רחבעם בן שלמה מלך יהודה ואל כל בית יהודה ובנימין ויתר העם לאמר </verse>
        <verse osisID="1Kgs.12.24"> כד  כה אמר יהוה לא תעלו ולא תלחמון עם אחיכם בני ישראל שובו איש לביתו--כי מאתי נהיה הדבר הזה וישמעו את דבר יהוה וישבו ללכת כדבר יהוה  {ס} </verse>
        <verse osisID="1Kgs.12.25"> כה  ויבן ירבעם את שכם בהר אפרים וישב בה ויצא משם ויבן את פנואל </verse>
        <verse osisID="1Kgs.12.26"> כו  ויאמר ירבעם בלבו  עתה תשוב הממלכה לבית דוד </verse>
        <verse osisID="1Kgs.12.27"> כז  אם יעלה העם הזה לעשות זבחים בבית יהוה בירושלם ושב לב העם הזה אל אדניהם אל רחבעם מלך יהודה והרגני ושבו אל רחבעם מלך יהודה </verse>
        <verse osisID="1Kgs.12.28"> כח  ויועץ המלך--ויעש שני עגלי זהב ויאמר אלהם רב לכם מעלות ירושלם--הנה אלהיך ישראל אשר העלוך מארץ מצרים </verse>
        <verse osisID="1Kgs.12.29"> כט  וישם את האחד בבית אל ואת האחד נתן בדן </verse>
        <verse osisID="1Kgs.12.30"> ל  ויהי הדבר הזה לחטאת וילכו העם לפני האחד עד דן </verse>
        <verse osisID="1Kgs.12.31"> לא  ויעש את בית במות ויעש כהנים מקצות העם אשר לא היו מבני לוי </verse>
        <verse osisID="1Kgs.12.32"> לב  ויעש ירבעם חג בחדש השמיני בחמשה עשר יום לחדש כחג אשר ביהודה ויעל על המזבח--כן עשה בבית אל לזבח לעגלים אשר עשה והעמיד בבית אל את כהני הבמות אשר עשה </verse>
        <verse osisID="1Kgs.12.33"> לג  ויעל על המזבח אשר עשה בבית אל בחמשה עשר יום בחדש השמיני--בחדש אשר בדא מלבד (מלבו) ויעש חג לבני ישראל ויעל על המזבח להקטיר  {פ} </verse>
      </chapter>
      <chapter osisID="1Kgs.13">
        <verse osisID="1Kgs.13.1"> א  והנה איש אלהים בא מיהודה בדבר יהוה--אל בית אל וירבעם עמד על המזבח להקטיר </verse>
        <verse osisID="1Kgs.13.2"> ב  ויקרא על המזבח בדבר יהוה ויאמר מזבח מזבח כה אמר יהוה  הנה בן נולד לבית דוד יאשיהו שמו וזבח עליך את כהני הבמות המקטרים עליך ועצמות אדם ישרפו עליך </verse>
        <verse osisID="1Kgs.13.3"> ג  ונתן ביום ההוא מופת לאמר זה המופת אשר דבר יהוה  הנה המזבח נקרע ונשפך הדשן אשר עליו </verse>
        <verse osisID="1Kgs.13.4"> ד  ויהי כשמע המלך את דבר איש האלהים אשר קרא על המזבח בבית אל וישלח ירבעם את ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו </verse>
        <verse osisID="1Kgs.13.5"> ה  והמזבח נקרע וישפך הדשן מן המזבח  כמופת אשר נתן איש האלהים--בדבר יהוה </verse>
        <verse osisID="1Kgs.13.6"> ו  ויען המלך ויאמר אל איש האלהים חל נא את פני יהוה אלהיך והתפלל בעדי ותשב ידי אלי ויחל איש האלהים את פני יהוה ותשב יד המלך אליו ותהי כבראשנה </verse>
        <verse osisID="1Kgs.13.7"> ז  וידבר המלך אל איש האלהים באה אתי הביתה וסעדה ואתנה לך מתת </verse>
        <verse osisID="1Kgs.13.8"> ח  ויאמר איש האלהים אל המלך אם תתן לי את חצי ביתך לא אבא עמך ולא אכל לחם ולא אשתה מים במקום הזה </verse>
        <verse osisID="1Kgs.13.9"> ט  כי כן צוה אתי בדבר יהוה לאמר לא תאכל לחם ולא תשתה מים ולא תשוב בדרך אשר הלכת </verse>
        <verse osisID="1Kgs.13.10"> י  וילך בדרך אחר ולא שב בדרך אשר בא בה אל בית אל  {פ} </verse>
        <verse osisID="1Kgs.13.11"> יא  ונביא אחד זקן ישב בבית אל ויבוא בנו ויספר לו את כל המעשה אשר עשה איש האלהים היום בבית אל את הדברים אשר דבר אל המלך ויספרום לאביהם </verse>
        <verse osisID="1Kgs.13.12"> יב  וידבר אלהם אביהם אי זה הדרך הלך ויראו בניו את הדרך אשר הלך איש האלהים אשר בא מיהודה </verse>
        <verse osisID="1Kgs.13.13"> יג  ויאמר אל בניו חבשו לי החמור ויחבשו לו החמור וירכב עליו </verse>
        <verse osisID="1Kgs.13.14"> יד  וילך אחרי איש האלהים וימצאהו ישב תחת האלה ויאמר אליו האתה איש האלהים אשר באת מיהודה--ויאמר אני </verse>
        <verse osisID="1Kgs.13.15"> טו  ויאמר אליו לך אתי הביתה ואכל לחם </verse>
        <verse osisID="1Kgs.13.16"> טז  ויאמר לא אוכל לשוב אתך--ולבוא אתך ולא אכל לחם ולא אשתה אתך מים במקום הזה </verse>
        <verse osisID="1Kgs.13.17"> יז  כי דבר אלי בדבר יהוה לא תאכל לחם ולא תשתה שם מים לא תשוב ללכת בדרך אשר הלכת בה </verse>
        <verse osisID="1Kgs.13.18"> יח  ויאמר לו גם אני נביא כמוך ומלאך דבר אלי בדבר יהוה לאמר השבהו אתך אל ביתך ויאכל לחם וישת מים כחש לו </verse>
        <verse osisID="1Kgs.13.19"> יט  וישב אתו ויאכל לחם בביתו--וישת מים </verse>
        <verse osisID="1Kgs.13.20"> כ  ויהי הם ישבים אל השלחן  {פ} br   br ויהי דבר יהוה אל הנביא אשר השיבו </verse>
        <verse osisID="1Kgs.13.21"> כא  ויקרא אל איש האלהים אשר בא מיהודה לאמר כה אמר יהוה  יען כי מרית פי יהוה ולא שמרת את המצוה אשר צוך יהוה אלהיך </verse>
        <verse osisID="1Kgs.13.22"> כב  ותשב ותאכל לחם ותשת מים במקום אשר דבר אליך אל תאכל לחם ואל תשת מים--לא תבוא נבלתך אל קבר אבתיך </verse>
        <verse osisID="1Kgs.13.23"> כג  ויהי אחרי אכלו לחם--ואחרי שתותו ויחבש לו החמור לנביא אשר השיבו </verse>
        <verse osisID="1Kgs.13.24"> כד  וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה </verse>
        <verse osisID="1Kgs.13.25"> כה  והנה אנשים עברים ויראו את הנבלה משלכת בדרך ואת האריה עמד אצל הנבלה ויבאו וידברו בעיר אשר הנביא הזקן ישב בה </verse>
        <verse osisID="1Kgs.13.26"> כו  וישמע הנביא אשר השיבו מן הדרך ויאמר איש האלהים הוא אשר מרה את פי יהוה ויתנהו יהוה לאריה וישברהו וימתהו כדבר יהוה אשר דבר לו </verse>
        <verse osisID="1Kgs.13.27"> כז  וידבר אל בניו לאמר חבשו לי את החמור ויחבשו </verse>
        <verse osisID="1Kgs.13.28"> כח  וילך וימצא את נבלתו משלכת בדרך וחמור והאריה עמדים אצל הנבלה  לא אכל האריה את הנבלה ולא שבר את החמור </verse>
        <verse osisID="1Kgs.13.29"> כט  וישא הנביא את נבלת איש האלהים וינחהו אל החמור--וישיבהו ויבא אל עיר הנביא הזקן לספד ולקברו </verse>
        <verse osisID="1Kgs.13.30"> ל  וינח את נבלתו בקברו ויספדו עליו הוי אחי </verse>
        <verse osisID="1Kgs.13.31"> לא  ויהי אחרי קברו אתו ויאמר אל בניו לאמר במותי וקברתם אתי בקבר אשר איש האלהים קבור בו  אצל עצמתיו הניחו את עצמתי </verse>
        <verse osisID="1Kgs.13.32"> לב  כי היה יהיה הדבר אשר קרא בדבר יהוה על המזבח אשר בבית אל ועל כל בתי הבמות אשר בערי שמרון  {פ} </verse>
        <verse osisID="1Kgs.13.33"> לג  אחר הדבר הזה לא שב ירבעם מדרכו הרעה וישב ויעש מקצות העם כהני במות--החפץ ימלא את ידו ויהי כהני במות </verse>
        <verse osisID="1Kgs.13.34"> לד  ויהי בדבר הזה לחטאת בית ירבעם ולהכחיד ולהשמיד מעל פני האדמה  {פ} </verse>
      </chapter>
      <chapter osisID="1Kgs.14">
        <verse osisID="1Kgs.14.1"> א  בעת ההיא חלה אביה בן ירבעם </verse>
        <verse osisID="1Kgs.14.2"> ב  ויאמר ירבעם לאשתו קומי נא והשתנית ולא ידעו כי אתי (את) אשת ירבעם והלכת שלה הנה שם אחיה הנביא--הוא דבר עלי למלך על העם הזה </verse>
        <verse osisID="1Kgs.14.3"> ג  ולקחת בידך עשרה לחם ונקדים ובקבק דבש--ובאת אליו הוא יגיד לך מה יהיה לנער </verse>
        <verse osisID="1Kgs.14.4"> ד  ותעש כן אשת ירבעם ותקם ותלך שלה ותבא בית אחיה ואחיהו לא יכל לראות כי קמו עיניו משיבו  {פ} </verse>
        <verse osisID="1Kgs.14.5"> ה  ויהוה אמר אל אחיהו הנה אשת ירבעם באה לדרש דבר מעמך אל בנה כי חלה הוא--כזה וכזה תדבר אליה ויהי כבאה והיא מתנכרה </verse>
        <verse osisID="1Kgs.14.6"> ו  ויהי כשמע אחיהו את קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה </verse>
        <verse osisID="1Kgs.14.7"> ז  לכי אמרי לירבעם כה אמר יהוה אלהי ישראל יען אשר הרמתיך מתוך העם ואתנך נגיד על עמי ישראל </verse>
        <verse osisID="1Kgs.14.8"> ח  ואקרע את הממלכה מבית דוד ואתנה לך ולא היית כעבדי דוד אשר שמר מצותי ואשר הלך אחרי בכל לבבו לעשות רק הישר בעיני </verse>
        <verse osisID="1Kgs.14.9"> ט  ותרע לעשות מכל אשר היו לפניך ותלך ותעשה לך אלהים אחרים ומסכות להכעיסני ואתי השלכת אחרי גוך </verse>
        <verse osisID="1Kgs.14.10"> י  לכן הנני מביא רעה אל בית ירבעם והכרתי לירבעם משתין בקיר עצור ועזוב בישראל ובערתי אחרי בית ירבעם כאשר יבער הגלל עד תמו </verse>
        <verse osisID="1Kgs.14.11"> יא  המת לירבעם בעיר יאכלו הכלבים והמת בשדה יאכלו עוף השמים  כי יהוה דבר </verse>
        <verse osisID="1Kgs.14.12"> יב  ואת קומי לכי לביתך בבאה רגליך העירה ומת הילד </verse>
        <verse osisID="1Kgs.14.13"> יג  וספדו לו כל ישראל וקברו אתו--כי זה לבדו יבא לירבעם אל קבר  יען נמצא בו דבר טוב אל יהוה אלהי ישראל--בבית ירבעם </verse>
        <verse osisID="1Kgs.14.14"> יד  והקים יהוה לו מלך על ישראל אשר יכרית את בית ירבעם זה היום ומה גם עתה </verse>
        <verse osisID="1Kgs.14.15"> טו  והכה יהוה את ישראל כאשר ינוד הקנה במים ונתש את ישראל מעל האדמה הטובה הזאת אשר נתן לאבותיהם וזרם מעבר לנהר  יען אשר עשו את אשריהם--מכעיסים את יהוה </verse>
        <verse osisID="1Kgs.14.16"> טז  ויתן את ישראל--בגלל חטאות ירבעם אשר חטא ואשר החטיא את ישראל </verse>
        <verse osisID="1Kgs.14.17"> יז  ותקם אשת ירבעם ותלך ותבא תרצתה היא באה בסף הבית והנער מת </verse>
        <verse osisID="1Kgs.14.18"> יח  ויקברו אתו ויספדו לו כל ישראל  כדבר יהוה אשר דבר ביד עבדו אחיהו הנביא </verse>
        <verse osisID="1Kgs.14.19"> יט  ויתר דברי ירבעם אשר נלחם ואשר מלך  הנם כתובים על ספר דברי הימים--למלכי ישראל </verse>
        <verse osisID="1Kgs.14.20"> כ  והימים אשר מלך ירבעם עשרים ושתים שנה וישכב עם אבתיו וימלך נדב בנו תחתיו  {פ} </verse>
        <verse osisID="1Kgs.14.21"> כא  ורחבעם בן שלמה מלך ביהודה בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית </verse>
        <verse osisID="1Kgs.14.22"> כב  ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו </verse>
        <verse osisID="1Kgs.14.23"> כג  ויבנו גם המה להם במות ומצבות ואשרים על כל גבעה גבהה ותחת כל עץ רענן </verse>
        <verse osisID="1Kgs.14.24"> כד  וגם קדש היה בארץ  עשו ככל התועבת הגוים אשר הוריש יהוה מפני בני ישראל  {פ} </verse>
        <verse osisID="1Kgs.14.25"> כה  ויהי בשנה החמישית למלך רחבעם עלה שושק (שישק) מלך מצרים על ירושלם </verse>
        <verse osisID="1Kgs.14.26"> כו  ויקח את אצרות בית יהוה ואת אוצרות בית המלך ואת הכל לקח ויקח את כל מגני הזהב אשר עשה שלמה </verse>
        <verse osisID="1Kgs.14.27"> כז  ויעש המלך רחבעם תחתם מגני נחשת והפקיד על יד שרי הרצים השמרים פתח בית המלך </verse>
        <verse osisID="1Kgs.14.28"> כח  ויהי מדי בא המלך בית יהוה--ישאום הרצים והשיבום אל תא הרצים </verse>
        <verse osisID="1Kgs.14.29"> כט  ויתר דברי רחבעם וכל אשר עשה  הלא המה כתובים על ספר דברי הימים--למלכי יהודה </verse>
        <verse osisID="1Kgs.14.30"> ל  ומלחמה היתה בין רחבעם ובין ירבעם כל הימים </verse>
        <verse osisID="1Kgs.14.31"> לא  וישכב רחבעם עם אבתיו ויקבר עם אבתיו בעיר דוד ושם אמו נעמה העמנית וימלך אבים בנו תחתיו  {פ} </verse>
      </chapter>
      <chapter osisID="1Kgs.15">
        <verse osisID="1Kgs.15.1"> א  ובשנת שמנה עשרה למלך ירבעם בן נבט מלך אבים על יהודה </verse>
        <verse osisID="1Kgs.15.2"> ב  שלש שנים מלך בירושלם ושם אמו מעכה בת אבישלום </verse>
        <verse osisID="1Kgs.15.3"> ג  וילך בכל חטאות אביו אשר עשה לפניו ולא היה לבבו שלם עם יהוה אלהיו כלבב דוד אביו </verse>
        <verse osisID="1Kgs.15.4"> ד  כי למען דוד נתן יהוה אלהיו לו ניר בירושלם להקים את בנו אחריו ולהעמיד את ירושלם </verse>
        <verse osisID="1Kgs.15.5"> ה  אשר עשה דוד את הישר בעיני יהוה ולא סר מכל אשר צוהו כל ימי חייו--רק בדבר אוריה החתי </verse>
        <verse osisID="1Kgs.15.6"> ו  ומלחמה היתה בין רחבעם ובין ירבעם כל ימי חייו </verse>
        <verse osisID="1Kgs.15.7"> ז  ויתר דברי אבים וכל אשר עשה--הלוא הם כתובים על ספר דברי הימים למלכי יהודה ומלחמה היתה בין אבים ובין ירבעם </verse>
        <verse osisID="1Kgs.15.8"> ח  וישכב אבים עם אבתיו ויקברו אתו בעיר דוד וימלך אסא בנו תחתיו  {פ} </verse>
        <verse osisID="1Kgs.15.9"> ט  ובשנת עשרים לירבעם מלך ישראל מלך אסא מלך יהודה </verse>
        <verse osisID="1Kgs.15.10"> י  וארבעים ואחת שנה מלך בירושלם ושם אמו מעכה בת אבישלום </verse>
        <verse osisID="1Kgs.15.11"> יא  ויעש אסא הישר בעיני יהוה כדוד אביו </verse>
        <verse osisID="1Kgs.15.12"> יב  ויעבר הקדשים מן הארץ ויסר את כל הגללים אשר עשו אבתיו </verse>
        <verse osisID="1Kgs.15.13"> יג  וגם את מעכה אמו ויסרה מגבירה אשר עשתה מפלצת לאשרה ויכרת אסא את מפלצתה וישרף בנחל קדרון </verse>
        <verse osisID="1Kgs.15.14"> יד  והבמות לא סרו רק לבב אסא היה שלם עם יהוה--כל ימיו  {ס} </verse>
        <verse osisID="1Kgs.15.15"> טו  ויבא את קדשי אביו וקדשו (וקדשי) בית יהוה כסף וזהב וכלים </verse>
        <verse osisID="1Kgs.15.16"> טז  ומלחמה היתה בין אסא ובין בעשא מלך ישראל--כל ימיהם </verse>
        <verse osisID="1Kgs.15.17"> יז  ויעל בעשא מלך ישראל על יהודה ויבן את הרמה--לבלתי תת יצא ובא לאסא מלך יהודה </verse>
        <verse osisID="1Kgs.15.18"> יח  ויקח אסא את כל הכסף והזהב הנותרים באוצרות בית יהוה ואת אוצרות בית מלך (המלך) ויתנם ביד עבדיו וישלחם המלך אסא אל בן הדד בן טברמן בן חזיון מלך ארם הישב בדמשק לאמר </verse>
        <verse osisID="1Kgs.15.19"> יט  ברית ביני ובינך בין אבי ובין אביך הנה שלחתי לך שחד כסף וזהב--לך הפרה את בריתך את בעשא מלך ישראל ויעלה מעלי </verse>
        <verse osisID="1Kgs.15.20"> כ  וישמע בן הדד אל המלך אסא וישלח את שרי החילים אשר לו על ערי ישראל ויך את עיון ואת דן ואת אבל בית מעכה ואת כל כנרות על כל ארץ נפתלי </verse>
        <verse osisID="1Kgs.15.21"> כא  ויהי כשמע בעשא ויחדל מבנות את הרמה וישב בתרצה </verse>
        <verse osisID="1Kgs.15.22"> כב  והמלך אסא השמיע את כל יהודה אין נקי וישאו את אבני הרמה ואת עציה אשר בנה בעשא ויבן בם המלך אסא את גבע בנימן ואת המצפה </verse>
        <verse osisID="1Kgs.15.23"> כג  ויתר כל דברי אסא וכל גבורתו וכל אשר עשה והערים אשר בנה--הלא המה כתובים על ספר דברי הימים למלכי יהודה רק לעת זקנתו חלה את רגליו </verse>
        <verse osisID="1Kgs.15.24"> כד  וישכב אסא עם אבתיו ויקבר עם אבתיו בעיר דוד אביו וימלך יהושפט בנו תחתיו  {פ} </verse>
        <verse osisID="1Kgs.15.25"> כה  ונדב בן ירבעם מלך על ישראל בשנת שתים לאסא מלך יהודה וימלך על ישראל שנתים </verse>
        <verse osisID="1Kgs.15.26"> כו  ויעש הרע בעיני יהוה וילך בדרך אביו ובחטאתו אשר החטיא את ישראל </verse>
        <verse osisID="1Kgs.15.27"> כז  ויקשר עליו בעשא בן אחיה לבית יששכר ויכהו בעשא בגבתון אשר לפלשתים ונדב וכל ישראל צרים על גבתון </verse>
        <verse osisID="1Kgs.15.28"> כח  וימתהו בעשא--בשנת שלש לאסא מלך יהודה וימלך תחתיו </verse>
        <verse osisID="1Kgs.15.29"> כט  ויהי כמלכו הכה את כל בית ירבעם--לא השאיר כל נשמה לירבעם עד השמדו  כדבר יהוה--אשר דבר ביד עבדו אחיה השילני </verse>
        <verse osisID="1Kgs.15.30"> ל  על חטאות ירבעם אשר חטא ואשר החטיא את ישראל  בכעסו--אשר הכעיס את יהוה אלהי ישראל </verse>
        <verse osisID="1Kgs.15.31"> לא  ויתר דברי נדב וכל אשר עשה  הלא הם כתובים על ספר דברי הימים--למלכי ישראל </verse>
        <verse osisID="1Kgs.15.32"> לב  ומלחמה היתה בין אסא ובין בעשא מלך ישראל--כל ימיהם  {פ} </verse>
        <verse osisID="1Kgs.15.33"> לג  בשנת שלש לאסא מלך יהודה--מלך בעשא בן אחיה על כל ישראל בתרצה עשרים וארבע שנה </verse>
        <verse osisID="1Kgs.15.34"> לד  ויעש הרע בעיני יהוה וילך בדרך ירבעם ובחטאתו אשר החטיא את ישראל  {ס} </verse>
      </chapter>
      <chapter osisID="1Kgs.16">
        <verse osisID="1Kgs.16.1"> א  ויהי דבר יהוה אל יהוא בן חנני על בעשא לאמר </verse>
        <verse osisID="1Kgs.16.2"> ב  יען אשר הרימתיך מן העפר ואתנך נגיד על עמי ישראל ותלך בדרך ירבעם ותחטא את עמי ישראל להכעיסני בחטאתם </verse>
        <verse osisID="1Kgs.16.3"> ג  הנני מבעיר אחרי בעשא ואחרי ביתו ונתתי את ביתך כבית ירבעם בן נבט </verse>
        <verse osisID="1Kgs.16.4"> ד  המת לבעשא בעיר יאכלו הכלבים והמת לו בשדה יאכלו עוף השמים </verse>
        <verse osisID="1Kgs.16.5"> ה  ויתר דברי בעשא ואשר עשה וגבורתו  הלא הם כתובים על ספר דברי הימים--למלכי ישראל </verse>
        <verse osisID="1Kgs.16.6"> ו  וישכב בעשא עם אבתיו ויקבר בתרצה וימלך אלה בנו תחתיו </verse>
        <verse osisID="1Kgs.16.7"> ז  וגם ביד יהוא בן חנני הנביא דבר יהוה היה אל בעשא ואל ביתו ועל כל הרעה אשר עשה בעיני יהוה להכעיסו במעשה ידיו להיות כבית ירבעם ועל אשר הכה אתו  {פ} </verse>
        <verse osisID="1Kgs.16.8"> ח  בשנת עשרים ושש שנה לאסא מלך יהודה  מלך אלה בן בעשא על ישראל בתרצה--שנתים </verse>
        <verse osisID="1Kgs.16.9"> ט  ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על הבית בתרצה </verse>
        <verse osisID="1Kgs.16.10"> י  ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו </verse>
        <verse osisID="1Kgs.16.11"> יא  ויהי במלכו כשבתו על כסאו הכה את כל בית בעשא--לא השאיר לו משתין בקיר וגאליו ורעהו </verse>
        <verse osisID="1Kgs.16.12"> יב  וישמד זמרי את כל בית בעשא כדבר יהוה אשר דבר אל בעשא ביד יהוא הנביא </verse>
        <verse osisID="1Kgs.16.13"> יג  אל כל חטאות בעשא וחטאות אלה בנו--אשר חטאו ואשר החטיאו את ישראל להכעיס את יהוה אלהי ישראל בהבליהם </verse>
        <verse osisID="1Kgs.16.14"> יד  ויתר דברי אלה וכל אשר עשה  הלוא הם כתובים על ספר דברי הימים--למלכי ישראל  {פ} </verse>
        <verse osisID="1Kgs.16.15"> טו  בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על גבתון אשר לפלשתים </verse>
        <verse osisID="1Kgs.16.16"> טז  וישמע העם החנים לאמר קשר זמרי וגם הכה את המלך וימלכו כל ישראל את עמרי שר צבא על ישראל ביום ההוא--במחנה </verse>
        <verse osisID="1Kgs.16.17"> יז  ויעלה עמרי וכל ישראל עמו מגבתון ויצרו על תרצה </verse>
        <verse osisID="1Kgs.16.18"> יח  ויהי כראות זמרי כי נלכדה העיר ויבא אל ארמון בית המלך וישרף עליו את בית מלך באש וימת </verse>
        <verse osisID="1Kgs.16.19"> יט  על חטאתיו אשר חטא לעשות הרע בעיני יהוה--ללכת בדרך ירבעם ובחטאתו אשר עשה להחטיא את ישראל </verse>
        <verse osisID="1Kgs.16.20"> כ  ויתר דברי זמרי וקשרו אשר קשר  הלא הם כתובים על ספר דברי הימים--למלכי ישראל  {פ} </verse>
        <verse osisID="1Kgs.16.21"> כא  אז יחלק העם ישראל לחצי  חצי העם היה אחרי תבני בן גינת להמליכו והחצי אחרי עמרי </verse>
        <verse osisID="1Kgs.16.22"> כב  ויחזק העם אשר אחרי עמרי את העם אשר אחרי תבני בן גינת וימת תבני וימלך עמרי  {פ} </verse>
        <verse osisID="1Kgs.16.23"> כג  בשנת שלשים ואחת שנה לאסא מלך יהודה מלך עמרי על ישראל שתים עשרה שנה בתרצה מלך שש שנים </verse>
        <verse osisID="1Kgs.16.24"> כד  ויקן את ההר שמרון מאת שמר--בככרים כסף ויבן את ההר ויקרא את שם העיר אשר בנה על שם שמר אדני ההר שמרון </verse>
        <verse osisID="1Kgs.16.25"> כה  ויעשה עמרי הרע בעיני יהוה וירע מכל אשר לפניו </verse>
        <verse osisID="1Kgs.16.26"> כו  וילך בכל דרך ירבעם בן נבט ובחטאתיו (ובחטאתו) אשר החטיא את ישראל  להכעיס את יהוה אלהי ישראל--בהבליהם </verse>
        <verse osisID="1Kgs.16.27"> כז  ויתר דברי עמרי אשר עשה וגבורתו אשר עשה  הלא הם כתובים על ספר דברי הימים--למלכי ישראל </verse>
        <verse osisID="1Kgs.16.28"> כח  וישכב עמרי עם אבתיו ויקבר בשמרון וימלך אחאב בנו תחתיו  {פ} </verse>
        <verse osisID="1Kgs.16.29"> כט  ואחאב בן עמרי מלך על ישראל בשנת שלשים ושמנה שנה לאסא מלך יהודה וימלך אחאב בן עמרי על ישראל בשמרון עשרים ושתים שנה </verse>
        <verse osisID="1Kgs.16.30"> ל  ויעש אחאב בן עמרי הרע בעיני יהוה--מכל אשר לפניו </verse>
        <verse osisID="1Kgs.16.31"> לא  ויהי הנקל לכתו בחטאות ירבעם בן נבט ויקח אשה את איזבל בת אתבעל מלך צידנים וילך ויעבד את הבעל וישתחו לו </verse>
        <verse osisID="1Kgs.16.32"> לב  ויקם מזבח לבעל בית הבעל אשר בנה בשמרון </verse>
        <verse osisID="1Kgs.16.33"> לג  ויעש אחאב את האשרה ויוסף אחאב לעשות להכעיס את יהוה אלהי ישראל מכל מלכי ישראל אשר היו לפניו </verse>
        <verse osisID="1Kgs.16.34"> לד  בימיו בנה חיאל בית האלי--את יריחה  באבירם בכרו יסדה ובשגיב (ובשגוב) צעירו הציב דלתיה כדבר יהוה אשר דבר ביד יהושע בן נון  {ס} </verse>
      </chapter>
      <chapter osisID="1Kgs.17">
        <verse osisID="1Kgs.17.1"> א  ויאמר אליהו התשבי מתשבי גלעד אל אחאב חי יהוה אלהי ישראל אשר עמדתי לפניו אם יהיה השנים האלה טל ומטר--כי אם לפי דברי  {ס} </verse>
        <verse osisID="1Kgs.17.2"> ב  ויהי דבר יהוה אליו לאמר </verse>
        <verse osisID="1Kgs.17.3"> ג  לך מזה ופנית לך קדמה ונסתרת בנחל כרית אשר על פני הירדן </verse>
        <verse osisID="1Kgs.17.4"> ד  והיה מהנחל תשתה ואת הערבים צויתי לכלכלך שם </verse>
        <verse osisID="1Kgs.17.5"> ה  וילך ויעש כדבר יהוה וילך וישב בנחל כרית אשר על פני הירדן </verse>
        <verse osisID="1Kgs.17.6"> ו  והערבים מבאים לו לחם ובשר בבקר ולחם ובשר בערב ומן הנחל ישתה </verse>
        <verse osisID="1Kgs.17.7"> ז  ויהי מקץ ימים וייבש הנחל  כי לא היה גשם בארץ  {ס} </verse>
        <verse osisID="1Kgs.17.8"> ח  ויהי דבר יהוה אליו לאמר </verse>
        <verse osisID="1Kgs.17.9"> ט  קום לך צרפתה אשר לצידון וישבת שם הנה צויתי שם אשה אלמנה לכלכלך </verse>
        <verse osisID="1Kgs.17.10"> י  ויקם וילך צרפתה ויבא אל פתח העיר והנה שם אשה אלמנה מקששת עצים ויקרא אליה ויאמר קחי נא לי מעט מים בכלי ואשתה </verse>
        <verse osisID="1Kgs.17.11"> יא  ותלך לקחת ויקרא אליה ויאמר לקחי נא לי פת לחם בידך </verse>
        <verse osisID="1Kgs.17.12"> יב  ותאמר חי יהוה אלהיך אם יש לי מעוג כי אם מלא כף קמח בכד ומעט שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו </verse>
        <verse osisID="1Kgs.17.13"> יג  ויאמר אליה אליהו אל תיראי באי עשי כדברך אך עשי לי משם עגה קטנה בראשנה והוצאת לי ולך ולבנך תעשי באחרנה </verse>
        <verse osisID="1Kgs.17.14"> יד  כי כה אמר יהוה אלהי ישראל כד הקמח לא תכלה וצפחת השמן לא תחסר  עד יום תתן (תת) יהוה גשם--על פני האדמה </verse>
        <verse osisID="1Kgs.17.15"> טו  ותלך ותעשה כדבר אליהו ותאכל הוא והיא (היא והוא) וביתה ימים </verse>
        <verse osisID="1Kgs.17.16"> טז  כד הקמח לא כלתה וצפחת השמן לא חסר--כדבר יהוה אשר דבר ביד אליהו  {פ} </verse>
        <verse osisID="1Kgs.17.17"> יז  ויהי אחר הדברים האלה חלה בן האשה בעלת הבית ויהי חליו חזק מאד עד אשר לא נותרה בו נשמה </verse>
        <verse osisID="1Kgs.17.18"> יח  ותאמר אל אליהו מה לי ולך איש האלהים  באת אלי להזכיר את עוני ולהמית את בני </verse>
        <verse osisID="1Kgs.17.19"> יט  ויאמר אליה תני לי את בנך ויקחהו מחיקה ויעלהו אל העליה אשר הוא ישב שם וישכבהו על מטתו </verse>
        <verse osisID="1Kgs.17.20"> כ  ויקרא אל יהוה ויאמר  יהוה אלהי--הגם על האלמנה אשר אני מתגורר עמה הרעות להמית את בנה </verse>
        <verse osisID="1Kgs.17.21"> כא  ויתמדד על הילד שלש פעמים ויקרא אל יהוה ויאמר  יהוה אלהי תשב נא נפש הילד הזה על קרבו </verse>
        <verse osisID="1Kgs.17.22"> כב  וישמע יהוה בקול אליהו ותשב נפש הילד על קרבו ויחי </verse>
        <verse osisID="1Kgs.17.23"> כג  ויקח אליהו את הילד וירדהו מן העליה הביתה ויתנהו לאמו ויאמר אליהו ראי חי בנך </verse>
        <verse osisID="1Kgs.17.24"> כד  ותאמר האשה אל אליהו עתה זה ידעתי כי איש אלהים אתה ודבר יהוה בפיך אמת  {פ} </verse>
      </chapter>
      <chapter osisID="1Kgs.18">
        <verse osisID="1Kgs.18.1"> א  ויהי ימים רבים ודבר יהוה היה אל אליהו בשנה השלישית לאמר  לך הראה אל אחאב ואתנה מטר על פני האדמה </verse>
        <verse osisID="1Kgs.18.2"> ב  וילך אליהו להראות אל אחאב והרעב חזק בשמרון </verse>
        <verse osisID="1Kgs.18.3"> ג  ויקרא אחאב אל עבדיהו אשר על הבית ועבדיהו היה ירא את יהוה--מאד </verse>
        <verse osisID="1Kgs.18.4"> ד  ויהי בהכרית איזבל את נביאי יהוה ויקח עבדיהו מאה נביאים ויחביאם חמשים איש במערה וכלכלם לחם ומים </verse>
        <verse osisID="1Kgs.18.5"> ה  ויאמר אחאב אל עבדיהו לך בארץ אל כל מעיני המים ואל כל הנחלים אולי נמצא חציר ונחיה סוס ופרד ולוא נכרית מהבהמה </verse>
        <verse osisID="1Kgs.18.6"> ו  ויחלקו להם את הארץ לעבר בה  אחאב הלך בדרך אחד לבדו ועבדיהו הלך בדרך אחד לבדו </verse>
        <verse osisID="1Kgs.18.7"> ז  ויהי עבדיהו בדרך והנה אליהו לקראתו ויכרהו ויפל על פניו ויאמר האתה זה אדני אליהו </verse>
        <verse osisID="1Kgs.18.8"> ח  ויאמר לו אני לך אמר לאדניך הנה אליהו </verse>
        <verse osisID="1Kgs.18.9"> ט  ויאמר מה חטאתי  כי אתה נתן את עבדך ביד אחאב--להמיתני </verse>
        <verse osisID="1Kgs.18.10"> י  חי יהוה אלהיך אם יש גוי וממלכה אשר לא שלח אדני שם לבקשך ואמרו אין והשביע את הממלכה ואת הגוי כי לא ימצאכה </verse>
        <verse osisID="1Kgs.18.11"> יא  ועתה אתה אמר  לך אמר לאדניך הנה אליהו </verse>
        <verse osisID="1Kgs.18.12"> יב  והיה אני אלך מאתך ורוח יהוה ישאך על אשר לא אדע ובאתי להגיד לאחאב ולא ימצאך והרגני ועבדך ירא את יהוה מנערי </verse>
        <verse osisID="1Kgs.18.13"> יג  הלא הגד לאדני את אשר עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים </verse>
        <verse osisID="1Kgs.18.14"> יד  ועתה אתה אמר לך אמר לאדניך הנה אליהו והרגני  {ס} </verse>
        <verse osisID="1Kgs.18.15"> טו  ויאמר אליהו חי יהוה צבאות אשר עמדתי לפניו  כי היום אראה אליו </verse>
        <verse osisID="1Kgs.18.16"> טז  וילך עבדיהו לקראת אחאב ויגד לו וילך אחאב לקראת אליהו </verse>
        <verse osisID="1Kgs.18.17"> יז  ויהי כראות אחאב את אליהו ויאמר אחאב אליו האתה זה עכר ישראל </verse>
        <verse osisID="1Kgs.18.18"> יח  ויאמר לא עכרתי את ישראל כי אם אתה ובית אביך--בעזבכם את מצות יהוה ותלך אחרי הבעלים </verse>
        <verse osisID="1Kgs.18.19"> יט  ועתה שלח קבץ אלי את כל ישראל--אל הר הכרמל ואת נביאי הבעל ארבע מאות וחמשים ונביאי האשרה ארבע מאות אכלי שלחן איזבל </verse>
        <verse osisID="1Kgs.18.20"> כ  וישלח אחאב בכל בני ישראל ויקבץ את הנביאים אל הר הכרמל </verse>
        <verse osisID="1Kgs.18.21"> כא  ויגש אליהו אל כל העם ויאמר עד מתי אתם פסחים על שתי הסעפים--אם יהוה האלהים לכו אחריו ואם הבעל לכו אחריו ולא ענו העם אתו דבר </verse>
        <verse osisID="1Kgs.18.22"> כב  ויאמר אליהו אל העם אני נותרתי נביא ליהוה לבדי ונביאי הבעל ארבע מאות וחמשים איש </verse>
        <verse osisID="1Kgs.18.23"> כג  ויתנו לנו שנים פרים ויבחרו להם הפר האחד וינתחהו וישימו על העצים ואש לא ישימו ואני אעשה את הפר האחד ונתתי על העצים ואש לא אשים </verse>
        <verse osisID="1Kgs.18.24"> כד  וקראתם בשם אלהיכם ואני אקרא בשם יהוה והיה האלהים אשר יענה באש הוא האלהים ויען כל העם ויאמרו טוב הדבר </verse>
        <verse osisID="1Kgs.18.25"> כה  ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו </verse>
        <verse osisID="1Kgs.18.26"> כו  ויקחו את הפר אשר נתן להם ויעשו ויקראו בשם הבעל מהבקר ועד הצהרים לאמר הבעל עננו ואין קול ואין ענה ויפסחו על המזבח אשר עשה </verse>
        <verse osisID="1Kgs.18.27"> כז  ויהי בצהרים ויהתל בהם אליהו ויאמר קראו בקול גדול כי אלהים הוא--כי שיח וכי שיג לו וכי דרך לו אולי ישן הוא ויקץ </verse>
        <verse osisID="1Kgs.18.28"> כח  ויקראו בקול גדול ויתגדדו כמשפטם בחרבות וברמחים--עד שפך דם עליהם </verse>
        <verse osisID="1Kgs.18.29"> כט  ויהי כעבר הצהרים ויתנבאו עד לעלות המנחה ואין קול ואין ענה ואין קשב </verse>
        <verse osisID="1Kgs.18.30"> ל  ויאמר אליהו לכל העם גשו אלי ויגשו כל העם אליו וירפא את מזבח יהוה ההרוס </verse>
        <verse osisID="1Kgs.18.31"> לא  ויקח אליהו שתים עשרה אבנים כמספר שבטי בני יעקב--אשר היה דבר יהוה אליו לאמר ישראל יהיה שמך </verse>
        <verse osisID="1Kgs.18.32"> לב  ויבנה את האבנים מזבח בשם יהוה ויעש תעלה כבית סאתים זרע סביב למזבח </verse>
        <verse osisID="1Kgs.18.33"> לג  ויערך את העצים וינתח את הפר וישם על העצים </verse>
        <verse osisID="1Kgs.18.34"> לד  ויאמר מלאו ארבעה כדים מים ויצקו על העלה ועל העצים ויאמר שנו וישנו ויאמר שלשו וישלשו </verse>
        <verse osisID="1Kgs.18.35"> לה  וילכו המים סביב למזבח וגם את התעלה מלא מים </verse>
        <verse osisID="1Kgs.18.36"> לו  ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי אתה אלהים בישראל ואני עבדך ובדבריך (ובדברך) עשיתי את כל הדברים האלה </verse>
        <verse osisID="1Kgs.18.37"> לז  ענני יהוה ענני וידעו העם הזה כי אתה יהוה האלהים ואתה הסבת את לבם אחרנית </verse>
        <verse osisID="1Kgs.18.38"> לח  ותפל אש יהוה ותאכל את העלה ואת העצים ואת האבנים ואת העפר ואת המים אשר בתעלה לחכה </verse>
        <verse osisID="1Kgs.18.39"> לט  וירא כל העם ויפלו על פניהם ויאמרו--יהוה הוא האלהים יהוה הוא האלהים </verse>
        <verse osisID="1Kgs.18.40"> מ  ויאמר אליהו להם תפשו את נביאי הבעל איש אל ימלט מהם--ויתפשום ויורדם אליהו אל נחל קישון וישחטם שם </verse>
        <verse osisID="1Kgs.18.41"> מא  ויאמר אליהו לאחאב עלה אכל ושתה  כי קול המון הגשם </verse>
        <verse osisID="1Kgs.18.42"> מב  ויעלה אחאב לאכל ולשתות ואליהו עלה אל ראש הכרמל ויגהר ארצה וישם פניו בין ברכו </verse>
        <verse osisID="1Kgs.18.43"> מג  ויאמר אל נערו עלה נא הבט דרך ים ויעל ויבט ויאמר אין מאומה ויאמר שב שבע פעמים </verse>
        <verse osisID="1Kgs.18.44"> מד  ויהי בשבעית ויאמר הנה עב קטנה ככף איש עלה מים ויאמר עלה אמר אל אחאב אסר ורד ולא יעצרכה הגשם </verse>
        <verse osisID="1Kgs.18.45"> מה  ויהי עד כה ועד כה והשמים התקדרו עבים ורוח ויהי גשם גדול וירכב אחאב וילך יזרעאלה </verse>
        <verse osisID="1Kgs.18.46"> מו  ויד יהוה היתה אל אליהו וישנס מתניו וירץ לפני אחאב עד באכה יזרעאלה </verse>
      </chapter>
      <chapter osisID="1Kgs.19">
        <verse osisID="1Kgs.19.1"> א  ויגד אחאב לאיזבל את כל אשר עשה אליהו ואת כל אשר הרג את כל הנביאים בחרב </verse>
        <verse osisID="1Kgs.19.2"> ב  ותשלח איזבל מלאך אל אליהו לאמר  כה יעשון אלהים וכה יוספון כי כעת מחר אשים את נפשך כנפש אחד מהם </verse>
        <verse osisID="1Kgs.19.3"> ג  וירא ויקם וילך אל נפשו ויבא באר שבע אשר ליהודה וינח את נערו שם </verse>
        <verse osisID="1Kgs.19.4"> ד  והוא הלך במדבר דרך יום ויבא וישב תחת רתם אחת (אחד) וישאל את נפשו למות ויאמר רב עתה יהוה קח נפשי כי לא טוב אנכי מאבתי </verse>
        <verse osisID="1Kgs.19.5"> ה  וישכב ויישן תחת רתם אחד והנה זה מלאך נגע בו ויאמר לו קום אכול </verse>
        <verse osisID="1Kgs.19.6"> ו  ויבט והנה מראשתיו עגת רצפים וצפחת מים ויאכל וישת וישב וישכב </verse>
        <verse osisID="1Kgs.19.7"> ז  וישב מלאך יהוה שנית ויגע בו ויאמר קום אכל  כי רב ממך הדרך </verse>
        <verse osisID="1Kgs.19.8"> ח  ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב </verse>
        <verse osisID="1Kgs.19.9"> ט  ויבא שם אל המערה וילן שם והנה דבר יהוה אליו ויאמר לו מה לך פה אליהו </verse>
        <verse osisID="1Kgs.19.10"> י  ויאמר קנא קנאתי ליהוה אלהי צבאות כי עזבו בריתך בני ישראל--את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה </verse>
        <verse osisID="1Kgs.19.11"> יא  ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה </verse>
        <verse osisID="1Kgs.19.12"> יב  ואחר הרעש אש לא באש יהוה ואחר האש קול דממה דקה </verse>
        <verse osisID="1Kgs.19.13"> יג  ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה לך פה אליהו </verse>
        <verse osisID="1Kgs.19.14"> יד  ויאמר קנא קנאתי ליהוה אלהי צבאות כי עזבו בריתך בני ישראל--את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה  {ס} </verse>
        <verse osisID="1Kgs.19.15"> טו  ויאמר יהוה אליו לך שוב לדרכך מדברה דמשק ובאת ומשחת את חזאל למלך--על ארם </verse>
        <verse osisID="1Kgs.19.16"> טז  ואת יהוא בן נמשי תמשח למלך על ישראל ואת אלישע בן שפט מאבל מחולה תמשח לנביא תחתיך </verse>
        <verse osisID="1Kgs.19.17"> יז  והיה הנמלט מחרב חזאל--ימית יהוא והנמלט מחרב יהוא ימית אלישע </verse>
        <verse osisID="1Kgs.19.18"> יח  והשארתי בישראל שבעת אלפים  כל הברכים אשר לא כרעו לבעל וכל הפה אשר לא נשק לו </verse>
        <verse osisID="1Kgs.19.19"> יט  וילך משם וימצא את אלישע בן שפט והוא חרש שנים עשר צמדים לפניו והוא בשנים העשר ויעבר אליהו אליו וישלך אדרתו אליו </verse>
        <verse osisID="1Kgs.19.20"> כ  ויעזב את הבקר וירץ אחרי אליהו ויאמר אשקה נא לאבי ולאמי ואלכה אחריך ויאמר לו לך שוב כי מה עשיתי לך </verse>
        <verse osisID="1Kgs.19.21"> כא  וישב מאחריו ויקח את צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו--וישרתהו  {פ} </verse>
      </chapter>
      <chapter osisID="1Kgs.20">
        <verse osisID="1Kgs.20.1"> א  ובן הדד מלך ארם קבץ את כל חילו ושלשים ושנים מלך אתו וסוס ורכב ויעל ויצר על שמרון וילחם בה </verse>
        <verse osisID="1Kgs.20.2"> ב  וישלח מלאכים אל אחאב מלך ישראל העירה </verse>
        <verse osisID="1Kgs.20.3"> ג  ויאמר לו כה אמר בן הדד כספך וזהבך לי הוא ונשיך ובניך הטובים לי הם </verse>
        <verse osisID="1Kgs.20.4"> ד  ויען מלך ישראל ויאמר כדברך אדני המלך  לך אני וכל אשר לי </verse>
        <verse osisID="1Kgs.20.5"> ה  וישבו המלאכים ויאמרו כה אמר בן הדד לאמר  כי שלחתי אליך לאמר כספך וזהבך ונשיך ובניך לי תתן </verse>
        <verse osisID="1Kgs.20.6"> ו  כי אם כעת מחר אשלח את עבדי אליך וחפשו את ביתך ואת בתי עבדיך והיה כל מחמד עיניך ישימו בידם ולקחו </verse>
        <verse osisID="1Kgs.20.7"> ז  ויקרא מלך ישראל לכל זקני הארץ ויאמר דעו נא וראו כי רעה זה מבקש  כי שלח אלי לנשי ולבני ולכספי ולזהבי ולא מנעתי ממנו </verse>
        <verse osisID="1Kgs.20.8"> ח  ויאמרו אליו כל הזקנים וכל העם  אל תשמע ולוא תאבה </verse>
        <verse osisID="1Kgs.20.9"> ט  ויאמר למלאכי בן הדד אמרו לאדני המלך כל אשר שלחת אל עבדך בראשנה אעשה והדבר הזה לא אוכל לעשות וילכו המלאכים וישבהו דבר </verse>
        <verse osisID="1Kgs.20.10"> י  וישלח אליו בן הדד ויאמר כה יעשון לי אלהים וכה יוספו  אם ישפק עפר שמרון לשעלים לכל העם אשר ברגלי </verse>
        <verse osisID="1Kgs.20.11"> יא  ויען מלך ישראל ויאמר דברו אל יתהלל חגר כמפתח </verse>
        <verse osisID="1Kgs.20.12"> יב  ויהי כשמע את הדבר הזה והוא שתה הוא והמלכים בסכות ויאמר אל עבדיו שימו וישימו על העיר </verse>
        <verse osisID="1Kgs.20.13"> יג  והנה נביא אחד נגש אל אחאב מלך ישראל ויאמר כה אמר יהוה הראית את כל ההמון הגדול הזה הנני נתנו בידך היום וידעת כי אני יהוה </verse>
        <verse osisID="1Kgs.20.14"> יד  ויאמר אחאב במי ויאמר כה אמר יהוה בנערי שרי המדינות ויאמר מי יאסר המלחמה ויאמר אתה </verse>
        <verse osisID="1Kgs.20.15"> טו  ויפקד את נערי שרי המדינות ויהיו מאתים שנים ושלשים ואחריהם פקד את כל העם כל בני ישראל--שבעת אלפים </verse>
        <verse osisID="1Kgs.20.16"> טז  ויצאו בצהרים ובן הדד שתה שכור בסכות הוא והמלכים שלשים ושנים מלך--עזר אתו </verse>
        <verse osisID="1Kgs.20.17"> יז  ויצאו נערי שרי המדינות--בראשנה וישלח בן הדד ויגידו לו לאמר אנשים יצאו משמרון </verse>
        <verse osisID="1Kgs.20.18"> יח  ויאמר אם לשלום יצאו תפשום חיים ואם למלחמה יצאו חיים תפשום </verse>
        <verse osisID="1Kgs.20.19"> יט  ואלה יצאו מן העיר נערי שרי המדינות והחיל אשר אחריהם </verse>
        <verse osisID="1Kgs.20.20"> כ  ויכו איש אישו וינסו ארם וירדפם ישראל וימלט בן הדד מלך ארם על סוס ופרשים </verse>
        <verse osisID="1Kgs.20.21"> כא  ויצא מלך ישראל ויך את הסוס ואת הרכב והכה בארם מכה גדולה </verse>
        <verse osisID="1Kgs.20.22"> כב  ויגש הנביא אל מלך ישראל ויאמר לו לך התחזק ודע וראה את אשר תעשה  כי לתשובת השנה מלך ארם עלה עליך  {פ} </verse>
        <verse osisID="1Kgs.20.23"> כג  ועבדי מלך ארם אמרו אליו אלהי הרים אלהיהם על כן חזקו ממנו ואולם נלחם אתם במישור--אם לא נחזק מהם </verse>
        <verse osisID="1Kgs.20.24"> כד  ואת הדבר הזה עשה  הסר המלכים איש ממקמו ושים פחות תחתיהם </verse>
        <verse osisID="1Kgs.20.25"> כה  ואתה תמנה לך חיל כחיל הנפל מאותך וסוס כסוס ורכב כרכב ונלחמה אותם במישור--אם לא נחזק מהם וישמע לקלם ויעש כן  {פ} </verse>
        <verse osisID="1Kgs.20.26"> כו  ויהי לתשובת השנה ויפקד בן הדד את ארם ויעל אפקה למלחמה עם ישראל </verse>
        <verse osisID="1Kgs.20.27"> כז  ובני ישראל התפקדו וכלכלו וילכו לקראתם ויחנו בני ישראל נגדם כשני חשפי עזים וארם מלאו את הארץ </verse>
        <verse osisID="1Kgs.20.28"> כח  ויגש איש האלהים ויאמר אל מלך ישראל ויאמר כה אמר יהוה יען אשר אמרו ארם אלהי הרים יהוה ולא אלהי עמקים הוא--ונתתי את כל ההמון הגדול הזה בידך וידעתם כי אני יהוה </verse>
        <verse osisID="1Kgs.20.29"> כט  ויחנו אלה נכח אלה שבעת ימים ויהי ביום השביעי ותקרב המלחמה ויכו בני ישראל את ארם מאה אלף רגלי ביום אחד </verse>
        <verse osisID="1Kgs.20.30"> ל  וינסו הנותרים אפקה אל העיר ותפל החומה על עשרים ושבעה אלף איש הנותרים ובן הדד נס ויבא אל העיר חדר בחדר </verse>
        <verse osisID="1Kgs.20.31"> לא  ויאמרו אליו עבדיו הנה נא שמענו כי מלכי בית ישראל כי מלכי חסד הם נשימה נא שקים במתנינו וחבלים בראשנו ונצא אל מלך ישראל--אולי יחיה את נפשך </verse>
        <verse osisID="1Kgs.20.32"> לב  ויחגרו שקים במתניהם וחבלים בראשיהם ויבאו אל מלך ישראל ויאמרו עבדך בן הדד אמר תחי נא נפשי ויאמר העודנו חי אחי הוא </verse>
        <verse osisID="1Kgs.20.33"> לג  והאנשים ינחשו וימהרו ויחלטו הממנו ויאמרו אחיך בן הדד ויאמר באו קחהו ויצא אליו בן הדד ויעלהו על המרכבה </verse>
        <verse osisID="1Kgs.20.34"> לד  ויאמר אליו הערים אשר לקח אבי מאת אביך אשיב וחצות תשים לך בדמשק כאשר שם אבי בשמרון ואני בברית אשלחך ויכרת לו ברית וישלחהו  {ס} </verse>
        <verse osisID="1Kgs.20.35"> לה  ואיש אחד מבני הנביאים אמר אל רעהו בדבר יהוה--הכיני נא וימאן האיש להכתו </verse>
        <verse osisID="1Kgs.20.36"> לו  ויאמר לו יען אשר לא שמעת בקול יהוה הנך הולך מאתי והכך האריה וילך מאצלו וימצאהו האריה ויכהו </verse>
        <verse osisID="1Kgs.20.37"> לז  וימצא איש אחר ויאמר הכיני נא ויכהו האיש הכה ופצע </verse>
        <verse osisID="1Kgs.20.38"> לח  וילך הנביא ויעמד למלך על הדרך ויתחפש באפר על עיניו </verse>
        <verse osisID="1Kgs.20.39"> לט  ויהי המלך עבר והוא צעק אל המלך ויאמר עבדך יצא בקרב המלחמה והנה איש סר ויבא אלי איש ויאמר שמר את האיש הזה--אם הפקד יפקד והיתה נפשך תחת נפשו או ככר כסף תשקול </verse>
        <verse osisID="1Kgs.20.40"> מ  ויהי עבדך עשה הנה והנה--והוא איננו ויאמר אליו מלך ישראל כן משפטך אתה חרצת </verse>
        <verse osisID="1Kgs.20.41"> מא  וימהר--ויסר את האפר מעל (מעלי) עיניו ויכר אתו מלך ישראל כי מהנביאים הוא </verse>
        <verse osisID="1Kgs.20.42"> מב  ויאמר אליו כה אמר יהוה יען שלחת את איש חרמי מיד--והיתה נפשך תחת נפשו ועמך תחת עמו </verse>
        <verse osisID="1Kgs.20.43"> מג  וילך מלך ישראל על ביתו סר וזעף ויבא שמרונה  {פ} </verse>
      </chapter>
      <chapter osisID="1Kgs.21">
        <verse osisID="1Kgs.21.1"> א  ויהי אחר הדברים האלה כרם היה לנבות היזרעאלי אשר ביזרעאל--אצל היכל אחאב מלך שמרון </verse>
        <verse osisID="1Kgs.21.2"> ב  וידבר אחאב אל נבות לאמר תנה לי את כרמך ויהי לי לגן ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה לך כסף מחיר זה </verse>
        <verse osisID="1Kgs.21.3"> ג  ויאמר נבות אל אחאב  חלילה לי מיהוה מתתי את נחלת אבתי לך </verse>
        <verse osisID="1Kgs.21.4"> ד  ויבא אחאב אל ביתו סר וזעף על הדבר אשר דבר אליו נבות היזרעאלי ויאמר לא אתן לך את נחלת אבותי וישכב על מטתו ויסב את פניו ולא אכל לחם </verse>
        <verse osisID="1Kgs.21.5"> ה  ותבא אליו איזבל אשתו ותדבר אליו מה זה רוחך סרה ואינך אכל לחם </verse>
        <verse osisID="1Kgs.21.6"> ו  וידבר אליה כי אדבר אל נבות היזרעאלי ואמר לו תנה לי את כרמך בכסף או אם חפץ אתה אתנה לך כרם תחתיו ויאמר לא אתן לך את כרמי </verse>
        <verse osisID="1Kgs.21.7"> ז  ותאמר אליו איזבל אשתו אתה עתה תעשה מלוכה על ישראל קום אכל לחם ויטב לבך--אני אתן לך את כרם נבות היזרעאלי </verse>
        <verse osisID="1Kgs.21.8"> ח  ותכתב ספרים בשם אחאב ותחתם בחתמו ותשלח הספרים (ספרים) אל הזקנים ואל החרים אשר בעירו הישבים את נבות </verse>
        <verse osisID="1Kgs.21.9"> ט  ותכתב בספרים לאמר  קראו צום והשיבו את נבות בראש העם </verse>
        <verse osisID="1Kgs.21.10"> י  והושיבו שנים אנשים בני בליעל נגדו ויעדהו לאמר ברכת אלהים ומלך והוציאהו וסקלהו וימת </verse>
        <verse osisID="1Kgs.21.11"> יא  ויעשו אנשי עירו הזקנים והחרים אשר הישבים בעירו כאשר שלחה אליהם איזבל--כאשר כתוב בספרים אשר שלחה אליהם </verse>
        <verse osisID="1Kgs.21.12"> יב  קראו צום והשיבו את נבות בראש העם </verse>
        <verse osisID="1Kgs.21.13"> יג  ויבאו שני האנשים בני בליעל וישבו נגדו ויעדהו אנשי הבליעל את נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת </verse>
        <verse osisID="1Kgs.21.14"> יד  וישלחו אל איזבל לאמר  סקל נבות וימת </verse>
        <verse osisID="1Kgs.21.15"> טו  ויהי כשמע איזבל כי סקל נבות וימת ותאמר איזבל אל אחאב קום רש את כרם נבות היזרעאלי אשר מאן לתת לך בכסף--כי אין נבות חי כי מת </verse>
        <verse osisID="1Kgs.21.16"> טז  ויהי כשמע אחאב כי מת נבות ויקם אחאב לרדת אל כרם נבות היזרעאלי--לרשתו  {פ} </verse>
        <verse osisID="1Kgs.21.17"> יז  ויהי דבר יהוה אל אליהו התשבי לאמר </verse>
        <verse osisID="1Kgs.21.18"> יח  קום רד לקראת אחאב מלך ישראל--אשר בשמרון הנה בכרם נבות אשר ירד שם לרשתו </verse>
        <verse osisID="1Kgs.21.19"> יט  ודברת אליו לאמר כה אמר יהוה הרצחת וגם ירשת ודברת אליו לאמר כה אמר יהוה במקום אשר לקקו הכלבים את דם נבות ילקו הכלבים את דמך גם אתה </verse>
        <verse osisID="1Kgs.21.20"> כ  ויאמר אחאב אל אליהו המצאתני איבי ויאמר מצאתי--יען התמכרך לעשות הרע בעיני יהוה </verse>
        <verse osisID="1Kgs.21.21"> כא  הנני מבי אליך רעה ובערתי אחריך והכרתי לאחאב משתין בקיר ועצור ועזוב בישראל </verse>
        <verse osisID="1Kgs.21.22"> כב  ונתתי את ביתך כבית ירבעם בן נבט וכבית בעשא בן אחיה  אל הכעס אשר הכעסת ותחטא את ישראל </verse>
        <verse osisID="1Kgs.21.23"> כג  וגם לאיזבל--דבר יהוה לאמר  הכלבים יאכלו את איזבל בחל יזרעאל </verse>
        <verse osisID="1Kgs.21.24"> כד  המת לאחאב בעיר יאכלו הכלבים והמת בשדה יאכלו עוף השמים </verse>
        <verse osisID="1Kgs.21.25"> כה  רק לא היה כאחאב אשר התמכר לעשות הרע בעיני יהוה--אשר הסתה אתו איזבל אשתו </verse>
        <verse osisID="1Kgs.21.26"> כו  ויתעב מאד ללכת אחרי הגללים--ככל אשר עשו האמרי אשר הוריש יהוה מפני בני ישראל  {פ} </verse>
        <verse osisID="1Kgs.21.27"> כז  ויהי כשמע אחאב את הדברים האלה ויקרע בגדיו וישם שק על בשרו ויצום וישכב בשק ויהלך אט  {פ} </verse>
        <verse osisID="1Kgs.21.28"> כח  ויהי דבר יהוה אל אליהו התשבי לאמר </verse>
        <verse osisID="1Kgs.21.29"> כט  הראית כי נכנע אחאב מלפני יען כי נכנע מפני לא אבי הרעה בימיו--בימי בנו אביא הרעה על ביתו </verse>
      </chapter>
      <chapter osisID="1Kgs.22">
        <verse osisID="1Kgs.22.1"> א  וישבו שלש שנים  אין מלחמה בין ארם ובין ישראל  {פ} </verse>
        <verse osisID="1Kgs.22.2"> ב  ויהי בשנה השלישית וירד יהושפט מלך יהודה אל מלך ישראל </verse>
        <verse osisID="1Kgs.22.3"> ג  ויאמר מלך ישראל אל עבדיו הידעתם כי לנו רמת גלעד ואנחנו מחשים--מקחת אתה מיד מלך ארם </verse>
        <verse osisID="1Kgs.22.4"> ד  ויאמר אל יהושפט התלך אתי למלחמה רמת גלעד ויאמר יהושפט אל מלך ישראל כמוני כמוך כעמי כעמך כסוסי כסוסיך </verse>
        <verse osisID="1Kgs.22.5"> ה  ויאמר יהושפט אל מלך ישראל  דרש נא כיום את דבר יהוה </verse>
        <verse osisID="1Kgs.22.6"> ו  ויקבץ מלך ישראל את הנביאים כארבע מאות איש ויאמר אלהם האלך על רמת גלעד למלחמה אם אחדל ויאמרו עלה ויתן אדני ביד המלך </verse>
        <verse osisID="1Kgs.22.7"> ז  ויאמר יהושפט האין פה נביא ליהוה עוד ונדרשה מאתו </verse>
        <verse osisID="1Kgs.22.8"> ח  ויאמר מלך ישראל אל יהושפט עוד איש אחד לדרש את יהוה מאתו ואני שנאתיו כי לא יתנבא עלי טוב כי אם רע--מיכיהו בן ימלה ויאמר יהושפט אל יאמר המלך כן </verse>
        <verse osisID="1Kgs.22.9"> ט  ויקרא מלך ישראל אל סריס אחד ויאמר מהרה מיכיהו בן ימלה </verse>
        <verse osisID="1Kgs.22.10"> י  ומלך ישראל ויהושפט מלך יהודה ישבים איש על כסאו מלבשים בגדים בגרן פתח שער שמרון וכל הנביאים--מתנבאים לפניהם </verse>
        <verse osisID="1Kgs.22.11"> יא  ויעש לו צדקיה בן כנענה קרני ברזל ויאמר כה אמר יהוה באלה תנגח את ארם עד כלתם </verse>
        <verse osisID="1Kgs.22.12"> יב  וכל הנבאים--נבאים כן לאמר  עלה רמת גלעד והצלח ונתן יהוה ביד המלך </verse>
        <verse osisID="1Kgs.22.13"> יג  והמלאך אשר הלך לקרא מיכיהו דבר אליו לאמר הנה נא דברי הנביאים פה אחד טוב אל המלך יהי נא דבריך (דברך) כדבר אחד מהם--ודברת טוב </verse>
        <verse osisID="1Kgs.22.14"> יד  ויאמר מיכיהו  חי יהוה--כי את אשר יאמר יהוה אלי אתו אדבר </verse>
        <verse osisID="1Kgs.22.15"> טו  ויבוא אל המלך ויאמר המלך אליו מיכיהו הנלך אל רמת גלעד למלחמה אם נחדל ויאמר אליו עלה והצלח ונתן יהוה ביד המלך </verse>
        <verse osisID="1Kgs.22.16"> טז  ויאמר אליו המלך עד כמה פעמים אני משביעך  אשר לא תדבר אלי רק אמת--בשם יהוה </verse>
        <verse osisID="1Kgs.22.17"> יז  ויאמר ראיתי את כל ישראל נפצים אל ההרים כצאן אשר אין להם רעה ויאמר יהוה לא אדנים לאלה ישובו איש לביתו בשלום </verse>
        <verse osisID="1Kgs.22.18"> יח  ויאמר מלך ישראל אל יהושפט  הלוא אמרתי אליך לוא יתנבא עלי טוב כי אם רע  {ס} </verse>
        <verse osisID="1Kgs.22.19"> יט  ויאמר לכן שמע דבר יהוה ראיתי את יהוה ישב על כסאו וכל צבא השמים עמד עליו מימינו ומשמאלו </verse>
        <verse osisID="1Kgs.22.20"> כ  ויאמר יהוה מי יפתה את אחאב ויעל ויפל ברמת גלעד ויאמר זה בכה וזה אמר בכה </verse>
        <verse osisID="1Kgs.22.21"> כא  ויצא הרוח ויעמד לפני יהוה ויאמר אני אפתנו ויאמר יהוה אליו במה </verse>
        <verse osisID="1Kgs.22.22"> כב  ויאמר אצא והייתי רוח שקר בפי כל נביאיו ויאמר תפתה וגם תוכל--צא ועשה כן </verse>
        <verse osisID="1Kgs.22.23"> כג  ועתה הנה נתן יהוה רוח שקר בפי כל נביאיך אלה ויהוה דבר עליך רעה </verse>
        <verse osisID="1Kgs.22.24"> כד  ויגש צדקיהו בן כנענה ויכה את מיכיהו על הלחי ויאמר אי זה עבר רוח יהוה מאתי לדבר אותך </verse>
        <verse osisID="1Kgs.22.25"> כה  ויאמר מיכיהו הנך ראה ביום ההוא אשר תבא חדר בחדר להחבה </verse>
        <verse osisID="1Kgs.22.26"> כו  ויאמר מלך ישראל קח את מיכיהו והשיבהו אל אמן שר העיר ואל יואש בן המלך </verse>
        <verse osisID="1Kgs.22.27"> כז  ואמרת כה אמר המלך שימו את זה בית הכלא והאכלהו לחם לחץ ומים לחץ עד באי בשלום </verse>
        <verse osisID="1Kgs.22.28"> כח  ויאמר מיכיהו--אם שוב תשוב בשלום לא דבר יהוה בי ויאמר שמעו עמים כלם </verse>
        <verse osisID="1Kgs.22.29"> כט  ויעל מלך ישראל ויהושפט מלך יהודה רמת גלעד </verse>
        <verse osisID="1Kgs.22.30"> ל  ויאמר מלך ישראל אל יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה </verse>
        <verse osisID="1Kgs.22.31"> לא  ומלך ארם צוה את שרי הרכב אשר לו שלשים ושנים לאמר לא תלחמו את קטן ואת גדול  כי אם את מלך ישראל לבדו </verse>
        <verse osisID="1Kgs.22.32"> לב  ויהי כראות שרי הרכב את יהושפט והמה אמרו אך מלך ישראל הוא ויסרו עליו להלחם ויזעק יהושפט </verse>
        <verse osisID="1Kgs.22.33"> לג  ויהי כראות שרי הרכב כי לא מלך ישראל הוא וישובו מאחריו </verse>
        <verse osisID="1Kgs.22.34"> לד  ואיש משך בקשת לתמו ויכה את מלך ישראל בין הדבקים ובין השרין ויאמר לרכבו הפך ידך והוציאני מן המחנה--כי החליתי </verse>
        <verse osisID="1Kgs.22.35"> לה  ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם המכה אל חיק הרכב </verse>
        <verse osisID="1Kgs.22.36"> לו  ויעבר הרנה במחנה כבא השמש לאמר  איש אל עירו ואיש אל ארצו </verse>
        <verse osisID="1Kgs.22.37"> לז  וימת המלך ויבוא שמרון ויקברו את המלך בשמרון </verse>
        <verse osisID="1Kgs.22.38"> לח  וישטף את הרכב על ברכת שמרון וילקו הכלבים את דמו והזנות רחצו--כדבר יהוה אשר דבר </verse>
        <verse osisID="1Kgs.22.39"> לט  ויתר דברי אחאב וכל אשר עשה ובית השן אשר בנה וכל הערים אשר בנה  הלוא הם כתובים על ספר דברי הימים--למלכי ישראל </verse>
        <verse osisID="1Kgs.22.40"> מ  וישכב אחאב עם אבתיו וימלך אחזיהו בנו תחתיו  {פ} </verse>
        <verse osisID="1Kgs.22.41"> מא  ויהושפט בן אסא מלך על יהודה--בשנת ארבע לאחאב מלך ישראל </verse>
        <verse osisID="1Kgs.22.42"> מב  יהושפט בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי </verse>
        <verse osisID="1Kgs.22.43"> מג  וילך בכל דרך אסא אביו--לא סר ממנו  לעשות הישר בעיני יהוה </verse>
        <verse osisID="1Kgs.22.44"> מד  אך הבמות לא סרו  עוד העם מזבחים ומקטרים בבמות </verse>
        <verse osisID="1Kgs.22.45"> מה  וישלם יהושפט עם מלך ישראל </verse>
        <verse osisID="1Kgs.22.46"> מו  ויתר דברי יהושפט וגבורתו אשר עשה ואשר נלחם  הלא הם כתובים על ספר דברי הימים--למלכי יהודה </verse>
        <verse osisID="1Kgs.22.47"> מז  ויתר הקדש אשר נשאר בימי אסא אביו--בער מן הארץ </verse>
        <verse osisID="1Kgs.22.48"> מח  ומלך אין באדום נצב מלך </verse>
        <verse osisID="1Kgs.22.49"> מט  יהושפט עשר (עשה) אניות תרשיש ללכת אפירה לזהב--ולא הלך  כי נשברה (נשברו) אניות בעציון גבר </verse>
        <verse osisID="1Kgs.22.50"> נ  אז אמר אחזיהו בן אחאב אל יהושפט ילכו עבדי עם עבדיך באניות ולא אבה יהושפט </verse>
        <verse osisID="1Kgs.22.51"> נא  וישכב יהושפט עם אבתיו ויקבר עם אבתיו בעיר דוד אביו וימלך יהורם בנו תחתיו  {ס} </verse>
        <verse osisID="1Kgs.22.52"> נב  אחזיהו בן אחאב מלך על ישראל בשמרון בשנת שבע עשרה ליהושפט מלך יהודה וימלך על ישראל שנתים </verse>
        <verse osisID="1Kgs.22.53"> נג  ויעש הרע בעיני יהוה וילך בדרך אביו ובדרך אמו ובדרך ירבעם בן נבט אשר החטיא את ישראל [ (I Kings 22:54)  נד  ויעבד את הבעל וישתחוה לו ויכעס את יהוה אלהי ישראל ככל אשר עשה אביו  ] </verse>
      </chapter>
    </div>
    <div type="book" osisID="2Kgs">
      <chapter osisID="2Kgs.1">
        <title> כט  הראית כי נכנע אחאב מלפני יען כי נכנע מפני לא אבי הרעה בימיו--בימי בנו אביא הרעה על ביתו </title>
        <verse osisID="2Kgs.1.1"> א  ויפשע מואב בישראל אחרי מות אחאב </verse>
        <verse osisID="2Kgs.1.2"> ב  ויפל אחזיה בעד השבכה בעליתו אשר בשמרון--ויחל וישלח מלאכים ויאמר אלהם לכו דרשו בבעל זבוב אלהי עקרון אם אחיה מחלי זה  {ס} </verse>
        <verse osisID="2Kgs.1.3"> ג  ומלאך יהוה דבר אל אליה התשבי קום עלה לקראת מלאכי מלך שמרון ודבר אלהם--המבלי אין אלהים בישראל אתם הלכים לדרש בבעל זבוב אלהי עקרון </verse>
        <verse osisID="2Kgs.1.4"> ד  ולכן כה אמר יהוה המטה אשר עלית שם לא תרד ממנה כי מות תמות וילך אליה </verse>
        <verse osisID="2Kgs.1.5"> ה  וישובו המלאכים אליו ויאמר אליהם מה זה שבתם </verse>
        <verse osisID="2Kgs.1.6"> ו  ויאמרו אליו איש עלה לקראתנו ויאמר אלינו לכו שובו אל המלך אשר שלח אתכם ודברתם אליו כה אמר יהוה המבלי אין אלהים בישראל אתה שלח לדרש בבעל זבוב אלהי עקרון לכן המטה אשר עלית שם לא תרד ממנה--כי מות תמות </verse>
        <verse osisID="2Kgs.1.7"> ז  וידבר אלהם--מה משפט האיש אשר עלה לקראתכם וידבר אליכם את הדברים האלה </verse>
        <verse osisID="2Kgs.1.8"> ח  ויאמרו אליו איש בעל שער ואזור עור אזור במתניו ויאמר אליה התשבי הוא </verse>
        <verse osisID="2Kgs.1.9"> ט  וישלח אליו שר חמשים וחמשיו ויעל אליו והנה ישב על ראש ההר וידבר אליו איש האלהים המלך דבר רדה </verse>
        <verse osisID="2Kgs.1.10"> י  ויענה אליהו וידבר אל שר החמשים ואם איש אלהים אני תרד אש מן השמים ותאכל אתך ואת חמשיך ותרד אש מן השמים ותאכל אתו ואת חמשיו </verse>
        <verse osisID="2Kgs.1.11"> יא  וישב וישלח אליו שר חמשים אחר--וחמשיו ויען וידבר אליו איש האלהים כה אמר המלך מהרה רדה </verse>
        <verse osisID="2Kgs.1.12"> יב  ויען אליה וידבר אליהם אם איש האלהים אני תרד אש מן השמים ותאכל אתך ואת חמשיך ותרד אש אלהים מן השמים ותאכל אתו ואת חמשיו </verse>
        <verse osisID="2Kgs.1.13"> יג  וישב וישלח שר חמשים שלשים--וחמשיו ויעל ויבא שר החמשים השלישי ויכרע על ברכיו לנגד אליהו ויתחנן אליו וידבר אליו איש האלהים תיקר נא נפשי ונפש עבדיך אלה חמשים בעיניך </verse>
        <verse osisID="2Kgs.1.14"> יד  הנה ירדה אש מן השמים ותאכל את שני שרי החמשים הראשנים ואת חמשיהם ועתה תיקר נפשי בעיניך  {ס} </verse>
        <verse osisID="2Kgs.1.15"> טו  וידבר מלאך יהוה אל אליהו רד אותו אל תירא מפניו ויקם וירד אותו אל המלך </verse>
        <verse osisID="2Kgs.1.16"> טז  וידבר אליו כה אמר יהוה יען אשר שלחת מלאכים לדרש בבעל זבוב אלהי עקרון--המבלי אין אלהים בישראל לדרש בדברו לכן המטה אשר עלית שם לא תרד ממנה--כי מות תמות </verse>
        <verse osisID="2Kgs.1.17"> יז  וימת כדבר יהוה אשר דבר אליהו וימלך יהורם תחתיו  {פ} br   br בשנת שתים ליהורם בן יהושפט מלך יהודה  כי לא היה לו בן  {ס} </verse>
        <verse osisID="2Kgs.1.18"> יח  ויתר דברי אחזיהו אשר עשה  הלוא המה כתובים על ספר דברי הימים--למלכי ישראל  {פ} </verse>
      </chapter>
      <chapter osisID="2Kgs.2">
        <verse osisID="2Kgs.2.1"> א  ויהי בהעלות יהוה את אליהו בסערה השמים וילך אליהו ואלישע מן הגלגל </verse>
        <verse osisID="2Kgs.2.2"> ב  ויאמר אליהו אל אלישע שב נא פה כי יהוה שלחני עד בית אל ויאמר אלישע חי יהוה וחי נפשך אם אעזבך וירדו בית אל </verse>
        <verse osisID="2Kgs.2.3"> ג  ויצאו בני הנביאים אשר בית אל אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו </verse>
        <verse osisID="2Kgs.2.4"> ד  ויאמר לו אליהו אלישע שב נא פה כי יהוה שלחני יריחו ויאמר חי יהוה וחי נפשך אם אעזבך ויבאו יריחו </verse>
        <verse osisID="2Kgs.2.5"> ה  ויגשו בני הנביאים אשר ביריחו אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו </verse>
        <verse osisID="2Kgs.2.6"> ו  ויאמר לו אליהו שב נא פה כי יהוה שלחני הירדנה ויאמר חי יהוה וחי נפשך אם אעזבך וילכו שניהם </verse>
        <verse osisID="2Kgs.2.7"> ז  וחמשים איש מבני הנביאים הלכו ויעמדו מנגד מרחוק ושניהם עמדו על הירדן </verse>
        <verse osisID="2Kgs.2.8"> ח  ויקח אליהו את אדרתו ויגלם ויכה את המים ויחצו הנה והנה ויעברו שניהם בחרבה </verse>
        <verse osisID="2Kgs.2.9"> ט  ויהי כעברם ואליהו אמר אל אלישע שאל מה אעשה לך בטרם אלקח מעמך ויאמר אלישע ויהי נא פי שנים ברוחך אלי </verse>
        <verse osisID="2Kgs.2.10"> י  ויאמר הקשית לשאול אם תראה אתי לקח מאתך יהי לך כן ואם אין לא יהיה </verse>
        <verse osisID="2Kgs.2.11"> יא  ויהי המה הלכים הלוך ודבר והנה רכב אש וסוסי אש ויפרדו בין שניהם ויעל אליהו בסערה השמים </verse>
        <verse osisID="2Kgs.2.12"> יב  ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים </verse>
        <verse osisID="2Kgs.2.13"> יג  וירם את אדרת אליהו אשר נפלה מעליו וישב ויעמד על שפת הירדן </verse>
        <verse osisID="2Kgs.2.14"> יד  ויקח את אדרת אליהו אשר נפלה מעליו ויכה את המים ויאמר איה יהוה אלהי אליהו אף הוא ויכה את המים ויחצו הנה והנה ויעבר אלישע </verse>
        <verse osisID="2Kgs.2.15"> טו  ויראהו בני הנביאים אשר ביריחו מנגד ויאמרו נחה רוח אליהו על אלישע ויבאו לקראתו וישתחוו לו ארצה </verse>
        <verse osisID="2Kgs.2.16"> טז  ויאמרו אליו הנה נא יש את עבדיך חמשים אנשים בני חיל ילכו נא ויבקשו את אדניך--פן נשאו רוח יהוה וישלכהו באחד ההרים או באחת הגיאות (הגיאיות) ויאמר לא תשלחו </verse>
        <verse osisID="2Kgs.2.17"> יז  ויפצרו בו עד בש ויאמר שלחו וישלחו חמשים איש ויבקשו שלשה ימים ולא מצאהו </verse>
        <verse osisID="2Kgs.2.18"> יח  וישבו אליו והוא ישב ביריחו ויאמר אלהם הלא אמרתי אליכם אל תלכו  {ס} </verse>
        <verse osisID="2Kgs.2.19"> יט  ויאמרו אנשי העיר אל אלישע הנה נא מושב העיר טוב כאשר אדני ראה והמים רעים והארץ משכלת </verse>
        <verse osisID="2Kgs.2.20"> כ  ויאמר קחו לי צלחית חדשה ושימו שם מלח ויקחו אליו </verse>
        <verse osisID="2Kgs.2.21"> כא  ויצא אל מוצא המים וישלך שם מלח ויאמר כה אמר יהוה רפאתי למים האלה--לא יהיה משם עוד מות ומשכלת </verse>
        <verse osisID="2Kgs.2.22"> כב  וירפו המים עד היום הזה כדבר אלישע אשר דבר  {פ} </verse>
        <verse osisID="2Kgs.2.23"> כג  ויעל משם בית אל והוא עלה בדרך ונערים קטנים יצאו מן העיר ויתקלסו בו ויאמרו לו עלה קרח עלה קרח </verse>
        <verse osisID="2Kgs.2.24"> כד  ויפן אחריו ויראם ויקללם בשם יהוה ותצאנה שתים דבים מן היער ותבקענה מהם ארבעים ושני ילדים </verse>
        <verse osisID="2Kgs.2.25"> כה  וילך משם אל הר הכרמל ומשם שב שמרון  {פ} </verse>
      </chapter>
      <chapter osisID="2Kgs.3">
        <verse osisID="2Kgs.3.1"> א  ויהורם בן אחאב מלך על ישראל בשמרון בשנת שמנה עשרה ליהושפט מלך יהודה וימלך שתים עשרה שנה </verse>
        <verse osisID="2Kgs.3.2"> ב  ויעשה הרע בעיני יהוה--רק לא כאביו וכאמו ויסר את מצבת הבעל אשר עשה אביו </verse>
        <verse osisID="2Kgs.3.3"> ג  רק בחטאות ירבעם בן נבט אשר החטיא את ישראל--דבק  לא סר ממנה  {פ} </verse>
        <verse osisID="2Kgs.3.4"> ד  ומישע מלך מואב היה נקד והשיב למלך ישראל מאה אלף כרים ומאה אלף אילים צמר </verse>
        <verse osisID="2Kgs.3.5"> ה  ויהי כמות אחאב ויפשע מלך מואב במלך ישראל </verse>
        <verse osisID="2Kgs.3.6"> ו  ויצא המלך יהורם ביום ההוא--משמרון ויפקד את כל ישראל </verse>
        <verse osisID="2Kgs.3.7"> ז  וילך וישלח אל יהושפט מלך יהודה לאמר מלך מואב פשע בי--התלך אתי אל מואב למלחמה ויאמר אעלה כמוני כמוך כעמי כעמך כסוסי כסוסיך </verse>
        <verse osisID="2Kgs.3.8"> ח  ויאמר אי זה הדרך נעלה ויאמר דרך מדבר אדום </verse>
        <verse osisID="2Kgs.3.9"> ט  וילך מלך ישראל ומלך יהודה ומלך אדום ויסבו דרך שבעת ימים ולא היה מים למחנה ולבהמה אשר ברגליהם </verse>
        <verse osisID="2Kgs.3.10"> י  ויאמר מלך ישראל  אהה--כי קרא יהוה לשלשת המלכים האלה לתת אותם ביד מואב  {ס} </verse>
        <verse osisID="2Kgs.3.11"> יא  ויאמר יהושפט האין פה נביא ליהוה ונדרשה את יהוה מאותו ויען אחד מעבדי מלך ישראל ויאמר פה אלישע בן שפט אשר יצק מים על ידי אליהו </verse>
        <verse osisID="2Kgs.3.12"> יב  ויאמר יהושפט יש אותו דבר יהוה וירדו אליו מלך ישראל ויהושפט--ומלך אדום </verse>
        <verse osisID="2Kgs.3.13"> יג  ויאמר אלישע אל מלך ישראל מה לי ולך--לך אל נביאי אביך ואל נביאי אמך ויאמר לו מלך ישראל אל כי קרא יהוה לשלשת המלכים האלה לתת אותם ביד מואב </verse>
        <verse osisID="2Kgs.3.14"> יד  ויאמר אלישע חי יהוה צבאות אשר עמדתי לפניו כי לולי פני יהושפט מלך יהודה אני נשא--אם אביט אליך ואם אראך </verse>
        <verse osisID="2Kgs.3.15"> טו  ועתה קחו לי מנגן והיה כנגן המנגן ותהי עליו יד יהוה </verse>
        <verse osisID="2Kgs.3.16"> טז  ויאמר כה אמר יהוה  עשה הנחל הזה גבים גבים </verse>
        <verse osisID="2Kgs.3.17"> יז  כי כה אמר יהוה לא תראו רוח ולא תראו גשם והנחל ההוא ימלא מים ושתיתם אתם ומקניכם ובהמתכם </verse>
        <verse osisID="2Kgs.3.18"> יח  ונקל זאת בעיני יהוה ונתן את מואב בידכם </verse>
        <verse osisID="2Kgs.3.19"> יט  והכיתם כל עיר מבצר וכל עיר מבחור וכל עץ טוב תפילו וכל מעיני מים תסתמו וכל החלקה הטובה תכאבו באבנים </verse>
        <verse osisID="2Kgs.3.20"> כ  ויהי בבקר כעלות המנחה והנה מים באים מדרך אדום ותמלא הארץ את המים </verse>
        <verse osisID="2Kgs.3.21"> כא  וכל מואב שמעו כי עלו המלכים להלחם בם ויצעקו מכל חגר חגרה ומעלה ויעמדו על הגבול </verse>
        <verse osisID="2Kgs.3.22"> כב  וישכימו בבקר והשמש זרחה על המים ויראו מואב מנגד את המים אדמים כדם </verse>
        <verse osisID="2Kgs.3.23"> כג  ויאמרו דם זה החרב נחרבו המלכים ויכו איש את רעהו ועתה לשלל מואב </verse>
        <verse osisID="2Kgs.3.24"> כד  ויבאו אל מחנה ישראל ויקמו ישראל ויכו את מואב וינסו מפניהם ויבו (ויכו) בה והכות את מואב </verse>
        <verse osisID="2Kgs.3.25"> כה  והערים יהרסו וכל חלקה טובה ישליכו איש אבנו ומלאוה וכל מעין מים יסתמו וכל עץ טוב יפילו עד השאיר אבניה בקיר חרשת ויסבו הקלעים ויכוה </verse>
        <verse osisID="2Kgs.3.26"> כו  וירא מלך מואב כי חזק ממנו המלחמה ויקח אותו שבע מאות איש שלף חרב להבקיע אל מלך אדום--ולא יכלו </verse>
        <verse osisID="2Kgs.3.27"> כז  ויקח את בנו הבכור אשר ימלך תחתיו ויעלהו עלה על החמה ויהי קצף גדול על ישראל ויסעו מעליו וישבו לארץ  {פ} </verse>
      </chapter>
      <chapter osisID="2Kgs.4">
        <verse osisID="2Kgs.4.1"> א  ואשה אחת מנשי בני הנביאים צעקה אל אלישע לאמר עבדך אישי מת ואתה ידעת כי עבדך היה ירא את יהוה והנשה--בא לקחת את שני ילדי לו לעבדים </verse>
        <verse osisID="2Kgs.4.2"> ב  ויאמר אליה אלישע מה אעשה לך הגידי לי מה יש לכי (לך) בבית ותאמר אין לשפחתך כל בבית כי אם אסוך שמן </verse>
        <verse osisID="2Kgs.4.3"> ג  ויאמר לכי שאלי לך כלים מן החוץ מאת כל שכנכי (שכניך)--כלים רקים אל תמעיטי </verse>
        <verse osisID="2Kgs.4.4"> ד  ובאת וסגרת הדלת בעדך ובעד בניך ויצקת על כל הכלים האלה והמלא תסיעי </verse>
        <verse osisID="2Kgs.4.5"> ה  ותלך מאתו ותסגר הדלת בעדה ובעד בניה הם מגישים אליה והיא מיצקת (מוצקת) </verse>
        <verse osisID="2Kgs.4.6"> ו  ויהי כמלאת הכלים ותאמר אל בנה הגישה אלי עוד כלי ויאמר אליה אין עוד כלי ויעמד השמן </verse>
        <verse osisID="2Kgs.4.7"> ז  ותבא ותגד לאיש האלהים ויאמר לכי מכרי את השמן ושלמי את נשיכי (נשיך) ואת בניכי (ובניך) תחיי בנותר  {פ} </verse>
        <verse osisID="2Kgs.4.8"> ח  ויהי היום ויעבר אלישע אל שונם ושם אשה גדולה ותחזק בו לאכל לחם ויהי מדי עברו יסר שמה לאכל לחם </verse>
        <verse osisID="2Kgs.4.9"> ט  ותאמר אל אישה הנה נא ידעתי כי איש אלהים קדוש הוא--עבר עלינו תמיד </verse>
        <verse osisID="2Kgs.4.10"> י  נעשה נא עלית קיר קטנה ונשים לו שם מטה ושלחן וכסא ומנורה והיה בבאו אלינו יסור שמה </verse>
        <verse osisID="2Kgs.4.11"> יא  ויהי היום ויבא שמה ויסר אל העליה וישכב שמה </verse>
        <verse osisID="2Kgs.4.12"> יב  ויאמר אל גיחזי נערו קרא לשונמית הזאת ויקרא לה--ותעמד לפניו </verse>
        <verse osisID="2Kgs.4.13"> יג  ויאמר לו אמר נא אליה הנה חרדת אלינו את כל החרדה הזאת מה לעשות לך היש לדבר לך אל המלך או אל שר הצבא ותאמר בתוך עמי אנכי ישבת </verse>
        <verse osisID="2Kgs.4.14"> יד  ויאמר ומה לעשות לה ויאמר גיחזי אבל בן אין לה--ואישה זקן </verse>
        <verse osisID="2Kgs.4.15"> טו  ויאמר קרא לה ויקרא לה--ותעמד בפתח </verse>
        <verse osisID="2Kgs.4.16"> טז  ויאמר למועד הזה כעת חיה אתי (את) חבקת בן ותאמר אל אדני איש האלהים--אל תכזב בשפחתך </verse>
        <verse osisID="2Kgs.4.17"> יז  ותהר האשה ותלד בן למועד הזה כעת חיה אשר דבר אליה אלישע </verse>
        <verse osisID="2Kgs.4.18"> יח  ויגדל הילד ויהי היום ויצא אל אביו אל הקצרים </verse>
        <verse osisID="2Kgs.4.19"> יט  ויאמר אל אביו ראשי ראשי ויאמר אל הנער שאהו אל אמו </verse>
        <verse osisID="2Kgs.4.20"> כ  וישאהו--ויביאהו אל אמו וישב על ברכיה עד הצהרים וימת </verse>
        <verse osisID="2Kgs.4.21"> כא  ותעל ותשכבהו על מטת איש האלהים ותסגר בעדו ותצא </verse>
        <verse osisID="2Kgs.4.22"> כב  ותקרא אל אישה ותאמר שלחה נא לי אחד מן הנערים ואחת האתנות וארוצה עד איש האלהים ואשובה </verse>
        <verse osisID="2Kgs.4.23"> כג  ויאמר מדוע אתי (את) הלכתי (הלכת) אליו היום--לא חדש ולא שבת ותאמר שלום </verse>
        <verse osisID="2Kgs.4.24"> כד  ותחבש האתון ותאמר אל נערה נהג ולך אל תעצר לי לרכב כי אם אמרתי לך </verse>
        <verse osisID="2Kgs.4.25"> כה  ותלך ותבא אל איש האלהים--אל הר הכרמל ויהי כראות איש האלהים אתה מנגד ויאמר אל גיחזי נערו הנה השונמית הלז </verse>
        <verse osisID="2Kgs.4.26"> כו  עתה רוץ נא לקראתה ואמר לה השלום לך השלום לאישך השלום לילד ותאמר שלום </verse>
        <verse osisID="2Kgs.4.27"> כז  ותבא אל איש האלהים אל ההר ותחזק ברגליו ויגש גיחזי להדפה ויאמר איש האלהים הרפה לה כי נפשה מרה לה ויהוה העלים ממני ולא הגיד לי </verse>
        <verse osisID="2Kgs.4.28"> כח  ותאמר השאלתי בן מאת אדני הלא אמרתי לא תשלה אתי </verse>
        <verse osisID="2Kgs.4.29"> כט  ויאמר לגיחזי חגר מתניך וקח משענתי בידך ולך כי תמצא איש לא תברכנו וכי יברכך איש לא תעננו ושמת משענתי על פני הנער </verse>
        <verse osisID="2Kgs.4.30"> ל  ותאמר אם הנער חי יהוה וחי נפשך אם אעזבך ויקם וילך אחריה </verse>
        <verse osisID="2Kgs.4.31"> לא  וגחזי עבר לפניהם וישם את המשענת על פני הנער ואין קול ואין קשב וישב לקראתו ויגד לו לאמר לא הקיץ הנער </verse>
        <verse osisID="2Kgs.4.32"> לב  ויבא אלישע הביתה והנה הנער מת משכב על מטתו </verse>
        <verse osisID="2Kgs.4.33"> לג  ויבא ויסגר הדלת בעד שניהם ויתפלל אל יהוה </verse>
        <verse osisID="2Kgs.4.34"> לד  ויעל וישכב על הילד וישם פיו על פיו ועיניו על עיניו וכפיו על כפו ויגהר עליו ויחם בשר הילד </verse>
        <verse osisID="2Kgs.4.35"> לה  וישב וילך בבית אחת הנה ואחת הנה ויעל ויגהר עליו ויזורר הנער עד שבע פעמים ויפקח הנער את עיניו </verse>
        <verse osisID="2Kgs.4.36"> לו  ויקרא אל גיחזי ויאמר קרא אל השנמית הזאת ויקראה ותבא אליו ויאמר שאי בנך </verse>
        <verse osisID="2Kgs.4.37"> לז  ותבא ותפל על רגליו ותשתחו ארצה ותשא את בנה ותצא  {פ} </verse>
        <verse osisID="2Kgs.4.38"> לח  ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים </verse>
        <verse osisID="2Kgs.4.39"> לט  ויצא אחד אל השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל סיר הנזיד--כי לא ידעו </verse>
        <verse osisID="2Kgs.4.40"> מ  ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל </verse>
        <verse osisID="2Kgs.4.41"> מא  ויאמר וקחו קמח וישלך אל הסיר ויאמר צק לעם ויאכלו ולא היה דבר רע בסיר  {ס} </verse>
        <verse osisID="2Kgs.4.42"> מב  ואיש בא מבעל שלשה ויבא לאיש האלהים לחם בכורים עשרים לחם שערים וכרמל בצקלנו ויאמר תן לעם ויאכלו </verse>
        <verse osisID="2Kgs.4.43"> מג  ויאמר משרתו מה אתן זה לפני מאה איש ויאמר תן לעם ויאכלו--כי כה אמר יהוה אכל והותר </verse>
        <verse osisID="2Kgs.4.44"> מד  ויתן לפניהם ויאכלו ויותרו כדבר יהוה  {פ} </verse>
      </chapter>
      <chapter osisID="2Kgs.5">
        <verse osisID="2Kgs.5.1"> א  ונעמן שר צבא מלך ארם היה איש גדול לפני אדניו ונשא פנים--כי בו נתן יהוה תשועה לארם והאיש היה גבור חיל--מצרע </verse>
        <verse osisID="2Kgs.5.2"> ב  וארם יצאו גדודים וישבו מארץ ישראל נערה קטנה ותהי לפני אשת נעמן </verse>
        <verse osisID="2Kgs.5.3"> ג  ותאמר אל גברתה אחלי אדני לפני הנביא אשר בשמרון אז יאסף אתו מצרעתו </verse>
        <verse osisID="2Kgs.5.4"> ד  ויבא ויגד לאדניו לאמר  כזאת וכזאת דברה הנערה אשר מארץ ישראל </verse>
        <verse osisID="2Kgs.5.5"> ה  ויאמר מלך ארם לך בא ואשלחה ספר אל מלך ישראל וילך ויקח בידו עשר ככרי כסף וששת אלפים זהב ועשר חליפות בגדים </verse>
        <verse osisID="2Kgs.5.6"> ו  ויבא הספר אל מלך ישראל לאמר  ועתה כבוא הספר הזה אליך הנה שלחתי אליך את נעמן עבדי ואספתו מצרעתו </verse>
        <verse osisID="2Kgs.5.7"> ז  ויהי כקרא מלך ישראל את הספר ויקרע בגדיו ויאמר האלהים אני להמית ולהחיות כי זה שלח אלי לאסף איש מצרעתו  כי אך דעו נא וראו כי מתאנה הוא לי </verse>
        <verse osisID="2Kgs.5.8"> ח  ויהי כשמע אלישע איש האלהים כי קרע מלך ישראל את בגדיו וישלח אל המלך לאמר למה קרעת בגדיך יבא נא אלי--וידע כי יש נביא בישראל </verse>
        <verse osisID="2Kgs.5.9"> ט  ויבא נעמן בסוסו וברכבו ויעמד פתח הבית לאלישע </verse>
        <verse osisID="2Kgs.5.10"> י  וישלח אליו אלישע מלאך לאמר  הלוך ורחצת שבע פעמים בירדן וישב בשרך לך וטהר </verse>
        <verse osisID="2Kgs.5.11"> יא  ויקצף נעמן וילך ויאמר הנה אמרתי אלי יצא יצוא ועמד וקרא בשם יהוה אלהיו והניף ידו אל המקום ואסף המצרע </verse>
        <verse osisID="2Kgs.5.12"> יב  הלא טוב אבנה (אמנה) ופרפר נהרות דמשק מכל מימי ישראל--הלא ארחץ בהם וטהרתי ויפן וילך בחמה </verse>
        <verse osisID="2Kgs.5.13"> יג  ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי אמר אליך רחץ וטהר </verse>
        <verse osisID="2Kgs.5.14"> יד  וירד ויטבל בירדן שבע פעמים כדבר איש האלהים וישב בשרו כבשר נער קטן--ויטהר </verse>
        <verse osisID="2Kgs.5.15"> טו  וישב אל איש האלהים הוא וכל מחנהו ויבא ויעמד לפניו ויאמר הנה נא ידעתי כי אין אלהים בכל הארץ כי אם בישראל ועתה קח נא ברכה מאת עבדך </verse>
        <verse osisID="2Kgs.5.16"> טז  ויאמר חי יהוה אשר עמדתי לפניו אם אקח ויפצר בו לקחת וימאן </verse>
        <verse osisID="2Kgs.5.17"> יז  ויאמר נעמן ולא יתן נא לעבדך משא צמד פרדים אדמה  כי לוא יעשה עוד עבדך עלה וזבח לאלהים אחרים--כי אם ליהוה </verse>
        <verse osisID="2Kgs.5.18"> יח  לדבר הזה יסלח יהוה לעבדך--בבוא אדני בית רמון להשתחות שמה והוא נשען על ידי והשתחויתי בית רמן בהשתחויתי בית רמן יסלח נא (  ) יהוה לעבדך בדבר הזה </verse>
        <verse osisID="2Kgs.5.19"> יט  ויאמר לו לך לשלום וילך מאתו כברת ארץ  {ס} </verse>
        <verse osisID="2Kgs.5.20"> כ  ויאמר גיחזי נער אלישע איש האלהים הנה חשך אדני את נעמן הארמי הזה מקחת מידו את אשר הביא חי יהוה כי אם רצתי אחריו ולקחתי מאתו מאומה </verse>
        <verse osisID="2Kgs.5.21"> כא  וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום </verse>
        <verse osisID="2Kgs.5.22"> כב  ויאמר שלום אדני שלחני לאמר הנה עתה זה באו אלי שני נערים מהר אפרים מבני הנביאים תנה נא להם ככר כסף ושתי חלפות בגדים </verse>
        <verse osisID="2Kgs.5.23"> כג  ויאמר נעמן הואל קח ככרים ויפרץ בו ויצר ככרים כסף בשני חרטים ושתי חלפות בגדים ויתן אל שני נעריו וישאו לפניו </verse>
        <verse osisID="2Kgs.5.24"> כד  ויבא אל העפל ויקח מידם ויפקד בבית וישלח את האנשים וילכו </verse>
        <verse osisID="2Kgs.5.25"> כה  והוא בא ויעמד אל אדניו ויאמר אליו אלישע מאן (מאין) גחזי ויאמר לא הלך עבדך אנה ואנה </verse>
        <verse osisID="2Kgs.5.26"> כו  ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות </verse>
        <verse osisID="2Kgs.5.27"> כז  וצרעת נעמן תדבק בך ובזרעך לעולם ויצא מלפניו מצרע כשלג </verse>
      </chapter>
      <chapter osisID="2Kgs.6">
        <verse osisID="2Kgs.6.1"> א  ויאמרו בני הנביאים אל אלישע  הנה נא המקום אשר אנחנו ישבים שם לפניך--צר ממנו </verse>
        <verse osisID="2Kgs.6.2"> ב  נלכה נא עד הירדן ונקחה משם איש קורה אחת ונעשה לנו שם מקום לשבת שם ויאמר לכו </verse>
        <verse osisID="2Kgs.6.3"> ג  ויאמר האחד הואל נא ולך את עבדיך ויאמר אני אלך </verse>
        <verse osisID="2Kgs.6.4"> ד  וילך אתם ויבאו הירדנה ויגזרו העצים </verse>
        <verse osisID="2Kgs.6.5"> ה  ויהי האחד מפיל הקורה ואת הברזל נפל אל המים ויצעק ויאמר אהה אדני והוא שאול </verse>
        <verse osisID="2Kgs.6.6"> ו  ויאמר איש האלהים אנה נפל ויראהו את המקום ויקצב עץ וישלך שמה ויצף הברזל </verse>
        <verse osisID="2Kgs.6.7"> ז  ויאמר הרם לך וישלח ידו ויקחהו  {פ} </verse>
        <verse osisID="2Kgs.6.8"> ח  ומלך ארם היה נלחם בישראל ויועץ אל עבדיו לאמר אל מקום פלני אלמני תחנתי </verse>
        <verse osisID="2Kgs.6.9"> ט  וישלח איש האלהים אל מלך ישראל לאמר השמר מעבר המקום הזה  כי שם ארם נחתים </verse>
        <verse osisID="2Kgs.6.10"> י  וישלח מלך ישראל אל המקום אשר אמר לו איש האלהים והזהירה--ונשמר שם  לא אחת ולא שתים </verse>
        <verse osisID="2Kgs.6.11"> יא  ויסער לב מלך ארם על הדבר הזה ויקרא אל עבדיו ויאמר אליהם הלוא תגידו לי מי משלנו אל מלך ישראל </verse>
        <verse osisID="2Kgs.6.12"> יב  ויאמר אחד מעבדיו לוא אדני המלך  כי אלישע הנביא אשר בישראל יגיד למלך ישראל את הדברים אשר תדבר בחדר משכבך </verse>
        <verse osisID="2Kgs.6.13"> יג  ויאמר לכו וראו איכה הוא ואשלח ואקחהו ויגד לו לאמר הנה בדתן </verse>
        <verse osisID="2Kgs.6.14"> יד  וישלח שמה סוסים ורכב וחיל כבד ויבאו לילה ויקפו על העיר </verse>
        <verse osisID="2Kgs.6.15"> טו  וישכם משרת איש האלהים לקום ויצא והנה חיל סובב את העיר וסוס ורכב ויאמר נערו אליו אהה אדני איכה נעשה </verse>
        <verse osisID="2Kgs.6.16"> טז  ויאמר אל תירא  כי רבים אשר אתנו מאשר אותם </verse>
        <verse osisID="2Kgs.6.17"> יז  ויתפלל אלישע ויאמר יהוה פקח נא את עיניו ויראה ויפקח יהוה את עיני הנער וירא והנה ההר מלא סוסים ורכב אש סביבת אלישע </verse>
        <verse osisID="2Kgs.6.18"> יח  וירדו אליו ויתפלל אלישע אל יהוה ויאמר הך נא את הגוי הזה בסנורים ויכם בסנורים כדבר אלישע </verse>
        <verse osisID="2Kgs.6.19"> יט  ויאמר אלהם אלישע לא זה הדרך ולא זה העיר--לכו אחרי ואוליכה אתכם אל האיש אשר תבקשון וילך אותם שמרונה </verse>
        <verse osisID="2Kgs.6.20"> כ  ויהי כבאם שמרון ויאמר אלישע יהוה פקח את עיני אלה ויראו ויפקח יהוה את עיניהם ויראו והנה בתוך שמרון </verse>
        <verse osisID="2Kgs.6.21"> כא  ויאמר מלך ישראל אל אלישע כראתו אותם  האכה אכה אבי </verse>
        <verse osisID="2Kgs.6.22"> כב  ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל אדניהם </verse>
        <verse osisID="2Kgs.6.23"> כג  ויכרה להם כרה גדולה ויאכלו וישתו וישלחם וילכו אל אדניהם ולא יספו עוד גדודי ארם לבוא בארץ ישראל  {פ} </verse>
        <verse osisID="2Kgs.6.24"> כד  ויהי אחרי כן ויקבץ בן הדד מלך ארם את כל מחנהו ויעל ויצר על שמרון </verse>
        <verse osisID="2Kgs.6.25"> כה  ויהי רעב גדול בשמרון והנה צרים עליה  עד היות ראש חמור בשמנים כסף ורבע הקב חרי (דב) יונים בחמשה כסף </verse>
        <verse osisID="2Kgs.6.26"> כו  ויהי מלך ישראל עבר על החמה ואשה צעקה אליו לאמר הושיעה אדני המלך </verse>
        <verse osisID="2Kgs.6.27"> כז  ויאמר אל יושעך יהוה מאין אושיעך המן הגרן או מן היקב </verse>
        <verse osisID="2Kgs.6.28"> כח  ויאמר לה המלך מה לך ותאמר האשה הזאת אמרה אלי תני את בנך ונאכלנו היום ואת בני נאכל מחר </verse>
        <verse osisID="2Kgs.6.29"> כט  ונבשל את בני ונאכלהו ואמר אליה ביום האחר תני את בנך ונאכלנו ותחבא את בנה </verse>
        <verse osisID="2Kgs.6.30"> ל  ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו מבית </verse>
        <verse osisID="2Kgs.6.31"> לא  ויאמר כה יעשה לי אלהים וכה יוסף  אם יעמד ראש אלישע בן שפט עליו--היום </verse>
        <verse osisID="2Kgs.6.32"> לב  ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל הזקנים הראיתם כי שלח בן המרצח הזה להסיר את ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו </verse>
        <verse osisID="2Kgs.6.33"> לג  עודנו מדבר עמם והנה המלאך ירד אליו ויאמר הנה זאת הרעה מאת יהוה--מה אוחיל ליהוה עוד  {פ} </verse>
      </chapter>
      <chapter osisID="2Kgs.7">
        <verse osisID="2Kgs.7.1"> א  ויאמר אלישע שמעו דבר יהוה  כה אמר יהוה כעת מחר סאה סלת בשקל וסאתים שערים בשקל--בשער שמרון </verse>
        <verse osisID="2Kgs.7.2"> ב  ויען השליש אשר למלך נשען על ידו את איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל  {פ} </verse>
        <verse osisID="2Kgs.7.3"> ג  וארבעה אנשים היו מצרעים פתח השער ויאמרו איש אל רעהו מה אנחנו ישבים פה עד מתנו </verse>
        <verse osisID="2Kgs.7.4"> ד  אם אמרנו נבוא העיר והרעב בעיר ומתנו שם ואם ישבנו פה ומתנו ועתה לכו ונפלה אל מחנה ארם--אם יחינו נחיה ואם ימיתנו ומתנו </verse>
        <verse osisID="2Kgs.7.5"> ה  ויקמו בנשף לבוא אל מחנה ארם ויבאו עד קצה מחנה ארם והנה אין שם איש </verse>
        <verse osisID="2Kgs.7.6"> ו  ואדני השמיע את מחנה ארם קול רכב קול סוס--קול חיל גדול ויאמרו איש אל אחיו הנה שכר עלינו מלך ישראל את מלכי החתים ואת מלכי מצרים--לבוא עלינו </verse>
        <verse osisID="2Kgs.7.7"> ז  ויקומו וינוסו בנשף ויעזבו את אהליהם ואת סוסיהם ואת חמריהם המחנה כאשר היא וינסו אל נפשם </verse>
        <verse osisID="2Kgs.7.8"> ח  ויבאו המצרעים האלה עד קצה המחנה ויבאו אל אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל אהל אחר וישאו משם וילכו ויטמנו </verse>
        <verse osisID="2Kgs.7.9"> ט  ויאמרו איש אל רעהו לא כן אנחנו עשים היום הזה יום בשרה הוא ואנחנו מחשים וחכינו עד אור הבקר ומצאנו עוון ועתה לכו ונבאה ונגידה בית המלך </verse>
        <verse osisID="2Kgs.7.10"> י  ויבאו ויקראו אל שער העיר ויגידו להם לאמר באנו אל מחנה ארם והנה אין שם איש וקול אדם  כי אם הסוס אסור והחמור אסור ואהלים כאשר המה </verse>
        <verse osisID="2Kgs.7.11"> יא  ויקרא השערים ויגידו בית המלך פנימה </verse>
        <verse osisID="2Kgs.7.12"> יב  ויקם המלך לילה ויאמר אל עבדיו אגידה נא לכם את אשר עשו לנו ארם  ידעו כי רעבים אנחנו ויצאו מן המחנה להחבה בהשדה (בשדה) לאמר כי יצאו מן העיר ונתפשם חיים ואל העיר נבא </verse>
        <verse osisID="2Kgs.7.13"> יג  ויען אחד מעבדיו ויאמר ויקחו נא חמשה מן הסוסים הנשארים אשר נשארו בה הנם ככל ההמון (המון) ישראל אשר נשארו בה הנם ככל המון ישראל אשר תמו ונשלחה ונראה </verse>
        <verse osisID="2Kgs.7.14"> יד  ויקחו שני רכב סוסים וישלח המלך אחרי מחנה ארם לאמר--לכו וראו </verse>
        <verse osisID="2Kgs.7.15"> טו  וילכו אחריהם עד הירדן והנה כל הדרך מלאה בגדים וכלים אשר השליכו ארם בהחפזם (בחפזם) וישבו המלאכים ויגדו למלך </verse>
        <verse osisID="2Kgs.7.16"> טז  ויצא העם--ויבזו את מחנה ארם ויהי סאה סלת בשקל וסאתים שערים בשקל--כדבר יהוה </verse>
        <verse osisID="2Kgs.7.17"> יז  והמלך הפקיד את השליש אשר נשען על ידו על השער וירמסהו העם בשער וימת  כאשר דבר איש האלהים אשר דבר ברדת המלך אליו </verse>
        <verse osisID="2Kgs.7.18"> יח  ויהי כדבר איש האלהים אל המלך לאמר  סאתים שערים בשקל וסאה סלת בשקל יהיה כעת מחר בשער שמרון </verse>
        <verse osisID="2Kgs.7.19"> יט  ויען השליש את איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל </verse>
        <verse osisID="2Kgs.7.20"> כ  ויהי לו כן וירמסו אתו העם בשער וימת  {ס} </verse>
      </chapter>
      <chapter osisID="2Kgs.8">
        <verse osisID="2Kgs.8.1"> א  ואלישע דבר אל האשה אשר החיה את בנה לאמר קומי ולכי אתי (את) וביתך וגורי באשר תגורי  כי קרא יהוה לרעב וגם בא אל הארץ שבע שנים </verse>
        <verse osisID="2Kgs.8.2"> ב  ותקם האשה ותעש כדבר איש האלהים ותלך היא וביתה ותגר בארץ פלשתים שבע שנים </verse>
        <verse osisID="2Kgs.8.3"> ג  ויהי מקצה שבע שנים ותשב האשה מארץ פלשתים ותצא לצעק אל המלך אל ביתה ואל שדה </verse>
        <verse osisID="2Kgs.8.4"> ד  והמלך מדבר אל גחזי נער איש האלהים לאמר  ספרה נא לי את כל הגדלות אשר עשה אלישע  {ס} </verse>
        <verse osisID="2Kgs.8.5"> ה  ויהי הוא מספר למלך את אשר החיה את המת והנה האשה אשר החיה את בנה צעקת אל המלך על ביתה ועל שדה ויאמר גחזי אדני המלך--זאת האשה וזה בנה אשר החיה אלישע </verse>
        <verse osisID="2Kgs.8.6"> ו  וישאל המלך לאשה ותספר לו ויתן לה המלך סריס אחד לאמר השיב את כל אשר לה ואת כל תבואת השדה מיום עזבה את הארץ ועד עתה  {פ} </verse>
        <verse osisID="2Kgs.8.7"> ז  ויבא אלישע דמשק ובן הדד מלך ארם חלה ויגד לו לאמר בא איש האלהים עד הנה </verse>
        <verse osisID="2Kgs.8.8"> ח  ויאמר המלך אל חזהאל קח בידך מנחה ולך לקראת איש האלהים ודרשת את יהוה מאותו לאמר האחיה מחלי זה </verse>
        <verse osisID="2Kgs.8.9"> ט  וילך חזאל לקראתו ויקח מנחה בידו וכל טוב דמשק משא ארבעים גמל ויבא ויעמד לפניו ויאמר בנך בן הדד מלך ארם שלחני אליך לאמר האחיה מחלי זה </verse>
        <verse osisID="2Kgs.8.10"> י  ויאמר אליו אלישע לך אמר לא (לו) חיה תחיה והראני יהוה כי מות ימות </verse>
        <verse osisID="2Kgs.8.11"> יא  ויעמד את פניו וישם עד בש ויבך איש האלהים </verse>
        <verse osisID="2Kgs.8.12"> יב  ויאמר חזאל מדוע אדני בכה ויאמר כי ידעתי את אשר תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע </verse>
        <verse osisID="2Kgs.8.13"> יג  ויאמר חזהאל--כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על ארם </verse>
        <verse osisID="2Kgs.8.14"> יד  וילך מאת אלישע ויבא אל אדניו ויאמר לו מה אמר לך אלישע ויאמר אמר לי חיה תחיה </verse>
        <verse osisID="2Kgs.8.15"> טו  ויהי ממחרת ויקח המכבר ויטבל במים ויפרש על פניו וימת וימלך חזהאל תחתיו  {פ} </verse>
        <verse osisID="2Kgs.8.16"> טז  ובשנת חמש ליורם בן אחאב מלך ישראל ויהושפט מלך יהודה--מלך יהורם בן יהושפט מלך יהודה </verse>
        <verse osisID="2Kgs.8.17"> יז  בן שלשים ושתים שנה היה במלכו ושמנה שנה (שנים) מלך בירושלם </verse>
        <verse osisID="2Kgs.8.18"> יח  וילך בדרך מלכי ישראל כאשר עשו בית אחאב--כי בת אחאב היתה לו לאשה ויעש הרע בעיני יהוה </verse>
        <verse osisID="2Kgs.8.19"> יט  ולא אבה יהוה להשחית את יהודה למען דוד עבדו  כאשר אמר לו לתת לו ניר לבניו--כל הימים </verse>
        <verse osisID="2Kgs.8.20"> כ  בימיו פשע אדום מתחת יד יהודה וימלכו עליהם מלך </verse>
        <verse osisID="2Kgs.8.21"> כא  ויעבר יורם צעירה וכל הרכב עמו ויהי הוא קם לילה ויכה את אדום הסביב אליו ואת שרי הרכב וינס העם לאהליו </verse>
        <verse osisID="2Kgs.8.22"> כב  ויפשע אדום מתחת יד יהודה עד היום הזה אז תפשע לבנה בעת ההיא </verse>
        <verse osisID="2Kgs.8.23"> כג  ויתר דברי יורם וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.8.24"> כד  וישכב יורם עם אבתיו ויקבר עם אבתיו בעיר דוד וימלך אחזיהו בנו תחתיו  {פ} </verse>
        <verse osisID="2Kgs.8.25"> כה  בשנת שתים עשרה שנה ליורם בן אחאב מלך ישראל מלך אחזיהו בן יהורם מלך יהודה </verse>
        <verse osisID="2Kgs.8.26"> כו  בן עשרים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי מלך ישראל </verse>
        <verse osisID="2Kgs.8.27"> כז  וילך בדרך בית אחאב ויעש הרע בעיני יהוה כבית אחאב  כי חתן בית אחאב הוא </verse>
        <verse osisID="2Kgs.8.28"> כח  וילך את יורם בן אחאב למלחמה עם חזאל מלך ארם--ברמת גלעד ויכו ארמים את יורם </verse>
        <verse osisID="2Kgs.8.29"> כט  וישב יורם המלך להתרפא ביזרעאל מן המכים אשר יכהו ארמים ברמה בהלחמו את חזהאל מלך ארם ואחזיהו בן יהורם מלך יהודה ירד לראות את יורם בן אחאב ביזרעאל--כי חלה הוא  {פ} </verse>
      </chapter>
      <chapter osisID="2Kgs.9">
        <verse osisID="2Kgs.9.1"> א  ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד </verse>
        <verse osisID="2Kgs.9.2"> ב  ובאת שמה וראה שם יהוא בן יהושפט בן נמשי ובאת והקמתו מתוך אחיו והביאת אתו חדר בחדר </verse>
        <verse osisID="2Kgs.9.3"> ג  ולקחת פך השמן ויצקת על ראשו ואמרת כה אמר יהוה משחתיך למלך אל ישראל ופתחת הדלת ונסתה ולא תחכה </verse>
        <verse osisID="2Kgs.9.4"> ד  וילך הנער הנער הנביא רמת גלעד </verse>
        <verse osisID="2Kgs.9.5"> ה  ויבא והנה שרי החיל ישבים ויאמר דבר לי אליך השר ויאמר יהוא אל מי מכלנו ויאמר אליך השר </verse>
        <verse osisID="2Kgs.9.6"> ו  ויקם ויבא הביתה ויצק השמן אל ראשו ויאמר לו כה אמר יהוה אלהי ישראל משחתיך למלך אל עם יהוה אל ישראל </verse>
        <verse osisID="2Kgs.9.7"> ז  והכיתה--את בית אחאב אדניך ונקמתי דמי עבדי הנביאים ודמי כל עבדי יהוה--מיד איזבל </verse>
        <verse osisID="2Kgs.9.8"> ח  ואבד כל בית אחאב והכרתי לאחאב משתין בקיר ועצור ועזוב בישראל </verse>
        <verse osisID="2Kgs.9.9"> ט  ונתתי את בית אחאב כבית ירבעם בן נבט וכבית בעשא בן אחיה </verse>
        <verse osisID="2Kgs.9.10"> י  ואת איזבל יאכלו הכלבים בחלק יזרעאל--ואין קבר ויפתח הדלת וינס </verse>
        <verse osisID="2Kgs.9.11"> יא  ויהוא יצא אל עבדי אדניו ויאמר לו השלום מדוע בא המשגע הזה אליך ויאמר אליהם אתם ידעתם את האיש ואת שיחו </verse>
        <verse osisID="2Kgs.9.12"> יב  ויאמרו שקר הגד נא לנו ויאמר כזאת וכזאת אמר אלי לאמר כה אמר יהוה משחתיך למלך אל ישראל </verse>
        <verse osisID="2Kgs.9.13"> יג  וימהרו ויקחו איש בגדו וישימו תחתיו אל גרם המעלות ויתקעו בשופר ויאמרו מלך יהוא </verse>
        <verse osisID="2Kgs.9.14"> יד  ויתקשר יהוא בן יהושפט בן נמשי--אל יורם ויורם היה שמר ברמת גלעד הוא וכל ישראל מפני חזאל מלך ארם </verse>
        <verse osisID="2Kgs.9.15"> טו  וישב יהורם המלך להתרפא ביזרעאל מן המכים אשר יכהו ארמים בהלחמו את חזאל מלך ארם ויאמר יהוא אם יש נפשכם--אל יצא פליט מן העיר ללכת לגיד (להגיד) ביזרעאל </verse>
        <verse osisID="2Kgs.9.16"> טז  וירכב יהוא וילך יזרעאלה כי יורם שכב שמה ואחזיה מלך יהודה ירד לראות את יורם </verse>
        <verse osisID="2Kgs.9.17"> יז  והצפה עמד על המגדל ביזרעאל וירא את שפעת יהוא בבאו ויאמר שפעת אני ראה ויאמר יהורם קח רכב ושלח לקראתם--ויאמר השלום </verse>
        <verse osisID="2Kgs.9.18"> יח  וילך רכב הסוס לקראתו ויאמר כה אמר המלך השלום ויאמר יהוא מה לך ולשלום סב אל אחרי ויגד הצפה לאמר בא המלאך עד הם ולא שב </verse>
        <verse osisID="2Kgs.9.19"> יט  וישלח רכב סוס שני ויבא אלהם ויאמר כה אמר המלך שלום ויאמר יהוא מה לך ולשלום סב אל אחרי </verse>
        <verse osisID="2Kgs.9.20"> כ  ויגד הצפה לאמר בא עד אליהם ולא שב והמנהג כמנהג יהוא בן נמשי--כי בשגעון ינהג </verse>
        <verse osisID="2Kgs.9.21"> כא  ויאמר יהורם אסר ויאסר רכבו ויצא יהורם מלך ישראל ואחזיהו מלך יהודה איש ברכבו ויצאו לקראת יהוא וימצאהו בחלקת נבות היזרעאלי </verse>
        <verse osisID="2Kgs.9.22"> כב  ויהי כראות יהורם את יהוא ויאמר השלום יהוא ויאמר מה השלום--עד זנוני איזבל אמך וכשפיה הרבים </verse>
        <verse osisID="2Kgs.9.23"> כג  ויהפך יהורם ידיו וינס ויאמר אל אחזיהו מרמה אחזיה </verse>
        <verse osisID="2Kgs.9.24"> כד  ויהוא מלא ידו בקשת ויך את יהורם בין זרעיו ויצא החצי מלבו ויכרע ברכבו </verse>
        <verse osisID="2Kgs.9.25"> כה  ויאמר אל בדקר שלשה שא השלכהו בחלקת שדה נבות היזרעאלי  כי זכר אני ואתה את רכבים צמדים אחרי אחאב אביו ויהוה נשא עליו את המשא הזה </verse>
        <verse osisID="2Kgs.9.26"> כו  אם לא את דמי נבות ואת דמי בניו ראיתי אמש נאם יהוה ושלמתי לך בחלקה הזאת נאם יהוה ועתה שא השלכהו בחלקה--כדבר יהוה </verse>
        <verse osisID="2Kgs.9.27"> כז  ואחזיה מלך יהודה ראה וינס דרך בית הגן וירדף אחריו יהוא ויאמר גם אתו הכהו אל המרכבה במעלה גור אשר את יבלעם וינס מגדו וימת שם </verse>
        <verse osisID="2Kgs.9.28"> כח  וירכבו אתו עבדיו ירושלמה ויקברו אתו בקברתו עם אבתיו בעיר דוד  {פ} </verse>
        <verse osisID="2Kgs.9.29"> כט  ובשנת אחת עשרה שנה ליורם בן אחאב מלך אחזיה על יהודה </verse>
        <verse osisID="2Kgs.9.30"> ל  ויבוא יהוא יזרעאלה ואיזבל שמעה ותשם בפוך עיניה ותיטב את ראשה ותשקף בעד החלון </verse>
        <verse osisID="2Kgs.9.31"> לא  ויהוא בא בשער ותאמר השלום זמרי הרג אדניו </verse>
        <verse osisID="2Kgs.9.32"> לב  וישא פניו אל החלון ויאמר מי אתי מי וישקיפו אליו שנים שלשה סריסים </verse>
        <verse osisID="2Kgs.9.33"> לג  ויאמר שמטהו (שמטוה) וישמטוה ויז מדמה אל הקיר ואל הסוסים וירמסנה </verse>
        <verse osisID="2Kgs.9.34"> לד  ויבא ויאכל וישת ויאמר פקדו נא את הארורה הזאת וקברוה--כי בת מלך היא </verse>
        <verse osisID="2Kgs.9.35"> לה  וילכו לקברה ולא מצאו בה כי אם הגלגלת והרגלים--וכפות הידים </verse>
        <verse osisID="2Kgs.9.36"> לו  וישבו ויגידו לו ויאמר דבר יהוה הוא אשר דבר ביד עבדו אליהו התשבי לאמר  בחלק יזרעאל יאכלו הכלבים את בשר איזבל </verse>
        <verse osisID="2Kgs.9.37"> לז  והית (והיתה) נבלת איזבל כדמן על פני השדה--בחלק יזרעאל  אשר לא יאמרו זאת איזבל  {ס} </verse>
      </chapter>
      <chapter osisID="2Kgs.10">
        <verse osisID="2Kgs.10.1"> א  ולאחאב שבעים בנים בשמרון ויכתב יהוא ספרים וישלח שמרון אל שרי יזרעאל הזקנים ואל האמנים אחאב לאמר </verse>
        <verse osisID="2Kgs.10.2"> ב  ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק </verse>
        <verse osisID="2Kgs.10.3"> ג  וראיתם הטוב והישר מבני אדניכם ושמתם על כסא אביו והלחמו על בית אדניכם </verse>
        <verse osisID="2Kgs.10.4"> ד  ויראו מאד מאד ויאמרו הנה שני המלכים לא עמדו לפניו ואיך נעמד אנחנו </verse>
        <verse osisID="2Kgs.10.5"> ה  וישלח אשר על הבית ואשר על העיר והזקנים והאמנים אל יהוא לאמר עבדיך אנחנו וכל אשר תאמר אלינו נעשה  לא נמלך איש הטוב בעיניך עשה </verse>
        <verse osisID="2Kgs.10.6"> ו  ויכתב אליהם ספר שנית לאמר אם לי אתם ולקלי אתם שמעים קחו את ראשי אנשי בני אדניכם ובאו אלי כעת מחר יזרעאלה ובני המלך שבעים איש את גדלי העיר מגדלים אותם </verse>
        <verse osisID="2Kgs.10.7"> ז  ויהי כבא הספר אליהם ויקחו את בני המלך וישחטו שבעים איש וישימו את ראשיהם בדודים וישלחו אליו יזרעאלה </verse>
        <verse osisID="2Kgs.10.8"> ח  ויבא המלאך ויגד לו לאמר הביאו ראשי בני המלך ויאמר שימו אתם שני צברים פתח השער--עד הבקר </verse>
        <verse osisID="2Kgs.10.9"> ט  ויהי בבקר ויצא ויעמד ויאמר אל כל העם צדקים אתם הנה אני קשרתי על אדני ואהרגהו ומי הכה את כל אלה </verse>
        <verse osisID="2Kgs.10.10"> י  דעו אפוא כי לא יפל מדבר יהוה ארצה אשר דבר יהוה על בית אחאב ויהוה עשה--את אשר דבר ביד עבדו אליהו </verse>
        <verse osisID="2Kgs.10.11"> יא  ויך יהוא את כל הנשארים לבית אחאב ביזרעאל וכל גדליו ומידעיו וכהניו--עד בלתי השאיר לו שריד </verse>
        <verse osisID="2Kgs.10.12"> יב  ויקם ויבא וילך שמרון--הוא בית עקד הרעים בדרך </verse>
        <verse osisID="2Kgs.10.13"> יג  ויהוא מצא את אחי אחזיהו מלך יהודה ויאמר מי אתם ויאמרו אחי אחזיהו אנחנו ונרד לשלום בני המלך ובני הגבירה </verse>
        <verse osisID="2Kgs.10.14"> יד  ויאמר תפשום חיים ויתפשום חיים וישחטום אל בור בית עקד ארבעים ושנים איש ולא השאיר איש מהם  {ס} </verse>
        <verse osisID="2Kgs.10.15"> טו  וילך משם וימצא את יהונדב בן רכב לקראתו ויברכהו ויאמר אליו היש את לבבך ישר כאשר לבבי עם לבבך ויאמר יהונדב יש ויש תנה את ידך ויתן ידו ויעלהו אליו אל המרכבה </verse>
        <verse osisID="2Kgs.10.16"> טז  ויאמר לכה אתי וראה בקנאתי ליהוה וירכבו אתו ברכבו </verse>
        <verse osisID="2Kgs.10.17"> יז  ויבא שמרון ויך את כל הנשארים לאחאב בשמרון עד השמדו--כדבר יהוה אשר דבר אל אליהו  {פ} </verse>
        <verse osisID="2Kgs.10.18"> יח  ויקבץ יהוא את כל העם ויאמר אלהם אחאב עבד את הבעל מעט יהוא יעבדנו הרבה </verse>
        <verse osisID="2Kgs.10.19"> יט  ועתה כל נביאי הבעל כל עבדיו וכל כהניו קראו אלי איש אל יפקד כי זבח גדול לי לבעל--כל אשר יפקד לא יחיה ויהוא עשה בעקבה למען האביד את עבדי הבעל </verse>
        <verse osisID="2Kgs.10.20"> כ  ויאמר יהוא קדשו עצרה לבעל--ויקראו </verse>
        <verse osisID="2Kgs.10.21"> כא  וישלח יהוא בכל ישראל ויבאו כל עבדי הבעל ולא נשאר איש אשר לא בא ויבאו בית הבעל וימלא בית הבעל פה לפה </verse>
        <verse osisID="2Kgs.10.22"> כב  ויאמר לאשר על המלתחה הוצא לבוש לכל עבדי הבעל ויצא להם המלבוש </verse>
        <verse osisID="2Kgs.10.23"> כג  ויבא יהוא ויהונדב בן רכב בית הבעל ויאמר לעבדי הבעל חפשו וראו פן יש פה עמכם מעבדי יהוה--כי אם עבדי הבעל לבדם </verse>
        <verse osisID="2Kgs.10.24"> כד  ויבאו לעשות זבחים ועלות ויהוא שם לו בחוץ שמנים איש ויאמר האיש אשר ימלט מן האנשים אשר אני מביא על ידיכם נפשו תחת נפשו </verse>
        <verse osisID="2Kgs.10.25"> כה  ויהי ככלתו לעשות העלה ויאמר יהוא לרצים ולשלשים באו הכום איש אל יצא ויכום לפי חרב וישלכו הרצים והשלשים וילכו עד עיר בית הבעל </verse>
        <verse osisID="2Kgs.10.26"> כו  ויצאו את מצבות בית הבעל וישרפוה </verse>
        <verse osisID="2Kgs.10.27"> כז  ויתצו את מצבת הבעל ויתצו את בית הבעל וישמהו למחראות (למוצאות) עד היום </verse>
        <verse osisID="2Kgs.10.28"> כח  וישמד יהוא את הבעל מישראל </verse>
        <verse osisID="2Kgs.10.29"> כט  רק חטאי ירבעם בן נבט אשר החטיא את ישראל--לא סר יהוא מאחריהם  עגלי הזהב אשר בית אל ואשר בדן  {פ} </verse>
        <verse osisID="2Kgs.10.30"> ל  ויאמר יהוה אל יהוא יען אשר הטיבת לעשות הישר בעיני--ככל אשר בלבבי עשית לבית אחאב  בני רבעים ישבו לך על כסא ישראל </verse>
        <verse osisID="2Kgs.10.31"> לא  ויהוא לא שמר ללכת בתורת יהוה אלהי ישראל--בכל לבבו  לא סר מעל חטאות ירבעם אשר החטיא את ישראל </verse>
        <verse osisID="2Kgs.10.32"> לב  בימים ההם--החל יהוה לקצות בישראל ויכם חזאל בכל גבול ישראל </verse>
        <verse osisID="2Kgs.10.33"> לג  מן הירדן מזרח השמש את כל ארץ הגלעד הגדי והראובני והמנשי--מערער אשר על נחל ארנן והגלעד והבשן </verse>
        <verse osisID="2Kgs.10.34"> לד  ויתר דברי יהוא וכל אשר עשה וכל גבורתו  הלוא הם כתובים על ספר דברי הימים--למלכי ישראל </verse>
        <verse osisID="2Kgs.10.35"> לה  וישכב יהוא עם אבתיו ויקברו אתו בשמרון וימלך יהואחז בנו תחתיו </verse>
        <verse osisID="2Kgs.10.36"> לו  והימים אשר מלך יהוא על ישראל--עשרים ושמנה שנה בשמרון  {פ} </verse>
      </chapter>
      <chapter osisID="2Kgs.11">
        <verse osisID="2Kgs.11.1"> א  ועתליה אם אחזיהו וראתה (ראתה) כי מת בנה ותקם ותאבד את כל זרע הממלכה </verse>
        <verse osisID="2Kgs.11.2"> ב  ותקח יהושבע בת המלך יורם אחות אחזיהו את יואש בן אחזיה ותגנב אתו מתוך בני המלך הממותתים (המומתים)--אתו ואת מינקתו בחדר המטות ויסתרו אתו מפני עתליהו ולא הומת </verse>
        <verse osisID="2Kgs.11.3"> ג  ויהי אתה בית יהוה מתחבא שש שנים ועתליה מלכת על הארץ  {פ} </verse>
        <verse osisID="2Kgs.11.4"> ד  ובשנה השביעית שלח יהוידע ויקח את שרי המאיות (המאות) לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את בן המלך </verse>
        <verse osisID="2Kgs.11.5"> ה  ויצום לאמר זה הדבר אשר תעשון  השלשית מכם באי השבת ושמרי משמרת בית המלך </verse>
        <verse osisID="2Kgs.11.6"> ו  והשלשית בשער סור והשלשית בשער אחר הרצים ושמרתם את משמרת הבית מסח </verse>
        <verse osisID="2Kgs.11.7"> ז  ושתי הידות בכם כל יצאי השבת ושמרו את משמרת בית יהוה אל המלך </verse>
        <verse osisID="2Kgs.11.8"> ח  והקפתם על המלך סביב איש וכליו בידו והבא אל השדרות יומת והיו את המלך בצאתו ובבאו </verse>
        <verse osisID="2Kgs.11.9"> ט  ויעשו שרי המאיות (המאות) ככל אשר צוה יהוידע הכהן ויקחו איש את אנשיו באי השבת עם יצאי השבת ויבאו אל יהוידע הכהן </verse>
        <verse osisID="2Kgs.11.10"> י  ויתן הכהן לשרי המאיות (המאות) את החנית ואת השלטים אשר למלך דוד--אשר בבית יהוה </verse>
        <verse osisID="2Kgs.11.11"> יא  ויעמדו הרצים איש וכליו בידו מכתף הבית הימנית עד כתף הבית השמאלית למזבח ולבית--על המלך סביב </verse>
        <verse osisID="2Kgs.11.12"> יב  ויוצא את בן המלך ויתן עליו את הנזר ואת העדות וימלכו אתו וימשחהו ויכו כף--ויאמרו יחי המלך  {ס} </verse>
        <verse osisID="2Kgs.11.13"> יג  ותשמע עתליה את קול הרצין העם ותבא אל העם בית יהוה </verse>
        <verse osisID="2Kgs.11.14"> יד  ותרא והנה המלך עמד על העמוד כמשפט והשרים והחצצרות אל המלך וכל עם הארץ שמח ותקע בחצצרות ותקרע עתליה את בגדיה ותקרא קשר קשר </verse>
        <verse osisID="2Kgs.11.15"> טו  ויצו יהוידע הכהן את שרי המאיות (המאות) פקדי החיל ויאמר אליהם הוציאו אתה אל מבית לשדרת והבא אחריה המת בחרב  כי אמר הכהן אל תומת בית יהוה </verse>
        <verse osisID="2Kgs.11.16"> טז  וישמו לה ידים ותבוא דרך מבוא הסוסים בית המלך ותומת שם  {ס} </verse>
        <verse osisID="2Kgs.11.17"> יז  ויכרת יהוידע את הברית בין יהוה ובין המלך ובין העם להיות לעם ליהוה ובין המלך ובין העם </verse>
        <verse osisID="2Kgs.11.18"> יח  ויבאו כל עם הארץ בית הבעל ויתצהו את מזבחתו ואת צלמיו שברו היטב ואת מתן כהן הבעל הרגו לפני המזבחות וישם הכהן פקדת על בית יהוה </verse>
        <verse osisID="2Kgs.11.19"> יט  ויקח את שרי המאות ואת הכרי ואת הרצים ואת כל עם הארץ וירידו את המלך מבית יהוה ויבואו דרך שער הרצים בית המלך וישב על כסא המלכים </verse>
        <verse osisID="2Kgs.11.20"> כ  וישמח כל עם הארץ והעיר שקטה ואת עתליהו המיתו בחרב בית מלך (המלך)  {ס} </verse>
      </chapter>
      <chapter osisID="2Kgs.12">
        <verse osisID="2Kgs.12.1"> א  בן שבע שנים יהואש במלכו  {פ} </verse>
        <verse osisID="2Kgs.12.2"> ב  בשנת שבע ליהוא מלך יהואש וארבעים שנה מלך בירושלם ושם אמו צביה מבאר שבע </verse>
        <verse osisID="2Kgs.12.3"> ג  ויעש יהואש הישר בעיני יהוה כל ימיו אשר הורהו יהוידע הכהן </verse>
        <verse osisID="2Kgs.12.4"> ד  רק הבמות לא סרו  עוד העם מזבחים ומקטרים בבמות </verse>
        <verse osisID="2Kgs.12.5"> ה  ויאמר יהואש אל הכהנים כל כסף הקדשים אשר יובא בית יהוה כסף עובר--איש כסף נפשות ערכו  כל כסף אשר יעלה על לב איש להביא בית יהוה </verse>
        <verse osisID="2Kgs.12.6"> ו  יקחו להם הכהנים איש מאת מכרו והם יחזקו את בדק הבית לכל אשר ימצא שם בדק  {פ} </verse>
        <verse osisID="2Kgs.12.7"> ז  ויהי בשנת עשרים ושלש שנה--למלך יהואש  לא חזקו הכהנים את בדק הבית </verse>
        <verse osisID="2Kgs.12.8"> ח  ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את בדק הבית ועתה אל תקחו כסף מאת מכריכם כי לבדק הבית תתנהו </verse>
        <verse osisID="2Kgs.12.9"> ט  ויאתו הכהנים לבלתי קחת כסף מאת העם ולבלתי חזק את בדק הבית </verse>
        <verse osisID="2Kgs.12.10"> י  ויקח יהוידע הכהן ארון אחד ויקב חר בדלתו ויתן אתו אצל המזבח בימין (מימין) בבוא איש בית יהוה ונתנו שמה הכהנים שמרי הסף את כל הכסף המובא בית יהוה </verse>
        <verse osisID="2Kgs.12.11"> יא  ויהי כראותם כי רב הכסף בארון ויעל ספר המלך והכהן הגדול ויצרו וימנו את הכסף הנמצא בית יהוה </verse>
        <verse osisID="2Kgs.12.12"> יב  ונתנו את הכסף המתכן על יד (ידי) עשי המלאכה הפקדים (המפקדים) בית יהוה ויוציאהו לחרשי העץ ולבנים העשים בית יהוה </verse>
        <verse osisID="2Kgs.12.13"> יג  ולגדרים ולחצבי האבן ולקנות עצים ואבני מחצב לחזק את בדק בית יהוה ולכל אשר יצא על הבית לחזקה </verse>
        <verse osisID="2Kgs.12.14"> יד  אך לא יעשה בית יהוה ספות כסף מזמרות מזרקות חצצרות כל כלי זהב וכלי כסף--מן הכסף המובא בית יהוה </verse>
        <verse osisID="2Kgs.12.15"> טו  כי לעשי המלאכה יתנהו וחזקו בו את בית יהוה </verse>
        <verse osisID="2Kgs.12.16"> טז  ולא יחשבו את האנשים אשר יתנו את הכסף על ידם לתת לעשי המלאכה  כי באמנה הם עשים </verse>
        <verse osisID="2Kgs.12.17"> יז  כסף אשם וכסף חטאות לא יובא בית יהוה  לכהנים יהיו  {פ} </verse>
        <verse osisID="2Kgs.12.18"> יח  אז יעלה חזאל מלך ארם וילחם על גת וילכדה וישם חזאל פניו לעלות על ירושלם </verse>
        <verse osisID="2Kgs.12.19"> יט  ויקח יהואש מלך יהודה את כל הקדשים אשר הקדישו יהושפט ויהורם ואחזיהו אבתיו מלכי יהודה ואת קדשיו ואת כל הזהב הנמצא באצרות בית יהוה ובית המלך וישלח לחזאל מלך ארם ויעל מעל ירושלם </verse>
        <verse osisID="2Kgs.12.20"> כ  ויתר דברי יואש וכל אשר עשה  הלוא הם כתובים על ספר דברי הימים--למלכי יהודה </verse>
        <verse osisID="2Kgs.12.21"> כא  ויקמו עבדיו ויקשרו קשר ויכו את יואש בית מלא הירד סלא [ (II Kings 12:22)  כב  ויוזכר בן שמעת ויהוזבד בן שמר עבדיו הכהו וימת ויקברו אתו עם אבתיו בעיר דוד וימלך אמציה בנו תחתיו  {פ}  ] </verse>
      </chapter>
      <chapter osisID="2Kgs.13">
        <verse osisID="2Kgs.13.1"> א  בשנת עשרים ושלש שנה ליואש בן אחזיהו מלך יהודה--מלך יהואחז בן יהוא על ישראל בשמרון שבע עשרה שנה </verse>
        <verse osisID="2Kgs.13.2"> ב  ויעש הרע בעיני יהוה וילך אחר חטאת ירבעם בן נבט אשר החטיא את ישראל--לא סר ממנה </verse>
        <verse osisID="2Kgs.13.3"> ג  ויחר אף יהוה בישראל ויתנם ביד חזאל מלך ארם וביד בן הדד בן חזאל--כל הימים </verse>
        <verse osisID="2Kgs.13.4"> ד  ויחל יהואחז את פני יהוה וישמע אליו יהוה כי ראה את לחץ ישראל כי לחץ אתם מלך ארם </verse>
        <verse osisID="2Kgs.13.5"> ה  ויתן יהוה לישראל מושיע ויצאו מתחת יד ארם וישבו בני ישראל באהליהם כתמול שלשום </verse>
        <verse osisID="2Kgs.13.6"> ו  אך לא סרו מחטאת בית ירבעם אשר החטי את ישראל--בה הלך וגם האשרה עמדה בשמרון </verse>
        <verse osisID="2Kgs.13.7"> ז  כי לא השאיר ליהואחז עם כי אם חמשים פרשים ועשרה רכב ועשרת אלפים רגלי  כי אבדם מלך ארם וישמם כעפר לדש </verse>
        <verse osisID="2Kgs.13.8"> ח  ויתר דברי יהואחז וכל אשר עשה וגבורתו  הלוא הם כתובים על ספר דברי הימים--למלכי ישראל </verse>
        <verse osisID="2Kgs.13.9"> ט  וישכב יהואחז עם אבתיו ויקברהו בשמרון וימלך יואש בנו תחתיו  {פ} </verse>
        <verse osisID="2Kgs.13.10"> י  בשנת שלשים ושבע שנה ליואש מלך יהודה--מלך יהואש בן יהואחז על ישראל בשמרון שש עשרה שנה </verse>
        <verse osisID="2Kgs.13.11"> יא  ויעשה הרע בעיני יהוה  לא סר מכל חטאות ירבעם בן נבט אשר החטיא את ישראל--בה הלך </verse>
        <verse osisID="2Kgs.13.12"> יב  ויתר דברי יואש וכל אשר עשה וגבורתו אשר נלחם עם אמציה מלך יהודה  הלא הם כתובים על ספר דברי הימים--למלכי ישראל </verse>
        <verse osisID="2Kgs.13.13"> יג  וישכב יואש עם אבתיו וירבעם ישב על כסאו ויקבר יואש בשמרון עם מלכי ישראל  {פ} </verse>
        <verse osisID="2Kgs.13.14"> יד  ואלישע חלה את חליו אשר ימות בו וירד אליו יואש מלך ישראל ויבך על פניו ויאמר אבי אבי רכב ישראל ופרשיו </verse>
        <verse osisID="2Kgs.13.15"> טו  ויאמר לו אלישע קח קשת וחצים ויקח אליו קשת וחצים </verse>
        <verse osisID="2Kgs.13.16"> טז  ויאמר למלך ישראל הרכב ידך על הקשת וירכב ידו וישם אלישע ידיו על ידי המלך </verse>
        <verse osisID="2Kgs.13.17"> יז  ויאמר פתח החלון קדמה--ויפתח ויאמר אלישע ירה ויור ויאמר חץ תשועה ליהוה וחץ תשועה בארם והכית את ארם באפק עד כלה </verse>
        <verse osisID="2Kgs.13.18"> יח  ויאמר קח החצים ויקח ויאמר למלך ישראל הך ארצה ויך שלש פעמים ויעמד </verse>
        <verse osisID="2Kgs.13.19"> יט  ויקצף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם  {פ} </verse>
        <verse osisID="2Kgs.13.20"> כ  וימת אלישע ויקברהו וגדודי מואב יבאו בארץ בא שנה </verse>
        <verse osisID="2Kgs.13.21"> כא  ויהי הם קברים איש והנה ראו את הגדוד וישליכו את האיש בקבר אלישע וילך ויגע האיש בעצמות אלישע ויחי ויקם על רגליו  {פ} </verse>
        <verse osisID="2Kgs.13.22"> כב  וחזאל מלך ארם לחץ את ישראל כל ימי יהואחז </verse>
        <verse osisID="2Kgs.13.23"> כג  ויחן יהוה אתם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה </verse>
        <verse osisID="2Kgs.13.24"> כד  וימת חזאל מלך ארם וימלך בן הדד בנו תחתיו </verse>
        <verse osisID="2Kgs.13.25"> כה  וישב יהואש בן יהואחז ויקח את הערים מיד בן הדד בן חזאל אשר לקח מיד יהואחז אביו במלחמה  שלש פעמים הכהו יואש וישב את ערי ישראל  {פ} </verse>
      </chapter>
      <chapter osisID="2Kgs.14">
        <verse osisID="2Kgs.14.1"> א  בשנת שתים ליואש בן יואחז מלך ישראל מלך אמציהו בן יואש מלך יהודה </verse>
        <verse osisID="2Kgs.14.2"> ב  בן עשרים וחמש שנה היה במלכו ועשרים ותשע שנה מלך בירושלם ושם אמו יהועדין (יהועדן) מן ירושלם </verse>
        <verse osisID="2Kgs.14.3"> ג  ויעש הישר בעיני יהוה--רק לא כדוד אביו  ככל אשר עשה יואש אביו עשה </verse>
        <verse osisID="2Kgs.14.4"> ד  רק הבמות לא סרו  עוד העם מזבחים ומקטרים בבמות </verse>
        <verse osisID="2Kgs.14.5"> ה  ויהי כאשר חזקה הממלכה בידו ויך את עבדיו המכים את המלך אביו </verse>
        <verse osisID="2Kgs.14.6"> ו  ואת בני המכים לא המית  ככתוב בספר תורת משה אשר צוה יהוה לאמר לא יומתו אבות על בנים ובנים לא יומתו על אבות--כי אם איש בחטאו ימות (יומת) </verse>
        <verse osisID="2Kgs.14.7"> ז  הוא הכה את אדום בגי המלח (מלח) עשרת אלפים ותפש את הסלע במלחמה ויקרא את שמה יקתאל עד היום הזה  {פ} </verse>
        <verse osisID="2Kgs.14.8"> ח  אז שלח אמציה מלאכים אל יהואש בן יהואחז בן יהוא מלך ישראל לאמר  לכה נתראה פנים </verse>
        <verse osisID="2Kgs.14.9"> ט  וישלח יהואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח </verse>
        <verse osisID="2Kgs.14.10"> י  הכה הכית את אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך </verse>
        <verse osisID="2Kgs.14.11"> יא  ולא שמע אמציהו--ויעל יהואש מלך ישראל ויתראו פנים הוא ואמציהו מלך יהודה  בבית שמש אשר ליהודה </verse>
        <verse osisID="2Kgs.14.12"> יב  וינגף יהודה לפני ישראל וינסו איש לאהלו </verse>
        <verse osisID="2Kgs.14.13"> יג  ואת אמציהו מלך יהודה בן יהואש בן אחזיהו תפש יהואש מלך ישראל--בבית שמש ויבאו (ויבא) ירושלם ויפרץ בחומת ירושלם בשער אפרים עד שער הפנה ארבע מאות אמה </verse>
        <verse osisID="2Kgs.14.14"> יד  ולקח את כל הזהב והכסף ואת כל הכלים הנמצאים בית יהוה ובאצרות בית המלך ואת בני התערבות וישב שמרונה </verse>
        <verse osisID="2Kgs.14.15"> טו  ויתר דברי יהואש אשר עשה וגבורתו ואשר נלחם עם אמציהו מלך יהודה  הלא הם כתובים על ספר דברי הימים--למלכי ישראל </verse>
        <verse osisID="2Kgs.14.16"> טז  וישכב יהואש עם אבתיו ויקבר בשמרון עם מלכי ישראל וימלך ירבעם בנו תחתיו  {פ} </verse>
        <verse osisID="2Kgs.14.17"> יז  ויחי אמציהו בן יואש מלך יהודה אחרי מות יהואש בן יהואחז מלך ישראל--חמש עשרה שנה </verse>
        <verse osisID="2Kgs.14.18"> יח  ויתר דברי אמציהו  הלא הם כתבים על ספר דברי הימים--למלכי יהודה </verse>
        <verse osisID="2Kgs.14.19"> יט  ויקשרו עליו קשר בירושלם וינס לכישה וישלחו אחריו לכישה וימתהו שם </verse>
        <verse osisID="2Kgs.14.20"> כ  וישאו אתו על הסוסים ויקבר בירושלם עם אבתיו בעיר דוד </verse>
        <verse osisID="2Kgs.14.21"> כא  ויקחו כל עם יהודה את עזריה והוא בן שש עשרה שנה וימלכו אתו תחת אביו אמציהו </verse>
        <verse osisID="2Kgs.14.22"> כב  הוא בנה את אילת וישבה ליהודה אחרי שכב המלך עם אבתיו  {פ} </verse>
        <verse osisID="2Kgs.14.23"> כג  בשנת חמש עשרה שנה לאמציהו בן יואש מלך יהודה--מלך ירבעם בן יואש מלך ישראל בשמרון ארבעים ואחת שנה </verse>
        <verse osisID="2Kgs.14.24"> כד  ויעש הרע בעיני יהוה  לא סר מכל חטאות ירבעם בן נבט אשר החטיא את ישראל </verse>
        <verse osisID="2Kgs.14.25"> כה  הוא השיב את גבול ישראל מלבוא חמת עד ים הערבה--כדבר יהוה אלהי ישראל אשר דבר ביד עבדו יונה בן אמתי הנביא אשר מגת החפר </verse>
        <verse osisID="2Kgs.14.26"> כו  כי ראה יהוה את עני ישראל מרה מאד ואפס עצור ואפס עזוב ואין עזר לישראל </verse>
        <verse osisID="2Kgs.14.27"> כז  ולא דבר יהוה--למחות את שם ישראל מתחת השמים ויושיעם ביד ירבעם בן יואש </verse>
        <verse osisID="2Kgs.14.28"> כח  ויתר דברי ירבעם וכל אשר עשה וגבורתו אשר נלחם ואשר השיב את דמשק ואת חמת ליהודה בישראל  הלא הם כתובים על ספר דברי הימים--למלכי ישראל </verse>
        <verse osisID="2Kgs.14.29"> כט  וישכב ירבעם עם אבתיו עם מלכי ישראל וימלך זכריה בנו תחתיו  {פ} </verse>
      </chapter>
      <chapter osisID="2Kgs.15">
        <verse osisID="2Kgs.15.1"> א  בשנת עשרים ושבע שנה לירבעם מלך ישראל מלך עזריה בן אמציה מלך יהודה </verse>
        <verse osisID="2Kgs.15.2"> ב  בן שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם </verse>
        <verse osisID="2Kgs.15.3"> ג  ויעש הישר בעיני יהוה ככל אשר עשה אמציהו אביו </verse>
        <verse osisID="2Kgs.15.4"> ד  רק הבמות לא סרו  עוד העם מזבחים ומקטרים בבמות </verse>
        <verse osisID="2Kgs.15.5"> ה  וינגע יהוה את המלך ויהי מצרע עד יום מתו וישב בבית החפשית ויותם בן המלך על הבית שפט את עם הארץ </verse>
        <verse osisID="2Kgs.15.6"> ו  ויתר דברי עזריהו וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.15.7"> ז  וישכב עזריה עם אבתיו ויקברו אתו עם אבתיו בעיר דוד וימלך יותם בנו תחתיו  {פ} </verse>
        <verse osisID="2Kgs.15.8"> ח  בשנת שלשים ושמנה שנה לעזריהו מלך יהודה  מלך זכריהו בן ירבעם על ישראל בשמרון--ששה חדשים </verse>
        <verse osisID="2Kgs.15.9"> ט  ויעש הרע בעיני יהוה כאשר עשו אבתיו  לא סר מחטאות ירבעם בן נבט אשר החטיא את ישראל </verse>
        <verse osisID="2Kgs.15.10"> י  ויקשר עליו שלם בן יבש ויכהו קבל עם וימיתהו וימלך תחתיו </verse>
        <verse osisID="2Kgs.15.11"> יא  ויתר דברי זכריה  הנם כתובים על ספר דברי הימים--למלכי ישראל </verse>
        <verse osisID="2Kgs.15.12"> יב  הוא דבר יהוה אשר דבר אל יהוא לאמר בני רביעים ישבו לך על כסא ישראל ויהי כן  {פ} </verse>
        <verse osisID="2Kgs.15.13"> יג  שלום בן יביש מלך בשנת שלשים ותשע שנה לעזיה מלך יהודה וימלך ירח ימים בשמרון </verse>
        <verse osisID="2Kgs.15.14"> יד  ויעל מנחם בן גדי מתרצה ויבא שמרון ויך את שלום בן יביש בשמרון וימיתהו וימלך תחתיו </verse>
        <verse osisID="2Kgs.15.15"> טו  ויתר דברי שלום וקשרו אשר קשר  הנם כתובים על ספר דברי הימים--למלכי ישראל  {ס} </verse>
        <verse osisID="2Kgs.15.16"> טז  אז יכה מנחם את תפסח ואת כל אשר בה ואת גבוליה מתרצה--כי לא פתח ויך את כל ההרותיה בקע  {פ} </verse>
        <verse osisID="2Kgs.15.17"> יז  בשנת שלשים ותשע שנה לעזריה מלך יהודה  מלך מנחם בן גדי על ישראל עשר שנים--בשמרון </verse>
        <verse osisID="2Kgs.15.18"> יח  ויעש הרע בעיני יהוה  לא סר מעל חטאות ירבעם בן נבט אשר החטיא את ישראל--כל ימיו </verse>
        <verse osisID="2Kgs.15.19"> יט  בא פול מלך אשור על הארץ ויתן מנחם לפול אלף ככר כסף--להיות ידיו אתו להחזיק הממלכה בידו </verse>
        <verse osisID="2Kgs.15.20"> כ  ויצא מנחם את הכסף על ישראל על כל גבורי החיל לתת למלך אשור חמשים שקלים כסף לאיש אחד וישב מלך אשור ולא עמד שם בארץ </verse>
        <verse osisID="2Kgs.15.21"> כא  ויתר דברי מנחם וכל אשר עשה  הלוא הם כתובים על ספר דברי הימים--למלכי ישראל </verse>
        <verse osisID="2Kgs.15.22"> כב  וישכב מנחם עם אבתיו וימלך פקחיה בנו תחתיו  {פ} </verse>
        <verse osisID="2Kgs.15.23"> כג  בשנת חמשים שנה לעזריה מלך יהודה  מלך פקחיה בן מנחם על ישראל בשמרון--שנתים </verse>
        <verse osisID="2Kgs.15.24"> כד  ויעש הרע בעיני יהוה  לא סר מחטאות ירבעם בן נבט אשר החטיא את ישראל </verse>
        <verse osisID="2Kgs.15.25"> כה  ויקשר עליו פקח בן רמליהו שלישו ויכהו בשמרון בארמון בית מלך (המלך) את ארגב ואת האריה ועמו חמשים איש מבני גלעדים וימתהו וימלך תחתיו </verse>
        <verse osisID="2Kgs.15.26"> כו  ויתר דברי פקחיה וכל אשר עשה  הנם כתובים על ספר דברי הימים--למלכי ישראל  {פ} </verse>
        <verse osisID="2Kgs.15.27"> כז  בשנת חמשים ושתים שנה לעזריה מלך יהודה  מלך פקח בן רמליהו על ישראל בשמרון--עשרים שנה </verse>
        <verse osisID="2Kgs.15.28"> כח  ויעש הרע בעיני יהוה  לא סר מן חטאות ירבעם בן נבט אשר החטיא את ישראל </verse>
        <verse osisID="2Kgs.15.29"> כט  בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה </verse>
        <verse osisID="2Kgs.15.30"> ל  ויקשר קשר הושע בן אלה על פקח בן רמליהו ויכהו וימיתהו וימלך תחתיו--בשנת עשרים ליותם בן עזיה </verse>
        <verse osisID="2Kgs.15.31"> לא  ויתר דברי פקח וכל אשר עשה  הנם כתובים על ספר דברי הימים--למלכי ישראל  {פ} </verse>
        <verse osisID="2Kgs.15.32"> לב  בשנת שתים לפקח בן רמליהו מלך ישראל מלך יותם בן עזיהו מלך יהודה </verse>
        <verse osisID="2Kgs.15.33"> לג  בן עשרים וחמש שנה היה במלכו ושש עשרה שנה מלך בירושלם ושם אמו ירושא בת צדוק </verse>
        <verse osisID="2Kgs.15.34"> לד  ויעש הישר בעיני יהוה  ככל אשר עשה עזיהו אביו עשה </verse>
        <verse osisID="2Kgs.15.35"> לה  רק הבמות לא סרו--עוד העם מזבחים ומקטרים בבמות הוא בנה את שער בית יהוה--העליון </verse>
        <verse osisID="2Kgs.15.36"> לו  ויתר דברי יותם אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.15.37"> לז  בימים ההם--החל יהוה להשליח ביהודה רצין מלך ארם ואת פקח בן רמליהו </verse>
        <verse osisID="2Kgs.15.38"> לח  וישכב יותם עם אבתיו ויקבר עם אבתיו בעיר דוד אביו וימלך אחז בנו תחתיו  {פ} </verse>
      </chapter>
      <chapter osisID="2Kgs.16">
        <verse osisID="2Kgs.16.1"> א  בשנת שבע עשרה שנה לפקח בן רמליהו מלך אחז בן יותם מלך יהודה </verse>
        <verse osisID="2Kgs.16.2"> ב  בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה אלהיו--כדוד אביו </verse>
        <verse osisID="2Kgs.16.3"> ג  וילך בדרך מלכי ישראל וגם את בנו העביר באש כתעבות הגוים אשר הוריש יהוה אתם מפני בני ישראל </verse>
        <verse osisID="2Kgs.16.4"> ד  ויזבח ויקטר בבמות ועל הגבעות ותחת כל עץ רענן </verse>
        <verse osisID="2Kgs.16.5"> ה  אז יעלה רצין מלך ארם ופקח בן רמליהו מלך ישראל ירושלם--למלחמה ויצרו על אחז ולא יכלו להלחם </verse>
        <verse osisID="2Kgs.16.6"> ו  בעת ההיא השיב רצין מלך ארם את אילת לארם וינשל את היהודים מאילות וארמים (ואדמים) באו אילת וישבו שם עד היום הזה  {פ} </verse>
        <verse osisID="2Kgs.16.7"> ז  וישלח אחז מלאכים אל תגלת פלסר מלך אשור לאמר עבדך ובנך אני עלה והושעני מכף מלך ארם ומכף מלך ישראל הקומים עלי </verse>
        <verse osisID="2Kgs.16.8"> ח  ויקח אחז את הכסף ואת הזהב הנמצא בית יהוה ובאצרות בית המלך וישלח למלך אשור שחד </verse>
        <verse osisID="2Kgs.16.9"> ט  וישמע אליו מלך אשור ויעל מלך אשור אל דמשק ויתפשה ויגלה קירה ואת רצין המית </verse>
        <verse osisID="2Kgs.16.10"> י  וילך המלך אחז לקראת תגלת פלאסר מלך אשור דומשק וירא את המזבח אשר בדמשק וישלח המלך אחז אל אוריה הכהן את דמות המזבח ואת תבניתו--לכל מעשהו </verse>
        <verse osisID="2Kgs.16.11"> יא  ויבן אוריה הכהן את המזבח  ככל אשר שלח המלך אחז מדמשק כן עשה אוריה הכהן עד בוא המלך אחז מדמשק </verse>
        <verse osisID="2Kgs.16.12"> יב  ויבא המלך מדמשק וירא המלך את המזבח ויקרב המלך על המזבח ויעל עליו </verse>
        <verse osisID="2Kgs.16.13"> יג  ויקטר את עלתו ואת מנחתו ויסך את נסכו ויזרק את דם השלמים אשר לו על המזבח </verse>
        <verse osisID="2Kgs.16.14"> יד  ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על ירך המזבח צפונה </verse>
        <verse osisID="2Kgs.16.15"> טו  ויצוהו (ויצוה) המלך אחז את אוריה הכהן לאמר על המזבח הגדול הקטר את עלת הבקר ואת מנחת הערב ואת עלת המלך ואת מנחתו ואת עלת כל עם הארץ ומנחתם ונסכיהם וכל דם עלה וכל דם זבח עליו תזרק ומזבח הנחשת יהיה לי לבקר </verse>
        <verse osisID="2Kgs.16.16"> טז  ויעש אוריה הכהן ככל אשר צוה המלך אחז </verse>
        <verse osisID="2Kgs.16.17"> יז  ויקצץ המלך אחז את המסגרות המכונת ויסר מעליהם ואת (את) הכיר ואת הים הורד מעל הבקר הנחשת אשר תחתיה ויתן אתו על מרצפת אבנים </verse>
        <verse osisID="2Kgs.16.18"> יח  ואת מיסך (מוסך) השבת אשר בנו בבית ואת מבוא המלך החיצונה--הסב בית יהוה  מפני מלך אשור </verse>
        <verse osisID="2Kgs.16.19"> יט  ויתר דברי אחז אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.16.20"> כ  וישכב אחז עם אבתיו ויקבר עם אבתיו בעיר דוד וימלך חזקיהו בנו תחתיו  {פ} </verse>
      </chapter>
      <chapter osisID="2Kgs.17">
        <verse osisID="2Kgs.17.1"> א  בשנת שתים עשרה לאחז מלך יהודה  מלך הושע בן אלה בשמרון על ישראל--תשע שנים </verse>
        <verse osisID="2Kgs.17.2"> ב  ויעש הרע בעיני יהוה  רק לא כמלכי ישראל אשר היו לפניו </verse>
        <verse osisID="2Kgs.17.3"> ג  עליו עלה שלמנאסר מלך אשור ויהי לו הושע עבד וישב לו מנחה </verse>
        <verse osisID="2Kgs.17.4"> ד  וימצא מלך אשור בהושע קשר אשר שלח מלאכים אל סוא מלך מצרים ולא העלה מנחה למלך אשור כשנה בשנה ויעצרהו מלך אשור ויאסרהו בית כלא </verse>
        <verse osisID="2Kgs.17.5"> ה  ויעל מלך אשור בכל הארץ ויעל שמרון ויצר עליה שלש שנים </verse>
        <verse osisID="2Kgs.17.6"> ו  בשנת התשעית להושע לכד מלך אשור את שמרון ויגל את ישראל אשורה וישב אותם בחלח ובחבור נהר גוזן--וערי מדי  {פ} </verse>
        <verse osisID="2Kgs.17.7"> ז  ויהי כי חטאו בני ישראל ליהוה אלהיהם המעלה אתם מארץ מצרים מתחת יד פרעה מלך מצרים וייראו אלהים אחרים </verse>
        <verse osisID="2Kgs.17.8"> ח  וילכו בחקות הגוים אשר הוריש יהוה מפני בני ישראל ומלכי ישראל אשר עשו </verse>
        <verse osisID="2Kgs.17.9"> ט  ויחפאו בני ישראל דברים אשר לא כן על יהוה אלהיהם ויבנו להם במות בכל עריהם ממגדל נוצרים עד עיר מבצר </verse>
        <verse osisID="2Kgs.17.10"> י  ויצבו להם מצבות ואשרים על כל גבעה גבהה ותחת כל עץ רענן </verse>
        <verse osisID="2Kgs.17.11"> יא  ויקטרו שם בכל במות כגוים אשר הגלה יהוה מפניהם ויעשו דברים רעים להכעיס את יהוה </verse>
        <verse osisID="2Kgs.17.12"> יב  ויעבדו הגללים אשר אמר יהוה להם לא תעשו את הדבר הזה </verse>
        <verse osisID="2Kgs.17.13"> יג  ויעד יהוה בישראל וביהודה ביד כל נביאו (נביאי) כל חזה לאמר שבו מדרכיכם הרעים ושמרו מצותי חקותי ככל התורה אשר צויתי את אבתיכם--ואשר שלחתי אליכם ביד עבדי הנביאים </verse>
        <verse osisID="2Kgs.17.14"> יד  ולא שמעו ויקשו את ערפם כערף אבותם אשר לא האמינו ביהוה אלהיהם </verse>
        <verse osisID="2Kgs.17.15"> טו  וימאסו את חקיו ואת בריתו אשר כרת את אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם </verse>
        <verse osisID="2Kgs.17.16"> טז  ויעזבו את כל מצות יהוה אלהיהם ויעשו להם מסכה שנים (שני) עגלים ויעשו אשירה וישתחוו לכל צבא השמים ויעבדו את הבעל </verse>
        <verse osisID="2Kgs.17.17"> יז  ויעבירו את בניהם ואת בנותיהם באש ויקסמו קסמים וינחשו ויתמכרו לעשות הרע בעיני יהוה--להכעיסו </verse>
        <verse osisID="2Kgs.17.18"> יח  ויתאנף יהוה מאד בישראל ויסרם מעל פניו  לא נשאר רק שבט יהודה לבדו </verse>
        <verse osisID="2Kgs.17.19"> יט  גם יהודה--לא שמר את מצות יהוה אלהיהם וילכו בחקות ישראל אשר עשו </verse>
        <verse osisID="2Kgs.17.20"> כ  וימאס יהוה בכל זרע ישראל ויענם ויתנם ביד שסים--עד אשר השליכם מפניו </verse>
        <verse osisID="2Kgs.17.21"> כא  כי קרע ישראל מעל בית דוד וימליכו את ירבעם בן נבט וידא (וידח) ירבעם את ישראל מאחרי יהוה והחטיאם חטאה גדולה </verse>
        <verse osisID="2Kgs.17.22"> כב  וילכו בני ישראל בכל חטאות ירבעם אשר עשה  לא סרו ממנה </verse>
        <verse osisID="2Kgs.17.23"> כג  עד אשר הסיר יהוה את ישראל מעל פניו כאשר דבר ביד כל עבדיו הנביאים ויגל ישראל מעל אדמתו אשורה עד היום הזה  {פ} </verse>
        <verse osisID="2Kgs.17.24"> כד  ויבא מלך אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את שמרון וישבו בעריה </verse>
        <verse osisID="2Kgs.17.25"> כה  ויהי בתחלת שבתם שם לא יראו את יהוה וישלח יהוה בהם את האריות ויהיו הרגים בהם </verse>
        <verse osisID="2Kgs.17.26"> כו  ויאמרו למלך אשור לאמר הגוים אשר הגלית ותושב בערי שמרון לא ידעו את משפט אלהי הארץ וישלח בם את האריות והנם ממיתים אותם כאשר אינם ידעים את משפט אלהי הארץ </verse>
        <verse osisID="2Kgs.17.27"> כז  ויצו מלך אשור לאמר הליכו שמה אחד מהכהנים אשר הגליתם משם וילכו וישבו שם וירם את משפט אלהי הארץ </verse>
        <verse osisID="2Kgs.17.28"> כח  ויבא אחד מהכהנים אשר הגלו משמרון וישב בבית אל ויהי מורה אתם איך ייראו את יהוה </verse>
        <verse osisID="2Kgs.17.29"> כט  ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם </verse>
        <verse osisID="2Kgs.17.30"> ל  ואנשי בבל עשו את סכות בנות ואנשי כות עשו את נרגל ואנשי חמת עשו את אשימא </verse>
        <verse osisID="2Kgs.17.31"> לא  והעוים עשו נבח big ז /big ואת תרתק והספרוים שרפים את בניהם באש לאדרמלך וענמלך אלה ספרים (אלהי ספרוים) </verse>
        <verse osisID="2Kgs.17.32"> לב  ויהיו יראים את יהוה ויעשו להם מקצותם כהני במות ויהיו עשים להם בבית הבמות </verse>
        <verse osisID="2Kgs.17.33"> לג  את יהוה היו יראים ואת אלהיהם היו עבדים כמשפט הגוים אשר הגלו אתם משם </verse>
        <verse osisID="2Kgs.17.34"> לד  עד היום הזה הם עשים כמשפטים הראשנים  אינם יראים את יהוה ואינם עשים כחקתם וכמשפטם וכתורה וכמצוה אשר צוה יהוה את בני יעקב אשר שם שמו ישראל </verse>
        <verse osisID="2Kgs.17.35"> לה  ויכרת יהוה אתם ברית ויצום לאמר לא תיראו אלהים אחרים ולא תשתחוו להם--ולא תעבדום ולא תזבחו להם </verse>
        <verse osisID="2Kgs.17.36"> לו  כי אם את יהוה אשר העלה אתכם מארץ מצרים בכח גדול ובזרוע נטויה--אתו תיראו ולו תשתחוו ולו תזבחו </verse>
        <verse osisID="2Kgs.17.37"> לז  ואת החקים ואת המשפטים והתורה והמצוה אשר כתב לכם--תשמרון לעשות כל הימים ולא תיראו אלהים אחרים </verse>
        <verse osisID="2Kgs.17.38"> לח  והברית אשר כרתי אתכם לא תשכחו ולא תיראו אלהים אחרים </verse>
        <verse osisID="2Kgs.17.39"> לט  כי אם את יהוה אלהיכם תיראו--והוא יציל אתכם מיד כל איביכם </verse>
        <verse osisID="2Kgs.17.40"> מ  ולא שמעו  כי אם כמשפטם הראשון הם עשים </verse>
        <verse osisID="2Kgs.17.41"> מא  ויהיו הגוים האלה יראים את יהוה ואת פסיליהם היו עבדים גם בניהם ובני בניהם כאשר עשו אבתם הם עשים עד היום הזה  {פ} </verse>
      </chapter>
      <chapter osisID="2Kgs.18">
        <verse osisID="2Kgs.18.1"> א  ויהי בשנת שלש להושע בן אלה מלך ישראל מלך חזקיה בן אחז מלך יהודה </verse>
        <verse osisID="2Kgs.18.2"> ב  בן עשרים וחמש שנה היה במלכו ועשרים ותשע שנה מלך בירושלם ושם אמו אבי בת זכריה </verse>
        <verse osisID="2Kgs.18.3"> ג  ויעש הישר בעיני יהוה ככל אשר עשה דוד אביו </verse>
        <verse osisID="2Kgs.18.4"> ד  הוא הסיר את הבמות ושבר את המצבת וכרת את האשרה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן </verse>
        <verse osisID="2Kgs.18.5"> ה  ביהוה אלהי ישראל בטח ואחריו לא היה כמהו בכל מלכי יהודה ואשר היו לפניו </verse>
        <verse osisID="2Kgs.18.6"> ו  וידבק ביהוה לא סר מאחריו וישמר מצותיו אשר צוה יהוה את משה </verse>
        <verse osisID="2Kgs.18.7"> ז  והיה יהוה עמו בכל אשר יצא ישכיל וימרד במלך אשור ולא עבדו </verse>
        <verse osisID="2Kgs.18.8"> ח  הוא הכה את פלשתים עד עזה ואת גבוליה ממגדל נוצרים עד עיר מבצר  {פ} </verse>
        <verse osisID="2Kgs.18.9"> ט  ויהי בשנה הרביעית למלך חזקיהו--היא השנה השביעית להושע בן אלה מלך ישראל עלה שלמנאסר מלך אשור על שמרון--ויצר עליה </verse>
        <verse osisID="2Kgs.18.10"> י  וילכדה מקצה שלש שנים בשנת שש לחזקיה  היא שנת תשע להושע מלך ישראל נלכדה שמרון </verse>
        <verse osisID="2Kgs.18.11"> יא  ויגל מלך אשור את ישראל אשורה וינחם בחלח ובחבור נהר גוזן--וערי מדי </verse>
        <verse osisID="2Kgs.18.12"> יב  על אשר לא שמעו בקול יהוה אלהיהם ויעברו את בריתו את כל אשר צוה משה עבד יהוה ולא שמעו ולא עשו  {פ} </verse>
        <verse osisID="2Kgs.18.13"> יג  ובארבע עשרה שנה למלך חזקיה עלה סנחריב מלך אשור על כל ערי יהודה הבצרות--ויתפשם </verse>
        <verse osisID="2Kgs.18.14"> יד  וישלח חזקיה מלך יהודה אל מלך אשור לכישה לאמר חטאתי שוב מעלי--את אשר תתן עלי אשא וישם מלך אשור על חזקיה מלך יהודה שלש מאות ככר כסף ושלשים ככר זהב </verse>
        <verse osisID="2Kgs.18.15"> טו  ויתן חזקיה את כל הכסף הנמצא בית יהוה ובאצרות בית המלך </verse>
        <verse osisID="2Kgs.18.16"> טז  בעת ההיא קצץ חזקיה את דלתות היכל יהוה ואת האמנות אשר צפה חזקיה מלך יהודה ויתנם למלך אשור  {פ} </verse>
        <verse osisID="2Kgs.18.17"> יז  וישלח מלך אשור את תרתן ואת רב סריס ואת רבשקה מן לכיש אל המלך חזקיהו בחיל כבד--ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כבס </verse>
        <verse osisID="2Kgs.18.18"> יח  ויקראו אל המלך ויצא אלהם אליקים בן חלקיהו אשר על הבית ושבנה הספר ויואח בן אסף המזכיר </verse>
        <verse osisID="2Kgs.18.19"> יט  ויאמר אליהם רבשקה אמרו נא אל חזקיהו  כה אמר המלך הגדול מלך אשור מה הבטחון הזה אשר בטחת </verse>
        <verse osisID="2Kgs.18.20"> כ  אמרת אך דבר שפתים--עצה וגבורה למלחמה עתה על מי בטחת כי מרדת בי </verse>
        <verse osisID="2Kgs.18.21"> כא  עתה הנה בטחת לך על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו </verse>
        <verse osisID="2Kgs.18.22"> כב  וכי תאמרון אלי אל יהוה אלהינו בטחנו  הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו בירושלם </verse>
        <verse osisID="2Kgs.18.23"> כג  ועתה התערב נא את אדני את מלך אשור ואתנה לך אלפים סוסים אם תוכל לתת לך רכבים עליהם </verse>
        <verse osisID="2Kgs.18.24"> כד  ואיך תשיב את פני פחת אחד עבדי אדני--הקטנים ותבטח לך על מצרים לרכב ולפרשים </verse>
        <verse osisID="2Kgs.18.25"> כה  עתה המבלעדי יהוה עליתי על המקום הזה להשחתו יהוה אמר אלי עלה על הארץ הזאת והשחיתה </verse>
        <verse osisID="2Kgs.18.26"> כו  ויאמר אליקים בן חלקיהו ושבנה ויואח אל רבשקה דבר נא אל עבדיך ארמית--כי שמעים אנחנו ואל תדבר עמנו יהודית באזני העם אשר על החמה </verse>
        <verse osisID="2Kgs.18.27"> כז  ויאמר אליהם רבשקה העל אדניך ואליך שלחני אדני לדבר את הדברים האלה הלא על האנשים הישבים על החמה לאכל את חריהם (צואתם) ולשתות את שניהם (מימי רגליהם) עמכם </verse>
        <verse osisID="2Kgs.18.28"> כח  ויעמד רבשקה ויקרא בקול גדול יהודית וידבר ויאמר שמעו דבר המלך הגדול מלך אשור </verse>
        <verse osisID="2Kgs.18.29"> כט  כה אמר המלך אל ישא לכם חזקיהו  כי לא יוכל להציל אתכם מידו </verse>
        <verse osisID="2Kgs.18.30"> ל  ואל יבטח אתכם חזקיהו אל יהוה לאמר הצל יצילנו יהוה ולא תנתן את העיר הזאת ביד מלך אשור </verse>
        <verse osisID="2Kgs.18.31"> לא  אל תשמעו אל חזקיהו  כי כה אמר מלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי ברו </verse>
        <verse osisID="2Kgs.18.32"> לב  עד באי ולקחתי אתכם אל ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל תשמעו אל חזקיהו כי יסית אתכם לאמר יהוה יצילנו </verse>
        <verse osisID="2Kgs.18.33"> לג  ההצל הצילו אלהי הגוים איש את ארצו מיד מלך אשור </verse>
        <verse osisID="2Kgs.18.34"> לד  איה אלהי חמת וארפד איה אלהי ספרוים--הנע ועוה  כי הצילו את שמרון מידי </verse>
        <verse osisID="2Kgs.18.35"> לה  מי בכל אלהי הארצות אשר הצילו את ארצם מידי  כי יציל יהוה את ירושלם מידי </verse>
        <verse osisID="2Kgs.18.36"> לו  והחרישו העם ולא ענו אתו דבר  כי מצות המלך היא לאמר לא תענהו </verse>
        <verse osisID="2Kgs.18.37"> לז  ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו--קרועי בגדים ויגדו לו דברי רבשקה </verse>
      </chapter>
      <chapter osisID="2Kgs.19">
        <verse osisID="2Kgs.19.1"> א  ויהי כשמע המלך חזקיהו ויקרע את בגדיו ויתכס בשק ויבא בית יהוה </verse>
        <verse osisID="2Kgs.19.2"> ב  וישלח את אליקים אשר על הבית ושבנא הספר ואת זקני הכהנים מתכסים בשקים--אל ישעיהו הנביא בן אמוץ </verse>
        <verse osisID="2Kgs.19.3"> ג  ויאמרו אליו כה אמר חזקיהו יום צרה ותוכחה ונאצה היום הזה  כי באו בנים עד משבר וכח אין ללדה </verse>
        <verse osisID="2Kgs.19.4"> ד  אולי ישמע יהוה אלהיך את כל דברי רבשקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה </verse>
        <verse osisID="2Kgs.19.5"> ה  ויבאו עבדי המלך חזקיהו--אל ישעיהו </verse>
        <verse osisID="2Kgs.19.6"> ו  ויאמר להם ישעיהו כה תאמרון אל אדניכם  כה אמר יהוה אל תירא מפני הדברים אשר שמעת אשר גדפו נערי מלך אשור אתי </verse>
        <verse osisID="2Kgs.19.7"> ז  הנני נתן בו רוח ושמע שמועה ושב לארצו והפלתיו בחרב בארצו </verse>
        <verse osisID="2Kgs.19.8"> ח  וישב רבשקה וימצא את מלך אשור נלחם על לבנה  כי שמע כי נסע מלכיש </verse>
        <verse osisID="2Kgs.19.9"> ט  וישמע אל תרהקה מלך כוש לאמר הנה יצא להלחם אתך וישב וישלח מלאכים אל חזקיהו לאמר </verse>
        <verse osisID="2Kgs.19.10"> י  כה תאמרון אל חזקיהו מלך יהודה לאמר אל ישאך אלהיך אשר אתה בטח בו לאמר  לא תנתן ירושלם ביד מלך אשור </verse>
        <verse osisID="2Kgs.19.11"> יא  הנה אתה שמעת את אשר עשו מלכי אשור לכל הארצות--להחרימם ואתה תנצל </verse>
        <verse osisID="2Kgs.19.12"> יב  ההצילו אתם אלהי הגוים אשר שחתו אבותי את גוזן ואת חרן ורצף ובני עדן אשר בתלאשר </verse>
        <verse osisID="2Kgs.19.13"> יג  איו מלך חמת ומלך ארפד ומלך לעיר ספרוים הנע ועוה </verse>
        <verse osisID="2Kgs.19.14"> יד  ויקח חזקיהו את הספרים מיד המלאכים ויקראם ויעל בית יהוה ויפרשהו חזקיהו לפני יהוה  {פ} </verse>
        <verse osisID="2Kgs.19.15"> טו  ויתפלל חזקיהו לפני יהוה ויאמר יהוה אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ </verse>
        <verse osisID="2Kgs.19.16"> טז  הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי </verse>
        <verse osisID="2Kgs.19.17"> יז  אמנם יהוה  החריבו מלכי אשור את הגוים--ואת ארצם </verse>
        <verse osisID="2Kgs.19.18"> יח  ונתנו את אלהיהם באש  כי לא אלהים המה כי אם מעשה ידי אדם עץ ואבן--ויאבדום </verse>
        <verse osisID="2Kgs.19.19"> יט  ועתה יהוה אלהינו הושיענו נא מידו וידעו כל ממלכות הארץ כי אתה יהוה אלהים לבדך  {ס} </verse>
        <verse osisID="2Kgs.19.20"> כ  וישלח ישעיהו בן אמוץ אל חזקיהו לאמר  כה אמר יהוה אלהי ישראל אשר התפללת אלי אל סנחרב מלך אשור שמעתי </verse>
        <verse osisID="2Kgs.19.21"> כא  זה הדבר אשר דבר יהוה עליו  בזה לך לעגה לך בתולת בת ציון--אחריך ראש הניעה בת ירושלם </verse>
        <verse osisID="2Kgs.19.22"> כב  את מי חרפת וגדפת ועל מי הרימות קול ותשא מרום עיניך על קדוש ישראל </verse>
        <verse osisID="2Kgs.19.23"> כג  ביד מלאכיך חרפת אדני ותאמר ברכב (ברב) רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו </verse>
        <verse osisID="2Kgs.19.24"> כד  אני קרתי ושתיתי מים זרים ואחרב בכף פעמי כל יארי מצור </verse>
        <verse osisID="2Kgs.19.25"> כה  הלא שמעת למרחוק אתה עשיתי למימי קדם ויצרתיה עתה הביאתיה--ותהי להשות גלים נצים ערים בצרות </verse>
        <verse osisID="2Kgs.19.26"> כו  וישביהן קצרי יד--חתו ויבשו היו עשב שדה וירק דשא חציר גגות ושדפה לפני קמה </verse>
        <verse osisID="2Kgs.19.27"> כז  ושבתך וצאתך ובאך ידעתי ואת התרגזך אלי </verse>
        <verse osisID="2Kgs.19.28"> כח  יען התרגזך אלי ושאננך עלה באזני--ושמתי חחי באפך ומתגי בשפתיך והשבתיך בדרך אשר באת בה </verse>
        <verse osisID="2Kgs.19.29"> כט  וזה לך האות--אכול השנה ספיח ובשנה השנית סחיש ובשנה השלישית זרעו וקצרו ונטעו כרמים--ואכלו פרים </verse>
        <verse osisID="2Kgs.19.30"> ל  ויספה פליטת בית יהודה הנשארה--שרש למטה ועשה פרי למעלה </verse>
        <verse osisID="2Kgs.19.31"> לא  כי מירושלם תצא שארית ופליטה מהר ציון קנאת יהוה     (צבאות) תעשה זאת  {ס} </verse>
        <verse osisID="2Kgs.19.32"> לב  לכן כה אמר יהוה אל מלך אשור לא יבא אל העיר הזאת ולא יורה שם חץ ולא יקדמנה מגן ולא ישפך עליה סללה </verse>
        <verse osisID="2Kgs.19.33"> לג  בדרך אשר יבא בה ישוב ואל העיר הזאת לא יבא נאם יהוה </verse>
        <verse osisID="2Kgs.19.34"> לד  וגנותי אל העיר הזאת להושיעה--למעני ולמען דוד עבדי </verse>
        <verse osisID="2Kgs.19.35"> לה  ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים </verse>
        <verse osisID="2Kgs.19.36"> לו  ויסע וילך וישב סנחריב מלך אשור וישב בנינוה </verse>
        <verse osisID="2Kgs.19.37"> לז  ויהי הוא משתחוה בית נסרך אלהיו ואדרמלך ושראצר    (בניו) הכהו בחרב והמה נמלטו ארץ אררט וימלך אסר חדן בנו תחתיו  {פ} </verse>
      </chapter>
      <chapter osisID="2Kgs.20">
        <verse osisID="2Kgs.20.1"> א  בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר יהוה צו לביתך--כי מת אתה ולא תחיה </verse>
        <verse osisID="2Kgs.20.2"> ב  ויסב את פניו אל הקיר ויתפלל--אל יהוה לאמר </verse>
        <verse osisID="2Kgs.20.3"> ג  אנה יהוה זכר נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול  {ס} </verse>
        <verse osisID="2Kgs.20.4"> ד  ויהי ישעיהו--לא יצא העיר (חצר) התיכנה ודבר יהוה--היה אליו לאמר </verse>
        <verse osisID="2Kgs.20.5"> ה  שוב ואמרת אל חזקיהו נגיד עמי כה אמר יהוה אלהי דוד אביך שמעתי את תפלתך ראיתי את דמעתך הנני רפא לך--ביום השלישי תעלה בית יהוה </verse>
        <verse osisID="2Kgs.20.6"> ו  והספתי על ימיך חמש עשרה שנה ומכף מלך אשור אצילך ואת העיר הזאת וגנותי על העיר הזאת--למעני ולמען דוד עבדי </verse>
        <verse osisID="2Kgs.20.7"> ז  ויאמר ישעיהו קחו דבלת תאנים ויקחו וישימו על השחין ויחי </verse>
        <verse osisID="2Kgs.20.8"> ח  ויאמר חזקיהו אל ישעיהו מה אות כי ירפא יהוה לי ועליתי ביום השלישי בית יהוה </verse>
        <verse osisID="2Kgs.20.9"> ט  ויאמר ישעיהו זה לך האות מאת יהוה כי יעשה יהוה את הדבר אשר דבר  הלך הצל עשר מעלות אם ישוב עשר מעלות </verse>
        <verse osisID="2Kgs.20.10"> י  ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות </verse>
        <verse osisID="2Kgs.20.11"> יא  ויקרא ישעיהו הנביא אל יהוה וישב את הצל במעלות אשר ירדה במעלות אחז אחרנית--עשר מעלות  {פ} </verse>
        <verse osisID="2Kgs.20.12"> יב  בעת ההיא שלח בראדך בלאדן בן בלאדן מלך בבל ספרים ומנחה--אל חזקיהו  כי שמע כי חלה חזקיהו </verse>
        <verse osisID="2Kgs.20.13"> יג  וישמע עליהם חזקיהו ויראם את כל בית נכתה את הכסף ואת הזהב ואת הבשמים ואת שמן הטוב ואת בית כליו ואת כל אשר נמצא באוצרתיו  לא היה דבר אשר לא הראם חזקיהו בביתו--ובכל ממשלתו </verse>
        <verse osisID="2Kgs.20.14"> יד  ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל </verse>
        <verse osisID="2Kgs.20.15"> טו  ויאמר מה ראו בביתך ויאמר חזקיהו את כל אשר בביתי ראו--לא היה דבר אשר לא הראיתם באצרתי </verse>
        <verse osisID="2Kgs.20.16"> טז  ויאמר ישעיהו אל חזקיהו  שמע דבר יהוה </verse>
        <verse osisID="2Kgs.20.17"> יז  הנה ימים באים ונשא כל אשר בביתך ואשר אצרו אבתיך עד היום הזה בבלה  לא יותר דבר אמר יהוה </verse>
        <verse osisID="2Kgs.20.18"> יח  ומבניך אשר יצאו ממך אשר תוליד--יקח (יקחו) והיו סריסים בהיכל מלך בבל </verse>
        <verse osisID="2Kgs.20.19"> יט  ויאמר חזקיהו אל ישעיהו טוב דבר יהוה אשר דברת ויאמר הלוא אם שלום ואמת יהיה בימי </verse>
        <verse osisID="2Kgs.20.20"> כ  ויתר דברי חזקיהו וכל גבורתו ואשר עשה את הברכה ואת התעלה ויבא את המים העירה  הלא הם כתובים על ספר דברי הימים--למלכי יהודה </verse>
        <verse osisID="2Kgs.20.21"> כא  וישכב חזקיהו עם אבתיו וימלך מנשה בנו תחתיו  {פ} </verse>
      </chapter>
      <chapter osisID="2Kgs.21">
        <verse osisID="2Kgs.21.1"> א  בן שתים עשרה שנה מנשה במלכו וחמשים וחמש שנה מלך בירושלם ושם אמו חפצי בה </verse>
        <verse osisID="2Kgs.21.2"> ב  ויעש הרע בעיני יהוה--כתועבת הגוים אשר הוריש יהוה מפני בני ישראל </verse>
        <verse osisID="2Kgs.21.3"> ג  וישב ויבן את הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל צבא השמים ויעבד אתם </verse>
        <verse osisID="2Kgs.21.4"> ד  ובנה מזבחת בבית יהוה אשר אמר יהוה בירושלם אשים את שמי </verse>
        <verse osisID="2Kgs.21.5"> ה  ויבן מזבחות לכל צבא השמים בשתי חצרות בית יהוה </verse>
        <verse osisID="2Kgs.21.6"> ו  והעביר את בנו באש ועונן ונחש ועשה אוב וידענים  הרבה לעשות הרע בעיני יהוה--להכעיס </verse>
        <verse osisID="2Kgs.21.7"> ז  וישם את פסל האשרה אשר עשה--בבית אשר אמר יהוה אל דוד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעולם </verse>
        <verse osisID="2Kgs.21.8"> ח  ולא אסיף להניד רגל ישראל מן האדמה אשר נתתי לאבותם  רק אם ישמרו לעשות ככל אשר צויתים ולכל התורה אשר צוה אתם עבדי משה </verse>
        <verse osisID="2Kgs.21.9"> ט  ולא שמעו ויתעם מנשה לעשות את הרע מן הגוים אשר השמיד יהוה מפני בני ישראל </verse>
        <verse osisID="2Kgs.21.10"> י  וידבר יהוה ביד עבדיו הנביאים לאמר </verse>
        <verse osisID="2Kgs.21.11"> יא  יען אשר עשה מנשה מלך יהודה התעבות האלה--הרע מכל אשר עשו האמרי אשר לפניו ויחטא גם את יהודה בגלוליו  {ס} </verse>
        <verse osisID="2Kgs.21.12"> יב  לכן כה אמר יהוה אלהי ישראל הנני מביא רעה על ירושלם ויהודה  אשר כל שמעיו (שמעה)--תצלנה שתי אזניו </verse>
        <verse osisID="2Kgs.21.13"> יג  ונטיתי על ירושלם את קו שמרון ואת משקלת בית אחאב ומחיתי את ירושלם כאשר ימחה את הצלחת מחה והפך על פניה </verse>
        <verse osisID="2Kgs.21.14"> יד  ונטשתי את שארית נחלתי ונתתים ביד איביהם והיו לבז ולמשסה לכל איביהם </verse>
        <verse osisID="2Kgs.21.15"> טו  יען אשר עשו את הרע בעיני ויהיו מכעסים אתי--מן היום אשר יצאו אבותם ממצרים ועד היום הזה </verse>
        <verse osisID="2Kgs.21.16"> טז  וגם דם נקי שפך מנשה הרבה מאד עד אשר מלא את ירושלם פה לפה--לבד מחטאתו אשר החטיא את יהודה לעשות הרע בעיני יהוה </verse>
        <verse osisID="2Kgs.21.17"> יז  ויתר דברי מנשה וכל אשר עשה וחטאתו אשר חטא  הלא הם כתובים על ספר דברי הימים--למלכי יהודה </verse>
        <verse osisID="2Kgs.21.18"> יח  וישכב מנשה עם אבתיו ויקבר בגן ביתו בגן עזא וימלך אמון בנו תחתיו  {פ} </verse>
        <verse osisID="2Kgs.21.19"> יט  בן עשרים ושתים שנה אמון במלכו ושתים שנים מלך בירושלם ושם אמו משלמת בת חרוץ מן יטבה </verse>
        <verse osisID="2Kgs.21.20"> כ  ויעש הרע בעיני יהוה כאשר עשה מנשה אביו </verse>
        <verse osisID="2Kgs.21.21"> כא  וילך בכל הדרך אשר הלך אביו ויעבד את הגללים אשר עבד אביו וישתחו להם </verse>
        <verse osisID="2Kgs.21.22"> כב  ויעזב את יהוה אלהי אבתיו ולא הלך בדרך יהוה </verse>
        <verse osisID="2Kgs.21.23"> כג  ויקשרו עבדי אמון עליו וימיתו את המלך בביתו </verse>
        <verse osisID="2Kgs.21.24"> כד  ויך עם הארץ את כל הקשרים על המלך אמון וימליכו עם הארץ את יאשיהו בנו תחתיו </verse>
        <verse osisID="2Kgs.21.25"> כה  ויתר דברי אמון אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.21.26"> כו  ויקבר אתו בקברתו בגן עזא וימלך יאשיהו בנו תחתיו  {פ} </verse>
      </chapter>
      <chapter osisID="2Kgs.22">
        <verse osisID="2Kgs.22.1"> א  בן שמנה שנה יאשיהו במלכו ושלשים ואחת שנה מלך בירושלם ושם אמו ידידה בת עדיה מבצקת </verse>
        <verse osisID="2Kgs.22.2"> ב  ויעש הישר בעיני יהוה וילך בכל דרך דוד אביו ולא סר ימין ושמאול  {פ} </verse>
        <verse osisID="2Kgs.22.3"> ג  ויהי בשמנה עשרה שנה למלך יאשיהו שלח המלך את שפן בן אצליהו בן משלם הספר בית יהוה לאמר </verse>
        <verse osisID="2Kgs.22.4"> ד  עלה אל חלקיהו הכהן הגדול ויתם את הכסף המובא בית יהוה--אשר אספו שמרי הסף מאת העם </verse>
        <verse osisID="2Kgs.22.5"> ה  ויתנה (ויתנוהו) על יד עשי המלאכה המפקדים בבית (בית) יהוה ויתנו אתו לעשי המלאכה אשר בבית יהוה לחזק בדק הבית </verse>
        <verse osisID="2Kgs.22.6"> ו  לחרשים ולבנים ולגדרים ולקנות עצים ואבני מחצב לחזק את הבית </verse>
        <verse osisID="2Kgs.22.7"> ז  אך לא יחשב אתם הכסף הנתן על ידם  כי באמונה הם עשים </verse>
        <verse osisID="2Kgs.22.8"> ח  ויאמר חלקיהו הכהן הגדול על שפן הספר ספר התורה מצאתי בבית יהוה ויתן חלקיה את הספר אל שפן ויקראהו </verse>
        <verse osisID="2Kgs.22.9"> ט  ויבא שפן הספר אל המלך וישב את המלך דבר ויאמר התיכו עבדיך את הכסף הנמצא בבית ויתנהו על יד עשי המלאכה המפקדים בית יהוה </verse>
        <verse osisID="2Kgs.22.10"> י  ויגד שפן הספר למלך לאמר ספר נתן לי חלקיה הכהן ויקראהו שפן לפני המלך </verse>
        <verse osisID="2Kgs.22.11"> יא  ויהי כשמע המלך את דברי ספר התורה ויקרע את בגדיו </verse>
        <verse osisID="2Kgs.22.12"> יב  ויצו המלך את חלקיה הכהן ואת אחיקם בן שפן ואת עכבור בן מיכיה ואת שפן הספר ואת עשיה עבד המלך--לאמר </verse>
        <verse osisID="2Kgs.22.13"> יג  לכו דרשו את יהוה בעדי ובעד העם ובעד כל יהודה על דברי הספר הנמצא הזה  כי גדולה חמת יהוה אשר היא נצתה בנו על אשר לא שמעו אבתינו על דברי הספר הזה לעשות ככל הכתוב עלינו </verse>
        <verse osisID="2Kgs.22.14"> יד  וילך חלקיהו הכהן ואחיקם ועכבור ושפן ועשיה אל חלדה הנביאה אשת שלם בן תקוה בן חרחס שמר הבגדים והיא ישבת בירושלם במשנה וידברו אליה </verse>
        <verse osisID="2Kgs.22.15"> טו  ותאמר אליהם כה אמר יהוה אלהי ישראל  אמרו לאיש אשר שלח אתכם אלי </verse>
        <verse osisID="2Kgs.22.16"> טז  כה אמר יהוה הנני מביא רעה אל המקום הזה ועל ישביו--את כל דברי הספר אשר קרא מלך יהודה </verse>
        <verse osisID="2Kgs.22.17"> יז  תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה </verse>
        <verse osisID="2Kgs.22.18"> יח  ואל מלך יהודה השלח אתכם לדרש את יהוה כה תאמרו אליו  כה אמר יהוה אלהי ישראל הדברים אשר שמעת </verse>
        <verse osisID="2Kgs.22.19"> יט  יען רך לבבך ותכנע מפני יהוה בשמעך אשר דברתי על המקום הזה ועל ישביו להיות לשמה ולקללה ותקרע את בגדיך ותבכה לפני וגם אנכי שמעתי נאם יהוה </verse>
        <verse osisID="2Kgs.22.20"> כ  לכן הנני אספך על אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה וישבו את המלך דבר </verse>
      </chapter>
      <chapter osisID="2Kgs.23">
        <verse osisID="2Kgs.23.1"> א  וישלח המלך ויאספו אליו כל זקני יהודה וירושלם </verse>
        <verse osisID="2Kgs.23.2"> ב  ויעל המלך בית יהוה וכל איש יהודה וכל ישבי ירושלם אתו והכהנים והנביאים וכל העם למקטן ועד גדול ויקרא באזניהם את כל דברי ספר הברית הנמצא בבית יהוה </verse>
        <verse osisID="2Kgs.23.3"> ג  ויעמד המלך על העמוד ויכרת את הברית לפני יהוה ללכת אחר יהוה ולשמר מצותיו ואת עדותיו ואת חקתיו בכל לב ובכל נפש להקים את דברי הברית הזאת הכתבים על הספר הזה ויעמד כל העם בברית </verse>
        <verse osisID="2Kgs.23.4"> ד  ויצו המלך את חלקיהו הכהן הגדול ואת כהני המשנה ואת שמרי הסף להוציא מהיכל יהוה את כל הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את עפרם בית אל </verse>
        <verse osisID="2Kgs.23.5"> ה  והשבית את הכמרים אשר נתנו מלכי יהודה ויקטר בבמות בערי יהודה ומסבי ירושלם ואת המקטרים לבעל לשמש ולירח ולמזלות ולכל צבא השמים </verse>
        <verse osisID="2Kgs.23.6"> ו  ויצא את האשרה מבית יהוה מחוץ לירושלם אל נחל קדרון וישרף אתה בנחל קדרון וידק לעפר וישלך את עפרה על קבר בני העם </verse>
        <verse osisID="2Kgs.23.7"> ז  ויתץ את בתי הקדשים אשר בבית יהוה  אשר הנשים ארגות שם בתים--לאשרה </verse>
        <verse osisID="2Kgs.23.8"> ח  ויבא את כל הכהנים מערי יהודה ויטמא את הבמות אשר קטרו שמה הכהנים מגבע עד באר שבע ונתץ את במות השערים אשר פתח שער יהושע שר העיר אשר על שמאול איש בשער העיר </verse>
        <verse osisID="2Kgs.23.9"> ט  אך לא יעלו כהני הבמות אל מזבח יהוה בירושלם  כי אם אכלו מצות בתוך אחיהם </verse>
        <verse osisID="2Kgs.23.10"> י  וטמא את התפת אשר בגי בני (בן) הנם  לבלתי להעביר איש את בנו ואת בתו באש--למלך </verse>
        <verse osisID="2Kgs.23.11"> יא  וישבת את הסוסים אשר נתנו מלכי יהודה לשמש מבא בית יהוה אל לשכת נתן מלך הסריס אשר בפרורים ואת מרכבות השמש שרף באש </verse>
        <verse osisID="2Kgs.23.12"> יב  ואת המזבחות אשר על הגג עלית אחז אשר עשו מלכי יהודה ואת המזבחות אשר עשה מנשה בשתי חצרות בית יהוה--נתץ המלך וירץ משם והשליך את עפרם אל נחל קדרון </verse>
        <verse osisID="2Kgs.23.13"> יג  ואת הבמות אשר על פני ירושלם אשר מימין להר המשחית אשר בנה שלמה מלך ישראל לעשתרת שקץ צידנים ולכמוש שקץ מואב ולמלכם תועבת בני עמון--טמא המלך </verse>
        <verse osisID="2Kgs.23.14"> יד  ושבר את המצבות ויכרת את האשרים וימלא את מקומם עצמות אדם </verse>
        <verse osisID="2Kgs.23.15"> טו  וגם את המזבח אשר בבית אל הבמה אשר עשה ירבעם בן נבט אשר החטיא את ישראל--גם את המזבח ההוא ואת הבמה נתץ וישרף את הבמה הדק לעפר ושרף אשרה </verse>
        <verse osisID="2Kgs.23.16"> טז  ויפן יאשיהו וירא את הקברים אשר שם בהר וישלח ויקח את העצמות מן הקברים וישרף על המזבח ויטמאהו--כדבר יהוה אשר קרא איש האלהים אשר קרא את הדברים האלה </verse>
        <verse osisID="2Kgs.23.17"> יז  ויאמר--מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בית אל </verse>
        <verse osisID="2Kgs.23.18"> יח  ויאמר הניחו לו איש אל ינע עצמותיו וימלטו עצמותיו--את עצמות הנביא אשר בא משמרון </verse>
        <verse osisID="2Kgs.23.19"> יט  וגם את כל בתי הבמות אשר בערי שמרון אשר עשו מלכי ישראל להכעיס--הסיר יאשיהו ויעש להם--ככל המעשים אשר עשה בבית אל </verse>
        <verse osisID="2Kgs.23.20"> כ  ויזבח את כל כהני הבמות אשר שם על המזבחות וישרף את עצמות אדם עליהם וישב ירושלם </verse>
        <verse osisID="2Kgs.23.21"> כא  ויצו המלך את כל העם לאמר עשו פסח ליהוה אלהיכם--ככתוב על ספר הברית הזה </verse>
        <verse osisID="2Kgs.23.22"> כב  כי לא נעשה כפסח הזה מימי השפטים אשר שפטו את ישראל וכל ימי מלכי ישראל--ומלכי יהודה </verse>
        <verse osisID="2Kgs.23.23"> כג  כי אם בשמנה עשרה שנה למלך יאשיהו  נעשה הפסח הזה ליהוה--בירושלם </verse>
        <verse osisID="2Kgs.23.24"> כד  וגם את האבות ואת הידענים ואת התרפים ואת הגללים ואת כל השקצים אשר נראו בארץ יהודה ובירושלם--בער יאשיהו  למען הקים את דברי התורה הכתבים על הספר אשר מצא חלקיהו הכהן בית יהוה </verse>
        <verse osisID="2Kgs.23.25"> כה  וכמהו לא היה לפניו מלך אשר שב אל יהוה בכל לבבו ובכל נפשו ובכל מאדו--ככל תורת משה ואחריו לא קם כמהו </verse>
        <verse osisID="2Kgs.23.26"> כו  אך לא שב יהוה מחרון אפו הגדול אשר חרה אפו ביהודה--על כל הכעסים אשר הכעיסו מנשה </verse>
        <verse osisID="2Kgs.23.27"> כז  ויאמר יהוה גם את יהודה אסיר מעל פני כאשר הסרתי את ישראל ומאסתי את העיר הזאת אשר בחרתי את ירושלם ואת הבית אשר אמרתי יהיה שמי שם </verse>
        <verse osisID="2Kgs.23.28"> כח  ויתר דברי יאשיהו וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.23.29"> כט  בימיו עלה פרעה נכה מלך מצרים על מלך אשור--על נהר פרת וילך המלך יאשיהו לקראתו וימיתהו במגדו כראתו אתו </verse>
        <verse osisID="2Kgs.23.30"> ל  וירכבהו עבדיו מת ממגדו ויבאהו ירושלם ויקברהו בקברתו ויקח עם הארץ את יהואחז בן יאשיהו וימשחו אתו וימליכו אתו תחת אביו  {פ} </verse>
        <verse osisID="2Kgs.23.31"> לא  בן עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת ירמיהו מלבנה </verse>
        <verse osisID="2Kgs.23.32"> לב  ויעש הרע בעיני יהוה ככל אשר עשו אבתיו </verse>
        <verse osisID="2Kgs.23.33"> לג  ויאסרהו פרעה נכה ברבלה בארץ חמת במלך (ממלך) בירושלם ויתן ענש על הארץ מאה ככר כסף וככר זהב </verse>
        <verse osisID="2Kgs.23.34"> לד  וימלך פרעה נכה את אליקים בן יאשיהו תחת יאשיהו אביו ויסב את שמו יהויקים ואת יהואחז לקח ויבא מצרים וימת שם </verse>
        <verse osisID="2Kgs.23.35"> לה  והכסף והזהב נתן יהויקים לפרעה--אך העריך את הארץ לתת את הכסף על פי פרעה  איש כערכו נגש את הכסף ואת הזהב את עם הארץ לתת לפרעה נכה  {ס} </verse>
        <verse osisID="2Kgs.23.36"> לו  בן עשרים וחמש שנה יהויקים במלכו ואחת עשרה שנה מלך בירושלם ושם אמו זבידה (זבודה) בת פדיה מן רומה </verse>
        <verse osisID="2Kgs.23.37"> לז  ויעש הרע בעיני יהוה ככל אשר עשו אבתיו </verse>
      </chapter>
      <chapter osisID="2Kgs.24">
        <verse osisID="2Kgs.24.1"> א  בימיו עלה נבכדנאצר מלך בבל ויהי לו יהויקים עבד שלש שנים וישב וימרד בו </verse>
        <verse osisID="2Kgs.24.2"> ב  וישלח יהוה בו את גדודי כשדים ואת גדודי ארם ואת גדודי מואב ואת גדודי בני עמון וישלחם ביהודה להאבידו  כדבר יהוה--אשר דבר ביד עבדיו הנביאים </verse>
        <verse osisID="2Kgs.24.3"> ג  אך על פי יהוה היתה ביהודה להסיר מעל פניו--בחטאת מנשה ככל אשר עשה </verse>
        <verse osisID="2Kgs.24.4"> ד  וגם דם הנקי אשר שפך וימלא את ירושלם דם נקי ולא אבה יהוה לסלח </verse>
        <verse osisID="2Kgs.24.5"> ה  ויתר דברי יהויקים וכל אשר עשה  הלא הם כתובים על ספר דברי הימים--למלכי יהודה </verse>
        <verse osisID="2Kgs.24.6"> ו  וישכב יהויקים עם אבתיו וימלך יהויכין בנו תחתיו </verse>
        <verse osisID="2Kgs.24.7"> ז  ולא הסיף עוד מלך מצרים לצאת מארצו  כי לקח מלך בבל מנחל מצרים עד נהר פרת כל אשר היתה למלך מצרים  {פ} </verse>
        <verse osisID="2Kgs.24.8"> ח  בן שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת אלנתן מירושלם </verse>
        <verse osisID="2Kgs.24.9"> ט  ויעש הרע בעיני יהוה ככל אשר עשה אביו </verse>
        <verse osisID="2Kgs.24.10"> י  בעת ההיא--עלה (עלו) עבדי נבכדנאצר מלך בבל ירושלם ותבא העיר במצור </verse>
        <verse osisID="2Kgs.24.11"> יא  ויבא נבכדנאצר מלך בבל על העיר ועבדיו צרים עליה </verse>
        <verse osisID="2Kgs.24.12"> יב  ויצא יהויכין מלך יהודה על מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו </verse>
        <verse osisID="2Kgs.24.13"> יג  ויוצא משם את כל אוצרות בית יהוה ואוצרות בית המלך ויקצץ את כל כלי הזהב אשר עשה שלמה מלך ישראל בהיכל יהוה כאשר דבר יהוה </verse>
        <verse osisID="2Kgs.24.14"> יד  והגלה את כל ירושלם ואת כל השרים ואת כל גבורי החיל עשרה (עשרת) אלפים גולה וכל החרש והמסגר  לא נשאר זולת דלת עם הארץ </verse>
        <verse osisID="2Kgs.24.15"> טו  ויגל את יהויכין בבלה ואת אם המלך ואת נשי המלך ואת סריסיו ואת אולי (אילי) הארץ הוליך גולה מירושלם בבלה </verse>
        <verse osisID="2Kgs.24.16"> טז  ואת כל אנשי החיל שבעת אלפים והחרש והמסגר אלף--הכל גבורים עשי מלחמה ויביאם מלך בבל גולה בבלה </verse>
        <verse osisID="2Kgs.24.17"> יז  וימלך מלך בבל את מתניה דדו תחתיו ויסב את שמו צדקיהו  {פ} </verse>
        <verse osisID="2Kgs.24.18"> יח  בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל (חמוטל) בת ירמיהו מלבנה </verse>
        <verse osisID="2Kgs.24.19"> יט  ויעש הרע בעיני יהוה ככל אשר עשה יהויקים </verse>
        <verse osisID="2Kgs.24.20"> כ  כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל  {ס} </verse>
      </chapter>
      <chapter osisID="2Kgs.25">
        <verse osisID="2Kgs.25.1"> א  ויהי בשנת התשיעית למלכו בחדש העשירי בעשור לחדש בא נבכדנאצר מלך בבל הוא וכל חילו על ירושלם ויחן עליה ויבנו עליה דיק סביב </verse>
        <verse osisID="2Kgs.25.2"> ב  ותבא העיר במצור עד עשתי עשרה שנה למלך צדקיהו </verse>
        <verse osisID="2Kgs.25.3"> ג  בתשעה לחדש ויחזק הרעב בעיר ולא היה לחם לעם הארץ </verse>
        <verse osisID="2Kgs.25.4"> ד  ותבקע העיר וכל אנשי המלחמה הלילה דרך שער בין החמתים אשר על גן המלך וכשדים על העיר סביב וילך דרך הערבה </verse>
        <verse osisID="2Kgs.25.5"> ה  וירדפו חיל כשדים אחר המלך וישגו אתו בערבות ירחו וכל חילו--נפצו מעליו </verse>
        <verse osisID="2Kgs.25.6"> ו  ויתפשו את המלך ויעלו אתו אל מלך בבל רבלתה וידברו אתו משפט </verse>
        <verse osisID="2Kgs.25.7"> ז  ואת בני צדקיהו שחטו לעיניו ואת עיני צדקיהו עור ויאסרהו בנחשתים ויבאהו בבל  {ס} </verse>
        <verse osisID="2Kgs.25.8"> ח  ובחדש החמישי בשבעה לחדש--היא שנת תשע עשרה שנה למלך נבכדנאצר מלך בבל  בא נבוזראדן רב טבחים עבד מלך בבל--ירושלם </verse>
        <verse osisID="2Kgs.25.9"> ט  וישרף את בית יהוה ואת בית המלך ואת כל בתי ירושלם ואת כל בית גדול שרף באש </verse>
        <verse osisID="2Kgs.25.10"> י  ואת חומת ירושלם סביב--נתצו כל חיל כשדים אשר רב טבחים </verse>
        <verse osisID="2Kgs.25.11"> יא  ואת יתר העם הנשארים בעיר ואת הנפלים אשר נפלו על המלך בבל ואת יתר ההמון--הגלה נבוזראדן רב טבחים </verse>
        <verse osisID="2Kgs.25.12"> יב  ומדלת הארץ השאיר רב טבחים לכרמים וליגבים </verse>
        <verse osisID="2Kgs.25.13"> יג  ואת עמודי הנחשת אשר בית יהוה ואת המכנות ואת ים הנחשת אשר בבית יהוה--שברו כשדים וישאו את נחשתם בבלה </verse>
        <verse osisID="2Kgs.25.14"> יד  ואת הסירת ואת היעים ואת המזמרות ואת הכפות ואת כל כלי הנחשת אשר ישרתו בם--לקחו </verse>
        <verse osisID="2Kgs.25.15"> טו  ואת המחתות ואת המזרקות אשר זהב זהב ואשר כסף כסף--לקח רב טבחים </verse>
        <verse osisID="2Kgs.25.16"> טז  העמודים שנים הים האחד והמכנות אשר עשה שלמה לבית יהוה--לא היה משקל לנחשת כל הכלים האלה </verse>
        <verse osisID="2Kgs.25.17"> יז  שמנה עשרה אמה קומת העמוד האחד וכתרת עליו נחשת וקומת הכתרת שלש אמה (אמות) ושבכה ורמנים על הכתרת סביב הכל נחשת וכאלה לעמוד השני על השבכה </verse>
        <verse osisID="2Kgs.25.18"> יח  ויקח רב טבחים את שריה כהן הראש ואת צפניהו כהן משנה ואת שלשת שמרי הסף </verse>
        <verse osisID="2Kgs.25.19"> יט  ומן העיר לקח סריס אחד אשר הוא פקיד על אנשי המלחמה וחמשה אנשים מראי פני המלך אשר נמצאו בעיר ואת הספר שר הצבא המצבא את עם הארץ וששים איש מעם הארץ הנמצאים בעיר </verse>
        <verse osisID="2Kgs.25.20"> כ  ויקח אתם נבוזראדן רב טבחים וילך אתם על מלך בבל רבלתה </verse>
        <verse osisID="2Kgs.25.21"> כא  ויך אתם מלך בבל וימיתם ברבלה בארץ חמת ויגל יהודה מעל אדמתו </verse>
        <verse osisID="2Kgs.25.22"> כב  והעם הנשאר בארץ יהודה אשר השאיר נבוכדנאצר מלך בבל--ויפקד עליהם את גדליהו בן אחיקם בן שפן </verse>
        <verse osisID="2Kgs.25.23"> כג  וישמעו כל שרי החילים המה והאנשים כי הפקיד מלך בבל את גדליהו ויבאו אל גדליהו המצפה וישמעאל בן נתניה ויוחנן בן קרח ושריה בן תנחמת הנטפתי ויאזניהו בן המעכתי--המה ואנשיהם </verse>
        <verse osisID="2Kgs.25.24"> כד  וישבע להם גדליהו ולאנשיהם ויאמר להם אל תיראו מעבדי הכשדים  שבו בארץ ועבדו את מלך בבל--ויטב לכם  {פ} </verse>
        <verse osisID="2Kgs.25.25"> כה  ויהי בחדש השביעי בא ישמעאל בן נתניה בן אלישמע מזרע המלוכה ועשרה אנשים אתו ויכו את גדליהו וימת ואת היהודים ואת הכשדים אשר היו אתו במצפה </verse>
        <verse osisID="2Kgs.25.26"> כו  ויקמו כל העם מקטן ועד גדול ושרי החילים ויבאו מצרים  כי יראו מפני כשדים  {ס} </verse>
        <verse osisID="2Kgs.25.27"> כז  ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את ראש יהויכין מלך יהודה--מבית כלא </verse>
        <verse osisID="2Kgs.25.28"> כח  וידבר אתו טבות ויתן את כסאו מעל כסא המלכים אשר אתו בבבל </verse>
        <verse osisID="2Kgs.25.29"> כט  ושנא את בגדי כלאו ואכל לחם תמיד לפניו כל ימי חייו </verse>
        <verse osisID="2Kgs.25.30"> ל  וארחתו ארחת תמיד נתנה לו מאת המלך--דבר יום ביומו  כל ימי חיו  {ש} </verse>
      </chapter>
    </div>
    <div type="book" osisID="1Chr">
      <chapter osisID="1Chr.1">
        <title> כ  כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל  {ס} </title>
        <verse osisID="1Chr.1.1"> א  big א /big דם שת אנוש </verse>
        <verse osisID="1Chr.1.2"> ב  קינן מהללאל ירד </verse>
        <verse osisID="1Chr.1.3"> ג  חנוך מתושלח למך </verse>
        <verse osisID="1Chr.1.4"> ד  נח שם חם ויפת  {ס} </verse>
        <verse osisID="1Chr.1.5"> ה  בני יפת--גמר ומגוג ומדי ויון ותבל ומשך ותירס  {ס} </verse>
        <verse osisID="1Chr.1.6"> ו  ובני גמר--אשכנז ודיפת ותוגרמה  {ס} </verse>
        <verse osisID="1Chr.1.7"> ז  ובני יון אלישה ותרשישה כתים ורודנים  {ס} </verse>
        <verse osisID="1Chr.1.8"> ח  בני חם--כוש ומצרים פוט וכנען </verse>
        <verse osisID="1Chr.1.9"> ט  ובני כוש--סבא וחוילה וסבתא ורעמא וסבתכא ובני רעמא שבא ודדן  {ס} </verse>
        <verse osisID="1Chr.1.10"> י  וכוש ילד את נמרוד הוא החל להיות גבור בארץ  {ס} </verse>
        <verse osisID="1Chr.1.11"> יא  ומצרים ילד את לודיים (לודים) ואת ענמים ואת להבים--ואת נפתחים </verse>
        <verse osisID="1Chr.1.12"> יב  ואת פתרסים ואת כסלחים אשר יצאו משם פלשתים--ואת כפתרים  {ס} </verse>
        <verse osisID="1Chr.1.13"> יג  וכנען ילד את צידון בכרו--ואת חת </verse>
        <verse osisID="1Chr.1.14"> יד  ואת היבוסי ואת האמרי ואת הגרגשי </verse>
        <verse osisID="1Chr.1.15"> טו  ואת החוי ואת הערקי ואת הסיני </verse>
        <verse osisID="1Chr.1.16"> טז  ואת הארודי ואת הצמרי ואת החמתי  {ס} </verse>
        <verse osisID="1Chr.1.17"> יז  בני שם--עילם ואשור וארפכשד ולוד וארם ועוץ וחול וגתר ומשך  {ס} </verse>
        <verse osisID="1Chr.1.18"> יח  וארפכשד ילד את שלח ושלח ילד את עבר </verse>
        <verse osisID="1Chr.1.19"> יט  ולעבר ילד שני בנים  שם האחד פלג כי בימיו נפלגה הארץ ושם אחיו יקטן </verse>
        <verse osisID="1Chr.1.20"> כ  ויקטן ילד את אלמודד ואת שלף ואת חצרמות ואת ירח </verse>
        <verse osisID="1Chr.1.21"> כא  ואת הדורם ואת אוזל ואת דקלה </verse>
        <verse osisID="1Chr.1.22"> כב  ואת עיבל ואת אבימאל ואת שבא </verse>
        <verse osisID="1Chr.1.23"> כג  ואת אופיר ואת חוילה ואת יובב כל אלה בני יקטן  {ס} </verse>
        <verse osisID="1Chr.1.24"> כד  שם ארפכשד שלח </verse>
        <verse osisID="1Chr.1.25"> כה  עבר פלג רעו </verse>
        <verse osisID="1Chr.1.26"> כו  שרוג נחור תרח </verse>
        <verse osisID="1Chr.1.27"> כז  אברם הוא אברהם  {ס} </verse>
        <verse osisID="1Chr.1.28"> כח  בני אברהם--יצחק וישמעאל  {ס} </verse>
        <verse osisID="1Chr.1.29"> כט  אלה תלדותם  בכור ישמעאל נביות וקדר ואדבאל ומבשם </verse>
        <verse osisID="1Chr.1.30"> ל  משמע ודומה משא חדד ותימא </verse>
        <verse osisID="1Chr.1.31"> לא  יטור נפיש וקדמה אלה הם בני ישמעאל  {ס} </verse>
        <verse osisID="1Chr.1.32"> לב  ובני קטורה פילגש אברהם ילדה את זמרן ויקשן ומדן ומדין--וישבק ושוח ובני יקשן שבא ודדן  {ס} </verse>
        <verse osisID="1Chr.1.33"> לג  ובני מדין עיפה ועפר וחנוך ואבידע ואלדעה כל אלה בני קטורה  {ס} </verse>
        <verse osisID="1Chr.1.34"> לד  ויולד אברהם את יצחק בני יצחק עשו וישראל  {ס} </verse>
        <verse osisID="1Chr.1.35"> לה  בני עשו--אליפז רעואל ויעוש ויעלם וקרח  {ס} </verse>
        <verse osisID="1Chr.1.36"> לו  בני אליפז--תימן ואומר צפי וגעתם קנז ותמנע ועמלק  {ס} </verse>
        <verse osisID="1Chr.1.37"> לז  בני רעואל--נחת זרח שמה ומזה  {ס} </verse>
        <verse osisID="1Chr.1.38"> לח  ובני שעיר לוטן ושובל וצבעון וענה ודישן ואצר ודישן  {ס} </verse>
        <verse osisID="1Chr.1.39"> לט  ובני לוטן חרי והומם ואחות לוטן תמנע  {ס} </verse>
        <verse osisID="1Chr.1.40"> מ  בני שובל עלין ומנחת ועיבל שפי ואונם ובני צבעון איה וענה  {ס} </verse>
        <verse osisID="1Chr.1.41"> מא  בני ענה דישון ובני דישון חמרן ואשבן ויתרן וכרן </verse>
        <verse osisID="1Chr.1.42"> מב  בני אצר בלהן וזעון יעקן בני דישון עוץ וארן  {פ} br </verse>
        <verse osisID="1Chr.1.43"> מג  ואלה המלכים אשר מלכו בארץ אדום לפני מלך מלך לבני ישראל  בלע בן בעור ושם עירו דנהבה </verse>
        <verse osisID="1Chr.1.44"> מד  וימת בלע וימלך תחתיו יובב בן זרח מבצרה </verse>
        <verse osisID="1Chr.1.45"> מה  וימת יובב וימלך תחתיו חושם מארץ התימני </verse>
        <verse osisID="1Chr.1.46"> מו  וימת חושם וימלך תחתיו הדד בן בדד המכה את מדין בשדה מואב ושם עירו עיות (עוית) </verse>
        <verse osisID="1Chr.1.47"> מז  וימת הדד וימלך תחתיו שמלה ממשרקה </verse>
        <verse osisID="1Chr.1.48"> מח  וימת שמלה וימלך תחתיו שאול מרחבות הנהר </verse>
        <verse osisID="1Chr.1.49"> מט  וימת שאול וימלך תחתיו בעל חנן בן עכבור </verse>
        <verse osisID="1Chr.1.50"> נ  וימת בעל חנן וימלך תחתיו הדד ושם עירו פעי ושם אשתו מהיטבאל בת מטרד בת מי זהב </verse>
        <verse osisID="1Chr.1.51"> נא  וימת הדד  {פ} br   br ויהיו אלופי אדום אלוף תמנע אלוף עליה (עלוה) אלוף יתת </verse>
        <verse osisID="1Chr.1.52"> נב  אלוף אהליבמה אלוף אלה אלוף פינן </verse>
        <verse osisID="1Chr.1.53"> נג  אלוף קנז אלוף תימן אלוף מבצר </verse>
        <verse osisID="1Chr.1.54"> נד  אלוף מגדיאל אלוף עירם אלה אלופי אדום  {פ} br </verse>
      </chapter>
      <chapter osisID="1Chr.2">
        <verse osisID="1Chr.2.1"> א  אלה בני ישראל  ראובן שמעון לוי ויהודה יששכר וזבלון </verse>
        <verse osisID="1Chr.2.2"> ב  דן יוסף ובנימן נפתלי גד ואשר  {פ} br </verse>
        <verse osisID="1Chr.2.3"> ג  בני יהודה ער ואונן ושלה--שלושה נולד לו מבת שוע הכנענית ויהי ער בכור יהודה רע בעיני יהוה--וימיתהו  {ס} </verse>
        <verse osisID="1Chr.2.4"> ד  ותמר כלתו ילדה לו את פרץ ואת זרח כל בני יהודה חמשה  {ס} </verse>
        <verse osisID="1Chr.2.5"> ה  בני פרץ חצרון וחמול  {ס} </verse>
        <verse osisID="1Chr.2.6"> ו  ובני זרח זמרי ואיתן והימן וכלכל ודרע--כלם חמשה  {ס} </verse>
        <verse osisID="1Chr.2.7"> ז  ובני כרמי--עכר עוכר ישראל אשר מעל בחרם  {ס} </verse>
        <verse osisID="1Chr.2.8"> ח  ובני איתן עזריה  {ס} </verse>
        <verse osisID="1Chr.2.9"> ט  ובני חצרון אשר נולד לו--את ירחמאל ואת רם ואת כלובי </verse>
        <verse osisID="1Chr.2.10"> י  ורם הוליד את עמינדב ועמינדב הוליד את נחשון נשיא בני יהודה </verse>
        <verse osisID="1Chr.2.11"> יא  ונחשון הוליד את שלמא ושלמא הוליד את בעז </verse>
        <verse osisID="1Chr.2.12"> יב  ובעז הוליד את עובד ועובד הוליד את ישי </verse>
        <verse osisID="1Chr.2.13"> יג  ואישי הוליד את בכרו את אליאב--ואבינדב השני ושמעא השלשי </verse>
        <verse osisID="1Chr.2.14"> יד  נתנאל הרביעי רדי החמישי </verse>
        <verse osisID="1Chr.2.15"> טו  אצם הששי דויד השבעי </verse>
        <verse osisID="1Chr.2.16"> טז  ואחיתיהם צרויה ואביגיל ובני צרויה אבשי ויואב ועשהאל--שלשה </verse>
        <verse osisID="1Chr.2.17"> יז  ואביגיל ילדה את עמשא ואבי עמשא יתר הישמעאלי </verse>
        <verse osisID="1Chr.2.18"> יח  וכלב בן חצרון הוליד את עזובה אשה--ואת יריעות ואלה בניה ישר ושובב וארדון </verse>
        <verse osisID="1Chr.2.19"> יט  ותמת עזובה ויקח לו כלב את אפרת ותלד לו את חור </verse>
        <verse osisID="1Chr.2.20"> כ  וחור הוליד את אורי ואורי הוליד את בצלאל  {ס} </verse>
        <verse osisID="1Chr.2.21"> כא  ואחר בא חצרון אל בת מכיר אבי גלעד והוא לקחה והוא בן ששים שנה ותלד לו את שגוב </verse>
        <verse osisID="1Chr.2.22"> כב  ושגוב הוליד את יאיר ויהי לו עשרים ושלוש ערים בארץ הגלעד  {ס} </verse>
        <verse osisID="1Chr.2.23"> כג  ויקח גשור וארם את חות יאיר מאתם את קנת ואת בנתיה--ששים עיר כל אלה בני מכיר אבי גלעד </verse>
        <verse osisID="1Chr.2.24"> כד  ואחר מות חצרון בכלב אפרתה ואשת חצרון אביה ותלד לו את אשחור אבי תקוע  {ס} </verse>
        <verse osisID="1Chr.2.25"> כה  ויהיו בני ירחמאל בכור חצרון הבכור רם ובונה וארן ואצם אחיה </verse>
        <verse osisID="1Chr.2.26"> כו  ותהי אשה אחרת לירחמאל ושמה עטרה היא אם אונם  {ס} </verse>
        <verse osisID="1Chr.2.27"> כז  ויהיו בני רם בכור ירחמאל--מעץ וימין ועקר </verse>
        <verse osisID="1Chr.2.28"> כח  ויהיו בני אונם שמי וידע ובני שמי נדב ואבישור </verse>
        <verse osisID="1Chr.2.29"> כט  ושם אשת אבישור אביהיל ותלד לו את אחבן ואת מוליד </verse>
        <verse osisID="1Chr.2.30"> ל  ובני נדב סלד ואפים וימת סלד לא בנים </verse>
        <verse osisID="1Chr.2.31"> לא  ובני אפים ישעי ובני ישעי ששן ובני ששן אחלי </verse>
        <verse osisID="1Chr.2.32"> לב  ובני ידע אחי שמי יתר ויונתן וימת יתר לא בנים  {ס} </verse>
        <verse osisID="1Chr.2.33"> לג  ובני יונתן פלת וזזא אלה היו בני ירחמאל </verse>
        <verse osisID="1Chr.2.34"> לד  ולא היה לששן בנים כי אם בנות ולששן עבד מצרי ושמו ירחע </verse>
        <verse osisID="1Chr.2.35"> לה  ויתן ששן את בתו לירחע עבדו לאשה ותלד לו את עתי </verse>
        <verse osisID="1Chr.2.36"> לו  ועתי הליד את נתן ונתן הוליד את זבד </verse>
        <verse osisID="1Chr.2.37"> לז  וזבד הוליד את אפלל ואפלל הוליד את עובד </verse>
        <verse osisID="1Chr.2.38"> לח  ועובד הוליד את יהוא ויהוא הליד את עזריה </verse>
        <verse osisID="1Chr.2.39"> לט  ועזריה הליד את חלץ וחלץ הליד את אלעשה </verse>
        <verse osisID="1Chr.2.40"> מ  ואלעשה הליד את ססמי וססמי הליד את שלום </verse>
        <verse osisID="1Chr.2.41"> מא  ושלום הוליד את יקמיה ויקמיה הליד את אלישמע  {ס} </verse>
        <verse osisID="1Chr.2.42"> מב  ובני כלב אחי ירחמאל מישע בכרו הוא אבי זיף ובני מרשה אבי חברון </verse>
        <verse osisID="1Chr.2.43"> מג  ובני חברון--קרח ותפח ורקם ושמע </verse>
        <verse osisID="1Chr.2.44"> מד  ושמע הוליד את רחם אבי ירקעם ורקם הוליד את שמי </verse>
        <verse osisID="1Chr.2.45"> מה  ובן שמי מעון ומעון אבי בית צור </verse>
        <verse osisID="1Chr.2.46"> מו  ועיפה פילגש כלב ילדה את חרן ואת מוצא ואת גזז וחרן הליד את גזז  {ס} </verse>
        <verse osisID="1Chr.2.47"> מז  ובני יהדי--רגם ויותם וגישן ופלט ועיפה ושעף </verse>
        <verse osisID="1Chr.2.48"> מח  פילגש כלב מעכה ילד שבר ואת תרחנה </verse>
        <verse osisID="1Chr.2.49"> מט  ותלד שעף אבי מדמנה את שוא אבי מכבנה ואבי גבעא ובת כלב עכסה  {ס} </verse>
        <verse osisID="1Chr.2.50"> נ  אלה היו בני כלב בן חור בכור אפרתה--שובל אבי קרית יערים </verse>
        <verse osisID="1Chr.2.51"> נא  שלמא אבי בית לחם חרף אבי בית גדר </verse>
        <verse osisID="1Chr.2.52"> נב  ויהיו בנים לשובל אבי קרית יערים הראה חצי המנחות </verse>
        <verse osisID="1Chr.2.53"> נג  ומשפחות קרית יערים--היתרי והפותי והשמתי והמשרעי מאלה יצאו הצרעתי--והאשתאלי  {ס} </verse>
        <verse osisID="1Chr.2.54"> נד  בני שלמא בית לחם ונטופתי עטרות בית יואב וחצי המנחתי הצרעי </verse>
        <verse osisID="1Chr.2.55"> נה  ומשפחות ספרים ישבו (ישבי) יעבץ תרעתים שמעתים שוכתים המה הקינים הבאים מחמת אבי בית רכב  {ס} </verse>
      </chapter>
      <chapter osisID="1Chr.3">
        <verse osisID="1Chr.3.1"> א  ואלה היו בני דויד אשר נולד לו בחברון  הבכור אמנן לאחינעם היזרעאלית שני דניאל לאביגיל הכרמלית </verse>
        <verse osisID="1Chr.3.2"> ב  השלשי לאבשלום בן מעכה בת תלמי מלך גשור הרביעי אדניה בן חגית </verse>
        <verse osisID="1Chr.3.3"> ג  החמישי שפטיה לאביטל הששי יתרעם לעגלה אשתו </verse>
        <verse osisID="1Chr.3.4"> ד  ששה נולד לו בחברון וימלך שם שבע שנים וששה חדשים ושלשים ושלוש שנה מלך בירושלם  {ס} </verse>
        <verse osisID="1Chr.3.5"> ה  ואלה נולדו לו בירושלים  שמעא ושובב ונתן ושלמה ארבעה לבת שוע בת עמיאל </verse>
        <verse osisID="1Chr.3.6"> ו  ויבחר ואלישמע ואליפלט </verse>
        <verse osisID="1Chr.3.7"> ז  ונגה ונפג ויפיע </verse>
        <verse osisID="1Chr.3.8"> ח  ואלישמע ואלידע ואליפלט תשעה </verse>
        <verse osisID="1Chr.3.9"> ט  כל בני דויד--מלבד בני פילגשים ותמר אחותם  {פ} br </verse>
        <verse osisID="1Chr.3.10"> י  ובן שלמה רחבעם אביה בנו אסא בנו יהושפט בנו </verse>
        <verse osisID="1Chr.3.11"> יא  יורם בנו אחזיהו בנו יואש בנו </verse>
        <verse osisID="1Chr.3.12"> יב  אמציהו בנו עזריה בנו יותם בנו </verse>
        <verse osisID="1Chr.3.13"> יג  אחז בנו חזקיהו בנו מנשה בנו </verse>
        <verse osisID="1Chr.3.14"> יד  אמון בנו יאשיהו בנו </verse>
        <verse osisID="1Chr.3.15"> טו  ובני יאשיהו--הבכור יוחנן השני יהויקים השלשי צדקיהו הרביעי שלום </verse>
        <verse osisID="1Chr.3.16"> טז  ובני יהויקים--יכניה בנו צדקיה בנו </verse>
        <verse osisID="1Chr.3.17"> יז  ובני יכניה אסר שאלתיאל בנו </verse>
        <verse osisID="1Chr.3.18"> יח  ומלכירם ופדיה ושנאצר יקמיה הושמע ונדביה </verse>
        <verse osisID="1Chr.3.19"> יט  ובני פדיה זרבבל ושמעי ובן זרבבל משלם וחנניה ושלמית אחותם </verse>
        <verse osisID="1Chr.3.20"> כ  וחשבה ואהל וברכיה וחסדיה יושב חסד--חמש </verse>
        <verse osisID="1Chr.3.21"> כא  ובן חנניה פלטיה וישעיה בני רפיה בני ארנן בני עבדיה בני שכניה </verse>
        <verse osisID="1Chr.3.22"> כב  ובני שכניה שמעיה ובני שמעיה חטוש ויגאל ובריח ונעריה ושפט--ששה </verse>
        <verse osisID="1Chr.3.23"> כג  ובן נעריה אליועיני וחזקיה ועזריקם--שלשה  {ס} </verse>
        <verse osisID="1Chr.3.24"> כד  ובני אליועיני הודיוהו (הודויהו) ואלישיב ופליה ועקוב ויוחנן ודליה וענני--שבעה  {ס} </verse>
      </chapter>
      <chapter osisID="1Chr.4">
        <verse osisID="1Chr.4.1"> א  בני יהודה  פרץ חצרון וכרמי וחור ושובל </verse>
        <verse osisID="1Chr.4.2"> ב  וראיה בן שובל הליד את יחת ויחת הליד את אחומי ואת להד אלה משפחות הצרעתי  {ס} </verse>
        <verse osisID="1Chr.4.3"> ג  ואלה אבי עיטם יזרעאל וישמא וידבש ושם אחותם הצללפוני </verse>
        <verse osisID="1Chr.4.4"> ד  ופנואל אבי גדר ועזר אבי חושה אלה בני חור בכור אפרתה אבי בית לחם </verse>
        <verse osisID="1Chr.4.5"> ה  ולאשחור אבי תקוע היו שתי נשים  חלאה ונערה </verse>
        <verse osisID="1Chr.4.6"> ו  ותלד לו נערה את אחזם ואת חפר ואת תימני ואת האחשתרי אלה בני נערה </verse>
        <verse osisID="1Chr.4.7"> ז  ובני חלאה--צרת יצחר (וצחר) ואתנן </verse>
        <verse osisID="1Chr.4.8"> ח  וקוץ הוליד את ענוב ואת הצבבה ומשפחת אחרחל בן הרום </verse>
        <verse osisID="1Chr.4.9"> ט  ויהי יעבץ נכבד מאחיו ואמו קראה שמו יעבץ לאמר כי ילדתי בעצב </verse>
        <verse osisID="1Chr.4.10"> י  ויקרא יעבץ לאלהי ישראל לאמר אם ברך תברכני והרבית את גבולי והיתה ידך עמי ועשית מרעה לבלתי עצבי--ויבא אלהים את אשר שאל  {ס} </verse>
        <verse osisID="1Chr.4.11"> יא  וכלוב אחי שוחה הוליד את מחיר  הוא אבי אשתון </verse>
        <verse osisID="1Chr.4.12"> יב  ואשתון הוליד את בית רפא ואת פסח ואת תחנה אבי עיר נחש אלה אנשי רכה  {ס} </verse>
        <verse osisID="1Chr.4.13"> יג  ובני קנז עתניאל ושריה ובני עתניאל חתת </verse>
        <verse osisID="1Chr.4.14"> יד  ומעונתי הוליד את עפרה ושריה הוליד את יואב אבי גיא חרשים--כי חרשים היו  {פ} br </verse>
        <verse osisID="1Chr.4.15"> טו  ובני כלב בן יפנה עירו אלה ונעם ובני אלה וקנז </verse>
        <verse osisID="1Chr.4.16"> טז  ובני יהללאל--זיף וזיפה תיריא ואשראל </verse>
        <verse osisID="1Chr.4.17"> יז  ובן עזרה--יתר ומרד ועפר וילון ותהר את מרים ואת שמי ואת ישבח אבי אשתמע </verse>
        <verse osisID="1Chr.4.18"> יח  ואשתו היהדיה ילדה את ירד אבי גדור ואת חבר אבי שוכו ואת יקותיאל אבי זנוח ואלה בני בתיה בת פרעה אשר לקח מרד  {ס} </verse>
        <verse osisID="1Chr.4.19"> יט  ובני אשת הודיה--אחות נחם אבי קעילה הגרמי ואשתמע המעכתי </verse>
        <verse osisID="1Chr.4.20"> כ  ובני שימון--אמנון ורנה בן חנן ותולון (ותילון) ובני ישעי זוחת ובן זוחת </verse>
        <verse osisID="1Chr.4.21"> כא  בני שלה בן יהודה--ער אבי לכה ולעדה אבי מרשה ומשפחות בית עבדת הבץ לבית אשבע </verse>
        <verse osisID="1Chr.4.22"> כב  ויוקים ואנשי כזבא ויואש ושרף אשר בעלו למואב--וישבי לחם והדברים עתיקים </verse>
        <verse osisID="1Chr.4.23"> כג  המה היוצרים וישבי נטעים וגדרה עם המלך במלאכתו ישבו שם  {ס} </verse>
        <verse osisID="1Chr.4.24"> כד  בני שמעון  נמואל וימין יריב זרח שאול </verse>
        <verse osisID="1Chr.4.25"> כה  שלם בנו מבשם בנו משמע בנו </verse>
        <verse osisID="1Chr.4.26"> כו  ובני משמע--חמואל בנו זכור בנו שמעי בנו </verse>
        <verse osisID="1Chr.4.27"> כז  ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד בני יהודה  {ס} </verse>
        <verse osisID="1Chr.4.28"> כח  וישבו בבאר שבע ומולדה וחצר שועל </verse>
        <verse osisID="1Chr.4.29"> כט  ובבלהה ובעצם ובתולד </verse>
        <verse osisID="1Chr.4.30"> ל  ובבתואל ובחרמה ובציקלג </verse>
        <verse osisID="1Chr.4.31"> לא  ובבית מרכבות ובחצר סוסים ובבית בראי ובשערים אלה עריהם עד מלך דויד </verse>
        <verse osisID="1Chr.4.32"> לב  וחצריהם עיטם ועין רמון ותכן ועשן ערים חמש </verse>
        <verse osisID="1Chr.4.33"> לג  וכל חצריהם אשר סביבות הערים האלה--עד בעל  {ס}  זאת מושבתם והתיחשם להם </verse>
        <verse osisID="1Chr.4.34"> לד  ומשובב וימלך ויושה בן אמציה </verse>
        <verse osisID="1Chr.4.35"> לה  ויואל ויהוא בן יושביה בן שריה בן עשיאל </verse>
        <verse osisID="1Chr.4.36"> לו  ואליועיני ויעקבה וישוחיה ועשיה ועדיאל וישימאל--ובניה </verse>
        <verse osisID="1Chr.4.37"> לז  וזיזא בן שפעי בן אלון בן ידיה בן שמרי בן שמעיה </verse>
        <verse osisID="1Chr.4.38"> לח  אלה הבאים בשמות נשיאים במשפחותם ובית אבותיהם פרצו לרוב </verse>
        <verse osisID="1Chr.4.39"> לט  וילכו למבוא גדר עד למזרח הגיא לבקש מרעה לצאנם </verse>
        <verse osisID="1Chr.4.40"> מ  וימצאו מרעה שמן וטוב והארץ רחבת ידים ושקטת ושלוה  כי מן חם הישבים שם לפנים </verse>
        <verse osisID="1Chr.4.41"> מא  ויבאו אלה הכתובים בשמות בימי יחזקיהו מלך יהודה ויכו את אהליהם ואת המעינים (המעונים) אשר נמצאו שמה ויחרימם עד היום הזה וישבו תחתיהם  כי מרעה לצאנם שם </verse>
        <verse osisID="1Chr.4.42"> מב  ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי--בראשם </verse>
        <verse osisID="1Chr.4.43"> מג  ויכו את שארית הפלטה לעמלק וישבו שם עד היום הזה  {פ} br </verse>
      </chapter>
      <chapter osisID="1Chr.5">
        <verse osisID="1Chr.5.1"> א  ובני ראובן בכור ישראל כי הוא הבכור--ובחללו יצועי אביו נתנה בכרתו לבני יוסף בן ישראל ולא להתיחש לבכרה </verse>
        <verse osisID="1Chr.5.2"> ב  כי יהודה גבר באחיו ולנגיד ממנו והבכרה ליוסף  {ס} </verse>
        <verse osisID="1Chr.5.3"> ג  בני ראובן בכור ישראל  חנוך ופלוא חצרון וכרמי </verse>
        <verse osisID="1Chr.5.4"> ד  בני יואל--שמעיה בנו גוג בנו שמעי בנו </verse>
        <verse osisID="1Chr.5.5"> ה  מיכה בנו ראיה בנו בעל בנו </verse>
        <verse osisID="1Chr.5.6"> ו  בארה בנו--אשר הגלה תלגת פלנאסר מלך אשר הוא נשיא לראובני </verse>
        <verse osisID="1Chr.5.7"> ז  ואחיו למשפחתיו בהתיחש לתלדותם--הראש יעיאל וזכריהו </verse>
        <verse osisID="1Chr.5.8"> ח  ובלע בן עזז בן שמע בן יואל הוא יושב בערער ועד נבו ובעל מעון </verse>
        <verse osisID="1Chr.5.9"> ט  ולמזרח ישב עד לבוא מדברה למן הנהר פרת  כי מקניהם רבו בארץ גלעד </verse>
        <verse osisID="1Chr.5.10"> י  ובימי שאול עשו מלחמה עם ההגראים ויפלו בידם וישבו באהליהם על כל פני מזרח לגלעד  {ס} </verse>
        <verse osisID="1Chr.5.11"> יא  ובני גד לנגדם ישבו בארץ הבשן--עד סלכה </verse>
        <verse osisID="1Chr.5.12"> יב  יואל הראש ושפם המשנה ויעני ושפט בבשן </verse>
        <verse osisID="1Chr.5.13"> יג  ואחיהם לבית אבותיהם מיכאל ומשלם ושבע ויורי ויעכן וזיע ועבר--שבעה  {ס} </verse>
        <verse osisID="1Chr.5.14"> יד  אלה בני אביחיל בן חורי בן ירוח בן גלעד בן מיכאל בן ישישי בן יחדו--בן בוז </verse>
        <verse osisID="1Chr.5.15"> טו  אחי בן עבדיאל בן גוני ראש לבית אבותם </verse>
        <verse osisID="1Chr.5.16"> טז  וישבו בגלעד בבשן ובבנתיה ובכל מגרשי שרון על תוצאותם </verse>
        <verse osisID="1Chr.5.17"> יז  כלם התיחשו בימי יותם מלך יהודה--ובימי ירבעם מלך ישראל  {פ} br </verse>
        <verse osisID="1Chr.5.18"> יח  בני ראובן וגדי וחצי שבט מנשה מן בני חיל אנשים נשאי מגן וחרב ודרכי קשת ולמודי מלחמה--ארבעים וארבעה אלף ושבע מאות וששים יצאי צבא </verse>
        <verse osisID="1Chr.5.19"> יט  ויעשו מלחמה עם ההגריאים ויטור ונפיש ונודב </verse>
        <verse osisID="1Chr.5.20"> כ  ויעזרו עליהם--וינתנו בידם ההגריאים וכל שעמהם  כי לאלהים זעקו במלחמה ונעתור להם כי בטחו בו </verse>
        <verse osisID="1Chr.5.21"> כא  וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף </verse>
        <verse osisID="1Chr.5.22"> כב  כי חללים רבים נפלו כי מהאלהים המלחמה וישבו תחתיהם עד הגלה  {פ} br </verse>
        <verse osisID="1Chr.5.23"> כג  ובני חצי שבט מנשה ישבו בארץ מבשן עד בעל חרמון ושניר והר חרמון--המה רבו </verse>
        <verse osisID="1Chr.5.24"> כד  ואלה ראשי בית אבותם  ועפר וישעי ואליאל ועזריאל וירמיה והודויה ויחדיאל אנשים גבורי חיל--אנשי שמות ראשים לבית אבותם </verse>
        <verse osisID="1Chr.5.25"> כה  וימעלו באלהי אבתיהם ויזנו אחרי אלהי עמי הארץ אשר השמיד אלהים מפניהם </verse>
        <verse osisID="1Chr.5.26"> כו  ויער אלהי ישראל את רוח פול מלך אשור ואת רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה  {פ} br  [ (I Chronicles 5:27)  כז  בני לוי  גרשון קהת ומררי ] [ (I Chronicles 5:28)  כח  ובני קהת--עמרם יצהר וחברון ועזיאל  {ס} ] [ (I Chronicles 5:29)  כט  ובני עמרם אהרן ומשה ומרים  {ס}  ובני אהרן--נדב ואביהוא אלעזר ואיתמר ] [ (I Chronicles 5:30)  ל  אלעזר הוליד את פינחס פינחס הליד את אבישוע ] [ (I Chronicles 5:31)  לא  ואבישוע הוליד את בקי ובקי הוליד את עזי ] [ (I Chronicles 5:32)  לב  ועזי הוליד את זרחיה וזרחיה הוליד את מריות ] [ (I Chronicles 5:33)  לג  מריות הוליד את אמריה ואמריה הוליד את אחיטוב ] [ (I Chronicles 5:34)  לד  ואחיטוב הוליד את צדוק וצדוק הוליד את אחימעץ ] [ (I Chronicles 5:35)  לה  ואחימעץ הוליד את עזריה ועזריה הוליד את יוחנן ] [ (I Chronicles 5:36)  לו  ויוחנן הוליד את עזריה הוא אשר כהן בבית אשר בנה שלמה בירושלם ] [ (I Chronicles 5:37)  לז  ויולד עזריה את אמריה ואמריה הוליד את אחיטוב ] [ (I Chronicles 5:38)  לח  ואחיטוב הוליד את צדוק וצדוק הוליד את שלום ] [ (I Chronicles 5:39)  לט  ושלום הוליד את חלקיה וחלקיה הוליד את עזריה ] [ (I Chronicles 5:40)  מ  ועזריה הוליד את שריה ושריה הוליד את יהוצדק ] [ (I Chronicles 5:41)  מא  ויהוצדק הלך--בהגלות יהוה את יהודה וירושלם  ביד נבכדנאצר  {פ} br  ] </verse>
      </chapter>
      <chapter osisID="1Chr.6">
        <verse osisID="1Chr.6.1"> א  בני לוי  גרשם קהת ומררי </verse>
        <verse osisID="1Chr.6.2"> ב  ואלה שמות בני גרשום לבני ושמעי </verse>
        <verse osisID="1Chr.6.3"> ג  ובני קהת--עמרם ויצהר וחברון ועזיאל  {ס} </verse>
        <verse osisID="1Chr.6.4"> ד  בני מררי מחלי ומשי ואלה משפחות הלוי לאבתיהם </verse>
        <verse osisID="1Chr.6.5"> ה  לגרשום--לבני בנו יחת בנו זמה בנו </verse>
        <verse osisID="1Chr.6.6"> ו  יואח בנו עדו בנו זרח בנו יאתרי בנו </verse>
        <verse osisID="1Chr.6.7"> ז  בני קהת--עמינדב בנו קרח בנו אסיר בנו </verse>
        <verse osisID="1Chr.6.8"> ח  אלקנה בנו ואביסף בנו ואסיר בנו </verse>
        <verse osisID="1Chr.6.9"> ט  תחת בנו אוריאל בנו עזיה בנו ושאול בנו </verse>
        <verse osisID="1Chr.6.10"> י  ובני אלקנה--עמשי ואחימות </verse>
        <verse osisID="1Chr.6.11"> יא  אלקנה--בנו (בני) אלקנה צופי בנו ונחת בנו </verse>
        <verse osisID="1Chr.6.12"> יב  אליאב בנו ירחם בנו אלקנה בנו </verse>
        <verse osisID="1Chr.6.13"> יג  ובני שמואל הבכר ושני ואביה  {ס} </verse>
        <verse osisID="1Chr.6.14"> יד  בני מררי מחלי לבני בנו שמעי בנו עזה בנו </verse>
        <verse osisID="1Chr.6.15"> טו  שמעא בנו חגיה בנו עשיה בנו  {פ} br </verse>
        <verse osisID="1Chr.6.16"> טז  ואלה אשר העמיד דויד על ידי שיר--בית יהוה  ממנוח הארון </verse>
        <verse osisID="1Chr.6.17"> יז  ויהיו משרתים לפני משכן אהל מועד בשיר עד בנות שלמה את בית יהוה בירושלם ויעמדו כמשפטם על עבודתם </verse>
        <verse osisID="1Chr.6.18"> יח  ואלה העמדים ובניהם  מבני הקהתי--הימן המשורר בן יואל בן שמואל </verse>
        <verse osisID="1Chr.6.19"> יט  בן אלקנה בן ירחם בן אליאל בן תוח </verse>
        <verse osisID="1Chr.6.20"> כ  בן ציף (צוף) בן אלקנה בן מחת בן עמשי </verse>
        <verse osisID="1Chr.6.21"> כא  בן אלקנה בן יואל בן עזריה בן צפניה </verse>
        <verse osisID="1Chr.6.22"> כב  בן תחת בן אסיר בן אביסף בן קרח </verse>
        <verse osisID="1Chr.6.23"> כג  בן יצהר בן קהת בן לוי בן ישראל  {ס} </verse>
        <verse osisID="1Chr.6.24"> כד  ואחיו אסף העמד על ימינו--אסף בן ברכיהו בן שמעא </verse>
        <verse osisID="1Chr.6.25"> כה  בן מיכאל בן בעשיה בן מלכיה </verse>
        <verse osisID="1Chr.6.26"> כו  בן אתני בן זרח בן עדיה </verse>
        <verse osisID="1Chr.6.27"> כז  בן איתן בן זמה בן שמעי </verse>
        <verse osisID="1Chr.6.28"> כח  בן יחת בן גרשם בן לוי  {ס} </verse>
        <verse osisID="1Chr.6.29"> כט  ובני מררי אחיהם על השמאול--איתן בן קישי בן עבדי בן מלוך </verse>
        <verse osisID="1Chr.6.30"> ל  בן חשביה בן אמציה בן חלקיה </verse>
        <verse osisID="1Chr.6.31"> לא  בן אמצי בן בני בן שמר </verse>
        <verse osisID="1Chr.6.32"> לב  בן מחלי בן מושי בן מררי בן לוי  {ס} </verse>
        <verse osisID="1Chr.6.33"> לג  ואחיהם הלוים  נתונים--לכל עבודת משכן בית האלהים </verse>
        <verse osisID="1Chr.6.34"> לד  ואהרן ובניו מקטירים על מזבח העולה ועל מזבח הקטרת לכל מלאכת קדש הקדשים ולכפר על ישראל ככל אשר צוה משה עבד האלהים  {פ} br </verse>
        <verse osisID="1Chr.6.35"> לה  ואלה בני אהרן--אלעזר בנו פינחס בנו אבישוע בנו </verse>
        <verse osisID="1Chr.6.36"> לו  בקי בנו עזי בנו זרחיה בנו </verse>
        <verse osisID="1Chr.6.37"> לז  מריות בנו אמריה בנו אחיטוב בנו </verse>
        <verse osisID="1Chr.6.38"> לח  צדוק בנו אחימעץ בנו  {ס} </verse>
        <verse osisID="1Chr.6.39"> לט  ואלה מושבותם לטירותם בגבולם--לבני אהרן למשפחת הקהתי כי להם היה הגורל </verse>
        <verse osisID="1Chr.6.40"> מ  ויתנו להם את חברון בארץ יהודה ואת מגרשיה סביבתיה </verse>
        <verse osisID="1Chr.6.41"> מא  ואת שדה העיר ואת חצריה--נתנו לכלב בן יפנה  {ס} </verse>
        <verse osisID="1Chr.6.42"> מב  ולבני אהרן נתנו את ערי המקלט--את חברון ואת לבנה ואת מגרשיה ואת יתר ואת אשתמע ואת מגרשיה </verse>
        <verse osisID="1Chr.6.43"> מג  ואת חילז ואת מגרשיה את דביר ואת מגרשיה </verse>
        <verse osisID="1Chr.6.44"> מד  ואת עשן ואת מגרשיה ואת בית שמש ואת מגרשיה  {ס} </verse>
        <verse osisID="1Chr.6.45"> מה  וממטה בנימן את גבע ואת מגרשיה ואת עלמת ואת מגרשיה ואת ענתות ואת מגרשיה כל עריהם שלש עשרה עיר במשפחותיהם  {ס} </verse>
        <verse osisID="1Chr.6.46"> מו  ולבני קהת הנותרים ממשפחת המטה ממחצית מטה חצי מנשה בגורל--ערים עשר  {פ} br </verse>
        <verse osisID="1Chr.6.47"> מז  ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן--ערים שלש עשרה  {ס} </verse>
        <verse osisID="1Chr.6.48"> מח  לבני מררי למשפחותם ממטה ראובן וממטה גד וממטה זבלון בגורל--ערים שתים עשרה  {ס} </verse>
        <verse osisID="1Chr.6.49"> מט  ויתנו בני ישראל ללוים את הערים ואת מגרשיהם </verse>
        <verse osisID="1Chr.6.50"> נ  ויתנו בגורל ממטה בני יהודה וממטה בני שמעון וממטה בני בנימן--את הערים האלה אשר יקראו אתהם בשמות  {ס} </verse>
        <verse osisID="1Chr.6.51"> נא  וממשפחות בני קהת--ויהי ערי גבולם ממטה אפרים </verse>
        <verse osisID="1Chr.6.52"> נב  ויתנו להם את ערי המקלט את שכם ואת מגרשיה--בהר אפרים ואת גזר ואת מגרשיה </verse>
        <verse osisID="1Chr.6.53"> נג  ואת יקמעם ואת מגרשיה ואת בית חורון ואת מגרשיה </verse>
        <verse osisID="1Chr.6.54"> נד  ואת אילון ואת מגרשיה ואת גת רמון ואת מגרשיה </verse>
        <verse osisID="1Chr.6.55"> נה  וממחצית מטה מנשה את ענר ואת מגרשיה ואת בלעם ואת מגרשיה--למשפחת לבני קהת הנותרים  {פ} br </verse>
        <verse osisID="1Chr.6.56"> נו  לבני גרשום--ממשפחת חצי מטה מנשה את גולן בבשן ואת מגרשיה ואת עשתרות ואת מגרשיה </verse>
        <verse osisID="1Chr.6.57"> נז  וממטה יששכר את קדש ואת מגרשיה את דברת ואת מגרשיה </verse>
        <verse osisID="1Chr.6.58"> נח  ואת ראמות ואת מגרשיה ואת ענם ואת מגרשיה  {ס} </verse>
        <verse osisID="1Chr.6.59"> נט  וממטה אשר את משל ואת מגרשיה ואת עבדון ואת מגרשיה </verse>
        <verse osisID="1Chr.6.60"> ס  ואת חוקק ואת מגרשיה ואת רחב ואת מגרשיה  {ס} </verse>
        <verse osisID="1Chr.6.61"> סא  וממטה נפתלי את קדש בגליל ואת מגרשיה ואת חמון ואת מגרשיה ואת קריתים ואת מגרשיה  {ס} </verse>
        <verse osisID="1Chr.6.62"> סב  לבני מררי הנותרים--ממטה זבלון את רמונו ואת מגרשיה את תבור ואת מגרשיה </verse>
        <verse osisID="1Chr.6.63"> סג  ומעבר לירדן ירחו למזרח הירדן--ממטה ראובן את בצר במדבר ואת מגרשיה ואת יהצה ואת מגרשיה </verse>
        <verse osisID="1Chr.6.64"> סד  ואת קדמות ואת מגרשיה ואת מיפעת ואת מגרשיה </verse>
        <verse osisID="1Chr.6.65"> סה  וממטה גד--את ראמות בגלעד ואת מגרשיה ואת מחנים ואת מגרשיה </verse>
        <verse osisID="1Chr.6.66"> סו  ואת חשבון ואת מגרשיה ואת יעזיר ואת מגרשיה  {ס} </verse>
      </chapter>
      <chapter osisID="1Chr.7">
        <verse osisID="1Chr.7.1"> א  ולבני יששכר תולע ופואה ישיב (ישוב) ושמרון--ארבעה  {ס} </verse>
        <verse osisID="1Chr.7.2"> ב  ובני תולע עזי ורפיה ויריאל ויחמי ויבשם ושמואל ראשים לבית אבותם לתולע גבורי חיל לתלדותם--מספרם בימי דויד עשרים ושנים אלף ושש מאות  {ס} </verse>
        <verse osisID="1Chr.7.3"> ג  ובני עזי יזרחיה ובני יזרחיה מיכאל ועבדיה ויואל ישיה חמשה--ראשים כלם </verse>
        <verse osisID="1Chr.7.4"> ד  ועליהם לתלדותם לבית אבותם גדודי צבא מלחמה שלשים וששה אלף  כי הרבו נשים ובנים </verse>
        <verse osisID="1Chr.7.5"> ה  ואחיהם לכל משפחות יששכר גבורי חילים שמונים ושבעה אלף התיחשם לכל  {ס} </verse>
        <verse osisID="1Chr.7.6"> ו  בנימן בלע ובכר וידיעאל--שלשה </verse>
        <verse osisID="1Chr.7.7"> ז  ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה </verse>
        <verse osisID="1Chr.7.8"> ח  ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל אלה בני בכר </verse>
        <verse osisID="1Chr.7.9"> ט  והתיחשם לתלדותם ראשי בית אבותם גבורי חיל--עשרים אלף ומאתים </verse>
        <verse osisID="1Chr.7.10"> י  ובני ידיעאל בלהן ובני בלהן יעיש (יעוש) ובנימן ואהוד וכנענה וזיתן ותרשיש ואחישחר </verse>
        <verse osisID="1Chr.7.11"> יא  כל אלה בני ידיעאל לראשי האבות גבורי חילים--שבעה עשר אלף ומאתים יצאי צבא למלחמה </verse>
        <verse osisID="1Chr.7.12"> יב  ושפם וחפם בני עיר חשם בני אחר </verse>
        <verse osisID="1Chr.7.13"> יג  בני נפתלי יחציאל וגוני ויצר ושלום--בני בלהה  {פ} br </verse>
        <verse osisID="1Chr.7.14"> יד  בני מנשה אשריאל אשר ילדה פילגשו הארמיה ילדה את מכיר אבי גלעד </verse>
        <verse osisID="1Chr.7.15"> טו  ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות </verse>
        <verse osisID="1Chr.7.16"> טז  ותלד מעכה אשת מכיר בן ותקרא שמו פרש ושם אחיו שרש ובניו אולם ורקם </verse>
        <verse osisID="1Chr.7.17"> יז  ובני אולם בדן אלה בני גלעד בן מכיר בן מנשה </verse>
        <verse osisID="1Chr.7.18"> יח  ואחתו המלכת--ילדה את אישהוד ואת אביעזר ואת מחלה </verse>
        <verse osisID="1Chr.7.19"> יט  ויהיו בני שמידע--אחין ושכם ולקחי ואניעם  {פ} br </verse>
        <verse osisID="1Chr.7.20"> כ  ובני אפרים שותלח וברד בנו ותחת בנו ואלעדה בנו ותחת בנו </verse>
        <verse osisID="1Chr.7.21"> כא  וזבד בנו ושותלח בנו ועזר ואלעד והרגום אנשי גת הנולדים בארץ כי ירדו לקחת את מקניהם </verse>
        <verse osisID="1Chr.7.22"> כב  ויתאבל אפרים אביהם ימים רבים ויבאו אחיו לנחמו </verse>
        <verse osisID="1Chr.7.23"> כג  ויבא אל אשתו ותהר ותלד בן ויקרא את שמו בריעה כי ברעה היתה בביתו </verse>
        <verse osisID="1Chr.7.24"> כד  ובתו שארה ותבן את בית חורון התחתון ואת העליון ואת אזן שארה </verse>
        <verse osisID="1Chr.7.25"> כה  ורפח בנו ורשף ותלח בנו--ותחן בנו </verse>
        <verse osisID="1Chr.7.26"> כו  לעדן בנו עמיהוד בנו אלישמע בנו </verse>
        <verse osisID="1Chr.7.27"> כז  נון בנו יהושע בנו </verse>
        <verse osisID="1Chr.7.28"> כח  ואחזתם ומשבותם--בית אל ובנתיה ולמזרח נערן--ולמערב גזר ובנתיה ושכם ובנתיה עד עיה ובנתיה </verse>
        <verse osisID="1Chr.7.29"> כט  ועל ידי בני מנשה בית שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן ישראל  {פ} br </verse>
        <verse osisID="1Chr.7.30"> ל  בני אשר ימנה וישוה וישוי ובריעה--ושרח אחותם </verse>
        <verse osisID="1Chr.7.31"> לא  ובני בריעה חבר ומלכיאל הוא אבי ברזות (ברזית) </verse>
        <verse osisID="1Chr.7.32"> לב  וחבר הוליד את יפלט ואת שומר ואת חותם ואת שועא אחותם </verse>
        <verse osisID="1Chr.7.33"> לג  ובני יפלט פסך ובמהל ועשות אלה בני יפלט </verse>
        <verse osisID="1Chr.7.34"> לד  ובני שמר--אחי ורוהגה (ורהגה) יחבה (וחבה) וארם </verse>
        <verse osisID="1Chr.7.35"> לה  ובן הלם אחיו צופח וימנע ושלש ועמל </verse>
        <verse osisID="1Chr.7.36"> לו  בני צופח--סוח וחרנפר ושועל וברי וימרה </verse>
        <verse osisID="1Chr.7.37"> לז  בצר והוד ושמא ושלשה ויתרן--ובארא </verse>
        <verse osisID="1Chr.7.38"> לח  ובני יתר--יפנה ופספה וארא </verse>
        <verse osisID="1Chr.7.39"> לט  ובני עלא--ארח וחניאל ורציא </verse>
        <verse osisID="1Chr.7.40"> מ  כל אלה בני אשר ראשי בית האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף  {ס} </verse>
      </chapter>
      <chapter osisID="1Chr.8">
        <verse osisID="1Chr.8.1"> א  ובנימן--הוליד את בלע בכרו אשבל השני ואחרח השלישי </verse>
        <verse osisID="1Chr.8.2"> ב  נוחה הרביעי ורפא החמישי </verse>
        <verse osisID="1Chr.8.3"> ג  ויהיו בנים לבלע--אדר וגרא ואביהוד </verse>
        <verse osisID="1Chr.8.4"> ד  ואבישוע ונעמן ואחוח </verse>
        <verse osisID="1Chr.8.5"> ה  וגרא ושפופן וחורם </verse>
        <verse osisID="1Chr.8.6"> ו  ואלה בני אחוד אלה הם ראשי אבות ליושבי גבע ויגלום אל מנחת </verse>
        <verse osisID="1Chr.8.7"> ז  ונעמן ואחיה וגרא הוא הגלם והוליד את עזא ואת אחיחד </verse>
        <verse osisID="1Chr.8.8"> ח  ושחרים הוליד בשדה מואב מן שלחו אתם--חושים ואת בערא נשיו </verse>
        <verse osisID="1Chr.8.9"> ט  ויולד מן חדש אשתו--את יובב ואת צביא ואת מישא ואת מלכם </verse>
        <verse osisID="1Chr.8.10"> י  ואת יעוץ ואת שכיה ואת מרמה אלה בניו ראשי אבות </verse>
        <verse osisID="1Chr.8.11"> יא  ומחשים הוליד את אביטוב ואת אלפעל </verse>
        <verse osisID="1Chr.8.12"> יב  ובני אלפעל עבר ומשעם ושמד הוא בנה את אונו ואת לד ובנתיה </verse>
        <verse osisID="1Chr.8.13"> יג  וברעה ושמע--המה ראשי האבות ליושבי אילון המה הבריחו את יושבי גת </verse>
        <verse osisID="1Chr.8.14"> יד  ואחיו ששק וירמות </verse>
        <verse osisID="1Chr.8.15"> טו  וזבדיה וערד ועדר </verse>
        <verse osisID="1Chr.8.16"> טז  ומיכאל וישפה ויוחא בני בריעה </verse>
        <verse osisID="1Chr.8.17"> יז  וזבדיה ומשלם וחזקי וחבר </verse>
        <verse osisID="1Chr.8.18"> יח  וישמרי ויזליאה ויובב בני אלפעל </verse>
        <verse osisID="1Chr.8.19"> יט  ויקים וזכרי וזבדי </verse>
        <verse osisID="1Chr.8.20"> כ  ואליעיני וצלתי ואליאל </verse>
        <verse osisID="1Chr.8.21"> כא  ועדיה ובראיה ושמרת בני שמעי </verse>
        <verse osisID="1Chr.8.22"> כב  וישפן ועבר ואליאל </verse>
        <verse osisID="1Chr.8.23"> כג  ועבדון וזכרי וחנן </verse>
        <verse osisID="1Chr.8.24"> כד  וחנניה ועילם וענתתיה </verse>
        <verse osisID="1Chr.8.25"> כה  ויפדיה ופניאל (ופנואל) בני ששק </verse>
        <verse osisID="1Chr.8.26"> כו  ושמשרי ושחריה ועתליה </verse>
        <verse osisID="1Chr.8.27"> כז  ויערשיה ואליה וזכרי בני ירחם </verse>
        <verse osisID="1Chr.8.28"> כח  אלה ראשי אבות לתלדותם ראשים אלה ישבו בירושלם </verse>
        <verse osisID="1Chr.8.29"> כט  ובגבעון ישבו אבי גבעון ושם אשתו מעכה </verse>
        <verse osisID="1Chr.8.30"> ל  ובנו הבכור עבדון וצור וקיש ובעל ונדב </verse>
        <verse osisID="1Chr.8.31"> לא  וגדור ואחיו וזכר </verse>
        <verse osisID="1Chr.8.32"> לב  ומקלות הוליד את שמאה ואף המה נגד אחיהם ישבו בירושלם--עם אחיהם  {ס} </verse>
        <verse osisID="1Chr.8.33"> לג  ונר הוליד את קיש וקיש הוליד את שאול ושאול הוליד את יהונתן ואת מלכישוע ואת אבינדב ואת אשבעל </verse>
        <verse osisID="1Chr.8.34"> לד  ובן יהונתן מריב בעל ומריב בעל הוליד את מיכה </verse>
        <verse osisID="1Chr.8.35"> לה  ובני מיכה--פיתון ומלך ותארע ואחז </verse>
        <verse osisID="1Chr.8.36"> לו  ואחז הוליד את יהועדה ויהועדה הוליד את עלמת ואת עזמות ואת זמרי וזמרי הוליד את מוצא </verse>
        <verse osisID="1Chr.8.37"> לז  ומוצא הוליד את בנעא רפה בנו אלעשה בנו אצל בנו </verse>
        <verse osisID="1Chr.8.38"> לח  ולאצל ששה בנים--ואלה שמותם עזריקם בכרו וישמעאל ושעריה ועבדיה וחנן כל אלה בני אצל </verse>
        <verse osisID="1Chr.8.39"> לט  ובני עשק אחיו  אולם בכרו--יעוש השני ואליפלט השלשי </verse>
        <verse osisID="1Chr.8.40"> מ  ויהיו בני אולם אנשים גבורי חיל דרכי קשת ומרבים בנים ובני בנים--מאה וחמשים כל אלה מבני בנימן  {פ} br </verse>
      </chapter>
      <chapter osisID="1Chr.9">
        <verse osisID="1Chr.9.1"> א  וכל ישראל התיחשו והנם כתובים על ספר מלכי ישראל ויהודה הגלו לבבל במעלם  {ס} </verse>
        <verse osisID="1Chr.9.2"> ב  והיושבים הראשנים אשר באחזתם בעריהם  ישראל הכהנים הלוים והנתינים </verse>
        <verse osisID="1Chr.9.3"> ג  ובירושלם ישבו מן בני יהודה ומן בני בנימן--ומן בני אפרים ומנשה </verse>
        <verse osisID="1Chr.9.4"> ד  עותי בן עמיהוד בן עמרי בן אמרי בן בנימן (בני מן) בני פרץ בן יהודה  {ס} </verse>
        <verse osisID="1Chr.9.5"> ה  ומן השילוני עשיה הבכור ובניו </verse>
        <verse osisID="1Chr.9.6"> ו  ומן בני זרח יעואל ואחיהם שש מאות ותשעים </verse>
        <verse osisID="1Chr.9.7"> ז  ומן בני בנימן--סלוא בן משלם בן הודויה בן הסנאה </verse>
        <verse osisID="1Chr.9.8"> ח  ויבניה בן ירחם ואלה בן עזי בן מכרי ומשלם בן שפטיה בן רעואל בן יבניה </verse>
        <verse osisID="1Chr.9.9"> ט  ואחיהם לתלדותם תשע מאות וחמשים וששה כל אלה אנשים ראשי אבות לבית אבתיהם  {ס} </verse>
        <verse osisID="1Chr.9.10"> י  ומן הכהנים  ידעיה ויהויריב ויכין </verse>
        <verse osisID="1Chr.9.11"> יא  ועזריה בן חלקיה בן משלם בן צדוק בן מריות בן אחיטוב נגיד בית האלהים  {ס} </verse>
        <verse osisID="1Chr.9.12"> יב  ועדיה בן ירחם בן פשחור בן מלכיה ומעשי בן עדיאל בן יחזרה בן משלם בן משלמית בן אמר </verse>
        <verse osisID="1Chr.9.13"> יג  ואחיהם ראשים לבית אבותם אלף ושבע מאות וששים--גבורי חיל מלאכת עבודת בית האלהים </verse>
        <verse osisID="1Chr.9.14"> יד  ומן הלוים  שמעיה בן חשוב בן עזריקם בן חשביה מן בני מררי </verse>
        <verse osisID="1Chr.9.15"> טו  ובקבקר חרש וגלל ומתניה בן מיכא בן זכרי בן אסף </verse>
        <verse osisID="1Chr.9.16"> טז  ועבדיה בן שמעיה בן גלל בן ידותון וברכיה בן אסא בן אלקנה היושב בחצרי נטופתי </verse>
        <verse osisID="1Chr.9.17"> יז  והשערים שלום ועקוב וטלמן ואחימן ואחיהם שלום הראש </verse>
        <verse osisID="1Chr.9.18"> יח  ועד הנה בשער המלך מזרחה המה השערים למחנות בני לוי </verse>
        <verse osisID="1Chr.9.19"> יט  ושלום בן קורא בן אביסף בן קרח ואחיו לבית אביו הקרחים על מלאכת העבודה שמרי הספים לאהל ואבתיהם על מחנה יהוה שמרי המבוא </verse>
        <verse osisID="1Chr.9.20"> כ  ופינחס בן אלעזר נגיד היה עליהם לפנים--יהוה עמו </verse>
        <verse osisID="1Chr.9.21"> כא  זכריה בן משלמיה שער פתח לאהל מועד </verse>
        <verse osisID="1Chr.9.22"> כב  כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם </verse>
        <verse osisID="1Chr.9.23"> כג  והם ובניהם על השערים לבית יהוה לבית האהל--למשמרות </verse>
        <verse osisID="1Chr.9.24"> כד  לארבע רוחות יהיו השערים  מזרח ימה צפונה ונגבה </verse>
        <verse osisID="1Chr.9.25"> כה  ואחיהם בחצריהם לבוא לשבעת הימים מעת אל עת--עם אלה </verse>
        <verse osisID="1Chr.9.26"> כו  כי באמונה המה ארבעת גברי השערים--הם הלוים והיו על הלשכות ועל האצרות בית האלהים </verse>
        <verse osisID="1Chr.9.27"> כז  וסביבות בית האלהים ילינו  כי עליהם משמרת והם על המפתח ולבקר לבקר </verse>
        <verse osisID="1Chr.9.28"> כח  ומהם על כלי העבודה  כי במספר יביאום ובמספר יוציאום </verse>
        <verse osisID="1Chr.9.29"> כט  ומהם ממנים על הכלים ועל כל כלי הקדש ועל הסלת והיין והשמן והלבונה והבשמים </verse>
        <verse osisID="1Chr.9.30"> ל  ומן בני הכהנים רקחי המרקחת לבשמים </verse>
        <verse osisID="1Chr.9.31"> לא  ומתתיה מן הלוים הוא הבכור לשלם הקרחי--באמונה על מעשה החבתים </verse>
        <verse osisID="1Chr.9.32"> לב  ומן בני הקהתי מן אחיהם על לחם המערכת להכין שבת שבת </verse>
        <verse osisID="1Chr.9.33"> לג  ואלה המשררים ראשי אבות ללוים בלשכת--פטירים (פטורים)  כי יומם ולילה עליהם במלאכה </verse>
        <verse osisID="1Chr.9.34"> לד  אלה ראשי האבות ללוים לתלדותם ראשים אלה ישבו בירושלם  {ס} </verse>
        <verse osisID="1Chr.9.35"> לה  ובגבעון ישבו אבי גבעון יעואל (יעיאל) ושם אשתו מעכה </verse>
        <verse osisID="1Chr.9.36"> לו  ובנו הבכור עבדון וצור וקיש ובעל ונר ונדב </verse>
        <verse osisID="1Chr.9.37"> לז  וגדור ואחיו וזכריה ומקלות </verse>
        <verse osisID="1Chr.9.38"> לח  ומקלות הוליד את שמאם ואף הם נגד אחיהם ישבו בירושלם--עם אחיהם  {ס} </verse>
        <verse osisID="1Chr.9.39"> לט  ונר הוליד את קיש וקיש הוליד את שאול ושאול הוליד את יהונתן ואת מלכישוע ואת אבינדב ואת אשבעל </verse>
        <verse osisID="1Chr.9.40"> מ  ובן יהונתן מריב בעל ומרי בעל הוליד את מיכה </verse>
        <verse osisID="1Chr.9.41"> מא  ובני מיכה--פיתן ומלך ותחרע </verse>
        <verse osisID="1Chr.9.42"> מב  ואחז הוליד את יערה ויערה הוליד את עלמת ואת עזמות ואת זמרי וזמרי הוליד את מוצא </verse>
        <verse osisID="1Chr.9.43"> מג  ומוצא הוליד את בנעא ורפיה בנו אלעשה בנו אצל בנו </verse>
        <verse osisID="1Chr.9.44"> מד  ולאצל ששה בנים ואלה שמותם עזריקם בכרו וישמעאל ושעריה ועבדיה וחנן אלה בני אצל  {פ} br </verse>
      </chapter>
      <chapter osisID="1Chr.10">
        <verse osisID="1Chr.10.1"> א  ופלשתים נלחמו בישראל וינס איש ישראל מפני פלשתים ויפלו חללים בהר גלבע </verse>
        <verse osisID="1Chr.10.2"> ב  וידבקו פלשתים אחרי שאול ואחרי בניו ויכו פלשתים את יונתן ואת אבינדב ואת מלכישוע--בני שאול </verse>
        <verse osisID="1Chr.10.3"> ג  ותכבד המלחמה על שאול וימצאהו המורים בקשת ויחל מן היורים </verse>
        <verse osisID="1Chr.10.4"> ד  ויאמר שאול אל נשא כליו שלף חרבך ודקרני בה פן יבאו הערלים האלה והתעללו בי ולא אבה נשא כליו כי ירא מאד  {ס}  ויקח שאול את החרב ויפל עליה </verse>
        <verse osisID="1Chr.10.5"> ה  וירא נשא כליו כי מת שאול ויפל גם הוא על החרב וימת  {ס} </verse>
        <verse osisID="1Chr.10.6"> ו  וימת שאול ושלשת בניו וכל ביתו יחדו מתו </verse>
        <verse osisID="1Chr.10.7"> ז  ויראו כל איש ישראל אשר בעמק כי נסו וכי מתו שאול ובניו ויעזבו עריהם וינסו ויבאו פלשתים וישבו בהם  {ס} </verse>
        <verse osisID="1Chr.10.8"> ח  ויהי ממחרת ויבאו פלשתים לפשט את החללים וימצאו את שאול ואת בניו נפלים בהר גלבע </verse>
        <verse osisID="1Chr.10.9"> ט  ויפשיטהו--וישאו את ראשו ואת כליו וישלחו בארץ פלשתים סביב לבשר את עצביהם--ואת העם </verse>
        <verse osisID="1Chr.10.10"> י  וישימו את כליו בית אלהיהם ואת גלגלתו תקעו בית דגון  {ס} </verse>
        <verse osisID="1Chr.10.11"> יא  וישמעו כל יביש גלעד את כל אשר עשו פלשתים לשאול </verse>
        <verse osisID="1Chr.10.12"> יב  ויקומו כל איש חיל וישאו את גופת שאול ואת גופת בניו ויביאום יבישה ויקברו את עצמותיהם תחת האלה ביבש ויצומו שבעת ימים </verse>
        <verse osisID="1Chr.10.13"> יג  וימת שאול במעלו אשר מעל ביהוה על דבר יהוה אשר לא שמר וגם לשאול באוב לדרוש </verse>
        <verse osisID="1Chr.10.14"> יד  ולא דרש ביהוה וימיתהו ויסב את המלוכה לדויד בן ישי  {פ} br </verse>
      </chapter>
      <chapter osisID="1Chr.11">
        <verse osisID="1Chr.11.1"> א  ויקבצו כל ישראל אל דויד חברונה לאמר  הנה עצמך ובשרך אנחנו </verse>
        <verse osisID="1Chr.11.2"> ב  גם תמול גם שלשום גם בהיות שאול מלך--אתה המוציא והמביא את ישראל ויאמר יהוה אלהיך לך אתה תרעה את עמי את ישראל ואתה תהיה נגיד על עמי ישראל </verse>
        <verse osisID="1Chr.11.3"> ג  ויבאו כל זקני ישראל אל המלך חברונה ויכרת להם דויד ברית בחברון לפני יהוה וימשחו את דויד למלך על ישראל כדבר יהוה ביד שמואל  {ס} </verse>
        <verse osisID="1Chr.11.4"> ד  וילך דויד וכל ישראל ירושלם היא יבוס ושם היבוסי ישבי הארץ </verse>
        <verse osisID="1Chr.11.5"> ה  ויאמרו ישבי יבוס לדויד לא תבוא הנה וילכד דויד את מצדת ציון היא עיר דויד </verse>
        <verse osisID="1Chr.11.6"> ו  ויאמר דויד--כל מכה יבוסי בראשונה יהיה לראש ולשר ויעל בראשונה יואב בן צרויה ויהי לראש </verse>
        <verse osisID="1Chr.11.7"> ז  וישב דויד במצד על כן קראו לו עיר דויד </verse>
        <verse osisID="1Chr.11.8"> ח  ויבן העיר מסביב מן המלוא ועד הסביב ויואב יחיה את שאר העיר </verse>
        <verse osisID="1Chr.11.9"> ט  וילך דויד הלוך וגדול ויהוה צבאות עמו  {פ} br </verse>
        <verse osisID="1Chr.11.10"> י  ואלה ראשי הגברים אשר לדויד המתחזקים עמו במלכותו עם כל ישראל להמליכו--כדבר יהוה על ישראל  {ס} </verse>
        <verse osisID="1Chr.11.11"> יא  ואלה מספר הגברים אשר לדויד  ישבעם בן חכמוני ראש השלושים (השלישים)--הוא עורר את חניתו על שלש מאות חלל בפעם אחת </verse>
        <verse osisID="1Chr.11.12"> יב  ואחריו אלעזר בן דודו האחוחי הוא בשלושה הגברים </verse>
        <verse osisID="1Chr.11.13"> יג  הוא היה עם דויד בפס דמים והפלשתים נאספו שם למלחמה ותהי חלקת השדה מלאה שעורים והעם נסו מפני פלשתים </verse>
        <verse osisID="1Chr.11.14"> יד  ויתיצבו בתוך החלקה ויצילוה ויכו את פלשתים ויושע יהוה תשועה גדולה </verse>
        <verse osisID="1Chr.11.15"> טו  וירדו שלושה מן השלושים ראש על הצר אל דויד--אל מערת עדלם ומחנה פלשתים חנה בעמק רפאים </verse>
        <verse osisID="1Chr.11.16"> טז  ודויד אז במצודה ונציב פלשתים אז בבית לחם </verse>
        <verse osisID="1Chr.11.17"> יז  ויתאו דויד ויאמר  מי ישקני מים מבור בית לחם אשר בשער </verse>
        <verse osisID="1Chr.11.18"> יח  ויבקעו השלשה במחנה פלשתים וישאבו מים מבור בית לחם אשר בשער וישאו ויבאו אל דויד ולא אבה דויד לשתותם וינסך אתם ליהוה </verse>
        <verse osisID="1Chr.11.19"> יט  ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים </verse>
        <verse osisID="1Chr.11.20"> כ  ואבשי אחי יואב הוא היה ראש השלושה והוא עורר את חניתו על שלש מאות חלל ולא (ולו) שם בשלושה </verse>
        <verse osisID="1Chr.11.21"> כא  מן השלושה בשנים נכבד ויהי להם לשר ועד השלושה לא בא  {ס} </verse>
        <verse osisID="1Chr.11.22"> כב  בניה בן יהוידע בן איש חיל רב פעלים מן קבצאל הוא הכה את שני אריאל מואב והוא ירד והכה את הארי בתוך הבור ביום השלג </verse>
        <verse osisID="1Chr.11.23"> כג  והוא הכה את האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את החנית מיד המצרי ויהרגהו בחניתו </verse>
        <verse osisID="1Chr.11.24"> כד  אלה עשה בניהו בן יהוידע ולו שם בשלושה הגברים </verse>
        <verse osisID="1Chr.11.25"> כה  מן השלושים הנו נכבד הוא ואל השלשה לא בא וישימהו דויד על משמעתו  {ס} </verse>
        <verse osisID="1Chr.11.26"> כו  וגבורי החילים  עשהאל  {ר} br אחי יואב  {ס}  אלחנן בן דודו מבית לחם  {ס} </verse>
        <verse osisID="1Chr.11.27"> כז  שמות  {ר} br ההרורי  {ס}  חלץ הפלוני  {ס} </verse>
        <verse osisID="1Chr.11.28"> כח  עירא בן עקש  {ר} br התקועי  {ס}  אביעזר הענתותי  {ס} </verse>
        <verse osisID="1Chr.11.29"> כט  סבכי  {ר} br החשתי  {ס}  עילי האחוחי  {ס} </verse>
        <verse osisID="1Chr.11.30"> ל  מהרי  {ר} br הנטפתי  {ס}  חלד בן בענה הנטופתי  {ס} </verse>
        <verse osisID="1Chr.11.31"> לא  איתי  {ר} br בן ריבי מגבעת בני בנימן  {ס}  בניה הפרעתני  {ס} </verse>
        <verse osisID="1Chr.11.32"> לב  חורי  {ר} br מנחלי געש  {ס}  אביאל הערבתי  {ס} </verse>
        <verse osisID="1Chr.11.33"> לג  עזמות  {ר} br הבחרומי  {ס}  אליחבא השעלבני  {ס} </verse>
        <verse osisID="1Chr.11.34"> לד  בני השם  {ר} br הגזוני  {ס}  יונתן בן שגה ההררי  {ס} </verse>
        <verse osisID="1Chr.11.35"> לה  אחיאם  {ר} br בן שכר ההררי  {ס}  אליפל בן אור  {ס} </verse>
        <verse osisID="1Chr.11.36"> לו  חפר המכרתי  {ר} br אחיה הפלני  {ס} </verse>
        <verse osisID="1Chr.11.37"> לז  חצרו הכרמלי  {ס}  נערי  {ר} br בן אזבי  {ס} </verse>
        <verse osisID="1Chr.11.38"> לח  יואל אחי נתן  {ס}  מבחר בן  {ר} br הגרי  {ס} </verse>
        <verse osisID="1Chr.11.39"> לט  צלק העמוני נחרי הברתי נשא כלי יואב בן  {ר} br צרויה  {ס} </verse>
        <verse osisID="1Chr.11.40"> מ  עירא היתרי  {ס}  גרב היתרי  {ס} </verse>
        <verse osisID="1Chr.11.41"> מא  אוריה  {ר} br החתי  {ס}  זבד בן אחלי  {ס} </verse>
        <verse osisID="1Chr.11.42"> מב  עדינא בן שיזא הראובני  {ר} br ראש לראובני--ועליו שלשים  {ס} </verse>
        <verse osisID="1Chr.11.43"> מג  חנן בן מעכה ויושפט  {ר} br המתני  {ס} </verse>
        <verse osisID="1Chr.11.44"> מד  עזיא העשתרתי  {ס}  שמע ויעואל (ויעיאל)  {ר} br בני חותם הערערי  {ס} </verse>
        <verse osisID="1Chr.11.45"> מה  ידיעאל בן שמרי ויחא אחיו  {ר} br התיצי  {ס} </verse>
        <verse osisID="1Chr.11.46"> מו  אליאל המחוים ויריבי ויושויה בני אלנעם  {ס}  ויתמה  {ר} br המואבי </verse>
        <verse osisID="1Chr.11.47"> מז  אליאל ועובד  {ס}  ויעשיאל המצביה  {פ} br </verse>
      </chapter>
      <chapter osisID="1Chr.12">
        <verse osisID="1Chr.12.1"> א  ואלה הבאים אל דויד לציקלג עוד עצור מפני שאול בן קיש והמה בגבורים עזרי המלחמה </verse>
        <verse osisID="1Chr.12.2"> ב  נשקי קשת מימינים ומשמאלים באבנים ובחצים בקשת--מאחי שאול מבנימן </verse>
        <verse osisID="1Chr.12.3"> ג  הראש אחיעזר ויואש בני השמעה הגבעתי ויזואל (ויזיאל) ופלט בני עזמות וברכה ויהוא הענתתי </verse>
        <verse osisID="1Chr.12.4"> ד  וישמעיה הגבעוני גבור בשלשים ועל השלשים </verse>
        <verse osisID="1Chr.12.5"> ה  וירמיה ויחזיאל ויוחנן ויוזבד הגדרתי  {ס} </verse>
        <verse osisID="1Chr.12.6"> ו  אלעוזי וירימות ובעליה ושמריהו ושפטיהו החריפי (החרופי) </verse>
        <verse osisID="1Chr.12.7"> ז  אלקנה וישיהו ועזראל ויועזר וישבעם--הקרחים </verse>
        <verse osisID="1Chr.12.8"> ח  ויועאלה וזבדיה בני ירחם מן הגדור </verse>
        <verse osisID="1Chr.12.9"> ט  ומן הגדי נבדלו אל דויד למצד מדברה גברי החיל אנשי צבא למלחמה--ערכי צנה ורמח ופני אריה פניהם וכצבאים על ההרים למהר </verse>
        <verse osisID="1Chr.12.10"> י  עזר הראש עבדיה השני אליאב השלשי </verse>
        <verse osisID="1Chr.12.11"> יא  משמנה הרביעי ירמיה החמשי </verse>
        <verse osisID="1Chr.12.12"> יב  עתי הששי אליאל השבעי </verse>
        <verse osisID="1Chr.12.13"> יג  יוחנן השמיני אלזבד התשיעי </verse>
        <verse osisID="1Chr.12.14"> יד  ירמיהו העשירי מכבני עשתי עשר  {ס} </verse>
        <verse osisID="1Chr.12.15"> טו  אלה מבני גד ראשי הצבא אחד למאה הקטן והגדול לאלף </verse>
        <verse osisID="1Chr.12.16"> טז  אלה הם אשר עברו את הירדן בחדש הראשון והוא ממלא על כל גדיתיו (גדותיו) ויבריחו את כל העמקים למזרח ולמערב  {פ} br </verse>
        <verse osisID="1Chr.12.17"> יז  ויבאו מן בני בנימן ויהודה עד למצד לדויד </verse>
        <verse osisID="1Chr.12.18"> יח  ויצא דויד לפניהם ויען ויאמר להם אם לשלום באתם אלי לעזרני יהיה לי עליכם לבב ליחד ואם לרמותני לצרי בלא חמס בכפי ירא אלהי אבותינו ויוכח  {ס} </verse>
        <verse osisID="1Chr.12.19"> יט  ורוח לבשה את עמשי ראש השלושים (השלישים) לך דויד ועמך בן ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד  {פ} br </verse>
        <verse osisID="1Chr.12.20"> כ  וממנשה נפלו על דויד בבאו עם פלשתים על שאול למלחמה--ולא עזרם  כי בעצה שלחהו סרני פלשתים לאמר בראשינו יפול אל אדניו שאול </verse>
        <verse osisID="1Chr.12.21"> כא  בלכתו אל ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי  ראשי האלפים אשר למנשה </verse>
        <verse osisID="1Chr.12.22"> כב  והמה עזרו עם דויד על הגדוד כי גבורי חיל כלם ויהיו שרים בצבא </verse>
        <verse osisID="1Chr.12.23"> כג  כי לעת יום ביום יבאו על דויד לעזרו--עד למחנה גדול כמחנה אלהים  {פ} br </verse>
        <verse osisID="1Chr.12.24"> כד  ואלה מספרי ראשי החלוץ לצבא באו על דויד חברונה  להסב מלכות שאול אליו--כפי יהוה  {ס} </verse>
        <verse osisID="1Chr.12.25"> כה  בני יהודה נשאי צנה ורמח--ששת אלפים ושמונה מאות חלוצי צבא  {ס} </verse>
        <verse osisID="1Chr.12.26"> כו  מן בני שמעון גבורי חיל לצבא--שבעת אלפים ומאה  {ס} </verse>
        <verse osisID="1Chr.12.27"> כז  מן בני הלוי--ארבעת אלפים ושש מאות  {ס} </verse>
        <verse osisID="1Chr.12.28"> כח  ויהוידע הנגיד לאהרן ועמו שלשת אלפים ושבע מאות  {ס} </verse>
        <verse osisID="1Chr.12.29"> כט  וצדוק נער גבור חיל ובית אביו שרים עשרים ושנים  {ס} </verse>
        <verse osisID="1Chr.12.30"> ל  ומן בני בנימן אחי שאול שלשת אלפים ועד הנה מרביתם שמרים משמרת בית שאול  {ס} </verse>
        <verse osisID="1Chr.12.31"> לא  ומן בני אפרים עשרים אלף ושמונה מאות--גבורי חיל אנשי שמות לבית אבותם  {ס} </verse>
        <verse osisID="1Chr.12.32"> לב  ומחצי מטה מנשה שמונה עשר אלף אשר נקבו בשמות לבוא להמליך את דויד  {ס} </verse>
        <verse osisID="1Chr.12.33"> לג  ומבני יששכר יודעי בינה לעתים לדעת מה יעשה ישראל--ראשיהם מאתים וכל אחיהם על פיהם  {ס} </verse>
        <verse osisID="1Chr.12.34"> לד  מזבלון יוצאי צבא ערכי מלחמה בכל כלי מלחמה--חמשים אלף  ולעדר בלא לב ולב  {ס} </verse>
        <verse osisID="1Chr.12.35"> לה  ומנפתלי שרים אלף ועמהם בצנה וחנית שלשים ושבעה אלף  {ס} </verse>
        <verse osisID="1Chr.12.36"> לו  ומן הדני ערכי מלחמה עשרים ושמונה אלף ושש מאות  {ס} </verse>
        <verse osisID="1Chr.12.37"> לז  ומאשר יוצאי צבא לערך מלחמה--ארבעים אלף  {ס} </verse>
        <verse osisID="1Chr.12.38"> לח  ומעבר לירדן מן הראובני והגדי וחצי שבט מנשה בכל כלי צבא מלחמה--מאה ועשרים אלף  {ס} </verse>
        <verse osisID="1Chr.12.39"> לט  כל אלה אנשי מלחמה עדרי מערכה בלבב שלם באו חברונה להמליך את דויד על כל ישראל וגם כל שרית ישראל לב אחד--להמליך את דויד </verse>
        <verse osisID="1Chr.12.40"> מ  ויהיו שם עם דויד ימים שלושה אכלים ושותים  כי הכינו להם אחיהם [ (I Chronicles 12:41)  מא  וגם הקרובים אליהם עד יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין ושמן ובקר וצאן--לרב  כי שמחה בישראל  {פ} br  ] </verse>
      </chapter>
      <chapter osisID="1Chr.13">
        <verse osisID="1Chr.13.1"> א  ויועץ דויד עם שרי האלפים והמאות--לכל נגיד </verse>
        <verse osisID="1Chr.13.2"> ב  ויאמר דויד לכל קהל ישראל אם עליכם טוב ומן יהוה אלהינו נפרצה נשלחה על אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו </verse>
        <verse osisID="1Chr.13.3"> ג  ונסבה את ארון אלהינו אלינו  כי לא דרשנהו בימי שאול </verse>
        <verse osisID="1Chr.13.4"> ד  ויאמרו כל הקהל לעשות כן  כי ישר הדבר בעיני כל העם </verse>
        <verse osisID="1Chr.13.5"> ה  ויקהל דויד את כל ישראל מן שיחור מצרים ועד לבוא חמת להביא את ארון האלהים מקרית יערים </verse>
        <verse osisID="1Chr.13.6"> ו  ויעל דויד וכל ישראל בעלתה אל קרית יערים אשר ליהודה  להעלות משם את ארון האלהים יהוה יושב הכרובים--אשר נקרא שם </verse>
        <verse osisID="1Chr.13.7"> ז  וירכיבו את ארון האלהים על עגלה חדשה מבית אבינדב ועזא ואחיו נהגים בעגלה </verse>
        <verse osisID="1Chr.13.8"> ח  ודויד וכל ישראל משחקים לפני האלהים--בכל עז ובשירים ובכנרות ובנבלים ובתפים ובמצלתים ובחצצרות </verse>
        <verse osisID="1Chr.13.9"> ט  ויבאו עד גרן כידן וישלח עזא את ידו לאחז את הארון--כי שמטו הבקר </verse>
        <verse osisID="1Chr.13.10"> י  ויחר אף יהוה בעזא ויכהו על אשר שלח ידו על הארון וימת שם לפני אלהים </verse>
        <verse osisID="1Chr.13.11"> יא  ויחר לדויד כי פרץ יהוה פרץ בעזא ויקרא למקום ההוא פרץ עזא עד היום הזה </verse>
        <verse osisID="1Chr.13.12"> יב  ויירא דויד את האלהים ביום ההוא לאמר  היך אביא אלי את ארון האלהים </verse>
        <verse osisID="1Chr.13.13"> יג  ולא הסיר דויד את הארון אליו אל עיר דויד ויטהו אל בית עבד אדם הגתי </verse>
        <verse osisID="1Chr.13.14"> יד  וישב ארון האלהים עם בית עבד אדם בביתו--שלשה חדשים ויברך יהוה את בית עבד אדם ואת כל אשר לו  {ס} </verse>
      </chapter>
      <chapter osisID="1Chr.14">
        <verse osisID="1Chr.14.1"> א  וישלח חירם (חורם) מלך צר מלאכים אל דויד ועצי ארזים וחרשי קיר וחרשי עצים--לבנות לו בית </verse>
        <verse osisID="1Chr.14.2"> ב  וידע דויד כי הכינו יהוה למלך על ישראל  כי נשאת למעלה מלכותו בעבור עמו ישראל  {ס} </verse>
        <verse osisID="1Chr.14.3"> ג  ויקח דויד עוד נשים בירושלם ויולד דויד עוד בנים ובנות </verse>
        <verse osisID="1Chr.14.4"> ד  ואלה שמות הילודים אשר היו לו בירושלם  שמוע ושובב נתן ושלמה </verse>
        <verse osisID="1Chr.14.5"> ה  ויבחר ואלישוע ואלפלט </verse>
        <verse osisID="1Chr.14.6"> ו  ונגה ונפג ויפיע </verse>
        <verse osisID="1Chr.14.7"> ז  ואלישמע ובעלידע ואליפלט  {פ} br </verse>
        <verse osisID="1Chr.14.8"> ח  וישמעו פלשתים כי נמשח דויד למלך על כל ישראל ויעלו כל פלשתים לבקש את דויד וישמע דויד ויצא לפניהם </verse>
        <verse osisID="1Chr.14.9"> ט  ופלשתים באו ויפשטו בעמק רפאים </verse>
        <verse osisID="1Chr.14.10"> י  וישאל דויד באלהים לאמר--האעלה על פלשתיים (פלשתים) ונתתם בידי ויאמר לו יהוה עלה ונתתים בידך </verse>
        <verse osisID="1Chr.14.11"> יא  ויעלו בבעל פרצים ויכם שם דויד ויאמר דויד פרץ האלהים את אויבי בידי כפרץ מים על כן קראו שם המקום ההוא--בעל פרצים </verse>
        <verse osisID="1Chr.14.12"> יב  ויעזבו שם את אלהיהם ויאמר דויד וישרפו באש  {פ} br </verse>
        <verse osisID="1Chr.14.13"> יג  ויסיפו עוד פלשתים ויפשטו בעמק </verse>
        <verse osisID="1Chr.14.14"> יד  וישאל עוד דויד באלהים ויאמר לו האלהים לא תעלה אחריהם  הסב מעליהם ובאת להם ממול הבכאים </verse>
        <verse osisID="1Chr.14.15"> טו  ויהי כשמעך את קול הצעדה בראשי הבכאים--אז תצא במלחמה  כי יצא האלהים לפניך להכות את מחנה פלשתים </verse>
        <verse osisID="1Chr.14.16"> טז  ויעש דויד כאשר צוהו האלהים ויכו את מחנה פלשתים מגבעון ועד גזרה </verse>
        <verse osisID="1Chr.14.17"> יז  ויצא שם דויד בכל הארצות ויהוה נתן את פחדו על כל הגוים </verse>
      </chapter>
      <chapter osisID="1Chr.15">
        <verse osisID="1Chr.15.1"> א  ויעש לו בתים בעיר דויד ויכן מקום לארון האלהים ויט לו אהל </verse>
        <verse osisID="1Chr.15.2"> ב  אז אמר דויד לא לשאת את ארון האלהים כי אם הלוים  כי בם בחר יהוה לשאת את ארון יהוה ולשרתו--עד עולם  {פ} br </verse>
        <verse osisID="1Chr.15.3"> ג  ויקהל דויד את כל ישראל אל ירושלם להעלות את ארון יהוה אל מקומו אשר הכין לו </verse>
        <verse osisID="1Chr.15.4"> ד  ויאסף דויד את בני אהרן ואת הלוים  {ס} </verse>
        <verse osisID="1Chr.15.5"> ה  לבני קהת--אוריאל השר ואחיו מאה ועשרים  {ס} </verse>
        <verse osisID="1Chr.15.6"> ו  לבני מררי--עשיה השר ואחיו מאתים ועשרים  {ס} </verse>
        <verse osisID="1Chr.15.7"> ז  לבני גרשום--יואל השר ואחיו מאה ושלשים  {ס} </verse>
        <verse osisID="1Chr.15.8"> ח  לבני אליצפן--שמעיה השר ואחיו מאתים  {ס} </verse>
        <verse osisID="1Chr.15.9"> ט  לבני חברון--אליאל השר ואחיו שמונים  {ס} </verse>
        <verse osisID="1Chr.15.10"> י  לבני עזיאל  עמינדב השר--ואחיו מאה ושנים עשר  {פ} br </verse>
        <verse osisID="1Chr.15.11"> יא  ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב  {ס} </verse>
        <verse osisID="1Chr.15.12"> יב  ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל הכינותי לו </verse>
        <verse osisID="1Chr.15.13"> יג  כי למבראשונה לא אתם--פרץ יהוה אלהינו בנו כי לא דרשנהו כמשפט </verse>
        <verse osisID="1Chr.15.14"> יד  ויתקדשו הכהנים והלוים להעלות את ארון יהוה אלהי ישראל </verse>
        <verse osisID="1Chr.15.15"> טו  וישאו בני הלוים את ארון האלהים כאשר צוה משה כדבר יהוה--בכתפם במטות עליהם  {פ} br </verse>
        <verse osisID="1Chr.15.16"> טז  ויאמר דויד לשרי הלוים להעמיד את אחיהם המשררים בכלי שיר נבלים וכנרות ומצלתים--משמיעים להרים בקול לשמחה  {פ} br </verse>
        <verse osisID="1Chr.15.17"> יז  ויעמידו הלוים את הימן בן יואל ומן אחיו אסף בן ברכיהו  {ס}  ומן בני מררי אחיהם איתן בן קושיהו </verse>
        <verse osisID="1Chr.15.18"> יח  ועמהם אחיהם המשנים  זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל--השערים </verse>
        <verse osisID="1Chr.15.19"> יט  והמשררים הימן אסף ואיתן--במצלתים נחשת להשמיע </verse>
        <verse osisID="1Chr.15.20"> כ  וזכריה ועזיאל ושמירמות ויחיאל ועני ואליאב ומעשיהו ובניהו--בנבלים על עלמות </verse>
        <verse osisID="1Chr.15.21"> כא  ומתתיהו ואליפלהו ומקניהו ועבד אדם ויעיאל ועזזיהו--בכנרות על השמינית לנצח </verse>
        <verse osisID="1Chr.15.22"> כב  וכנניהו שר הלוים במשא--יסר במשא כי מבין הוא </verse>
        <verse osisID="1Chr.15.23"> כג  וברכיה ואלקנה שערים לארון </verse>
        <verse osisID="1Chr.15.24"> כד  ושבניהו ויושפט ונתנאל ועמשי וזכריהו ובניהו ואליעזר הכהנים מחצצרים (מחצרים) בחצצרות לפני ארון האלהים ועבד אדם ויחיה שערים לארון </verse>
        <verse osisID="1Chr.15.25"> כה  ויהי דויד וזקני ישראל ושרי האלפים  ההלכים להעלות את ארון ברית יהוה מן בית עבד אדם--בשמחה  {פ} br </verse>
        <verse osisID="1Chr.15.26"> כו  ויהי בעזר האלהים את הלוים נשאי ארון ברית יהוה ויזבחו שבעה פרים ושבעה אילים </verse>
        <verse osisID="1Chr.15.27"> כז  ודויד מכרבל במעיל בוץ וכל הלוים הנשאים את הארון והמשררים וכנניה השר המשא המשררים ועל דויד אפוד בד </verse>
        <verse osisID="1Chr.15.28"> כח  וכל ישראל מעלים את ארון ברית יהוה בתרועה ובקול שופר ובחצצרות ובמצלתים משמעים בנבלים וכנרות </verse>
        <verse osisID="1Chr.15.29"> כט  ויהי ארון ברית יהוה בא עד עיר דויד ומיכל בת שאול נשקפה בעד החלון ותרא את המלך דויד מרקד ומשחק ותבז לו בלבה  {פ} br </verse>
      </chapter>
      <chapter osisID="1Chr.16">
        <verse osisID="1Chr.16.1"> א  ויביאו את ארון האלהים ויציגו אתו בתוך האהל אשר נטה לו דויד ויקריבו עלות ושלמים לפני האלהים </verse>
        <verse osisID="1Chr.16.2"> ב  ויכל דויד מהעלות העלה והשלמים ויברך את העם בשם יהוה </verse>
        <verse osisID="1Chr.16.3"> ג  ויחלק לכל איש ישראל מאיש ועד אשה--לאיש ככר לחם ואשפר ואשישה </verse>
        <verse osisID="1Chr.16.4"> ד  ויתן לפני ארון יהוה מן הלוים--משרתים ולהזכיר ולהודות ולהלל ליהוה אלהי ישראל  {ס} </verse>
        <verse osisID="1Chr.16.5"> ה  אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע </verse>
        <verse osisID="1Chr.16.6"> ו  ובניהו ויחזיאל הכהנים--בחצצרות תמיד לפני ארון ברית האלהים </verse>
        <verse osisID="1Chr.16.7"> ז  ביום ההוא אז נתן דויד בראש להדות ליהוה--ביד אסף ואחיו  {ש} br </verse>
        <verse osisID="1Chr.16.8"> ח  הודו ליהוה קראו בשמו--  {ס}  הודיעו בעמים עלילתיו  {ר} br </verse>
        <verse osisID="1Chr.16.9"> ט  שירו לו זמרו לו--  {ס}  שיחו בכל נפלאתיו  {ר} br </verse>
        <verse osisID="1Chr.16.10"> י  התהללו בשם קדשו--  {ס}  ישמח לב מבקשי יהוה  {ר} br </verse>
        <verse osisID="1Chr.16.11"> יא  דרשו יהוה ועזו--  {ס}  בקשו פניו תמיד  {ר} br </verse>
        <verse osisID="1Chr.16.12"> יב  זכרו נפלאתיו אשר עשה--  {ס}  מפתיו ומשפטי פיהו  {ר} br </verse>
        <verse osisID="1Chr.16.13"> יג  זרע ישראל עבדו--  {ס}  בני יעקב בחיריו  {ר} br </verse>
        <verse osisID="1Chr.16.14"> יד  הוא יהוה אלהינו--  {ס}  בכל הארץ משפטיו  {ר} br </verse>
        <verse osisID="1Chr.16.15"> טו  זכרו לעולם בריתו--  {ס}  דבר צוה לאלף דור  {ר} br </verse>
        <verse osisID="1Chr.16.16"> טז  אשר כרת את אברהם--  {ס}  ושבועתו ליצחק  {ר} br </verse>
        <verse osisID="1Chr.16.17"> יז  ויעמידה ליעקב לחק--  {ס}  לישראל ברית עולם  {ר} br </verse>
        <verse osisID="1Chr.16.18"> יח  לאמר לך אתן ארץ כנען--  {ס}  חבל נחלתכם  {ר} br </verse>
        <verse osisID="1Chr.16.19"> יט  בהיותכם מתי מספר--  {ס}  כמעט וגרים בה  {ר} br </verse>
        <verse osisID="1Chr.16.20"> כ  ויתהלכו מגוי אל גוי--  {ס}  ומממלכה אל עם אחר  {ר} br </verse>
        <verse osisID="1Chr.16.21"> כא  לא הניח לאיש לעשקם--  {ס}  ויוכח עליהם מלכים  {ר} br </verse>
        <verse osisID="1Chr.16.22"> כב  אל תגעו במשיחי--  {ס}  ובנביאי אל תרעו  {ר} br {ש} </verse>
        <verse osisID="1Chr.16.23"> כג  שירו ליהוה כל הארץ--  {ס}  בשרו מיום אל יום ישועתו  {ר} br </verse>
        <verse osisID="1Chr.16.24"> כד  ספרו בגוים את כבודו--  {ס}  בכל העמים נפלאתיו  {ר} br </verse>
        <verse osisID="1Chr.16.25"> כה  כי גדול יהוה ומהלל מאד--  {ס}  ונורא הוא על כל אלהים  {ר} br </verse>
        <verse osisID="1Chr.16.26"> כו  כי כל אלהי העמים אלילים--  {ס}  ויהוה שמים עשה  {ר} br </verse>
        <verse osisID="1Chr.16.27"> כז  הוד והדר לפניו--  {ס}  עז וחדוה במקמו  {ר} br </verse>
        <verse osisID="1Chr.16.28"> כח  הבו ליהוה משפחות עמים--  {ס}  הבו ליהוה כבוד ועז  {ר} br </verse>
        <verse osisID="1Chr.16.29"> כט  הבו ליהוה כבוד שמו  {ס}  שאו מנחה ובאו לפניו--  {ר} br השתחוו ליהוה בהדרת קדש  {ס} </verse>
        <verse osisID="1Chr.16.30"> ל  חילו מלפניו כל הארץ--  {ר} br אף תכון תבל בל תמוט  {ס} </verse>
        <verse osisID="1Chr.16.31"> לא  ישמחו השמים ותגל הארץ--  {ר} br ויאמרו בגוים יהוה מלך  {ס} </verse>
        <verse osisID="1Chr.16.32"> לב  ירעם הים ומלואו--  {ר} br יעלץ השדה וכל אשר בו  {ס} </verse>
        <verse osisID="1Chr.16.33"> לג  אז ירננו עצי היער  {ר} br מלפני יהוה--כי בא לשפוט את הארץ  {ס} </verse>
        <verse osisID="1Chr.16.34"> לד  הודו ליהוה כי טוב--  {ר} br כי לעולם חסדו  {ס} </verse>
        <verse osisID="1Chr.16.35"> לה  ואמרו--הושיענו אלהי ישענו  {ר} br וקבצנו והצילנו מן הגוים  {ס}  להדות לשם קדשך  {ר} br להשתבח בתהלתך  {ס} </verse>
        <verse osisID="1Chr.16.36"> לו  ברוך יהוה אלהי ישראל--  {ר} br מן העולם ועד העלם ויאמרו כל העם אמן--  {ס}  והלל ליהוה  {ר} br {ש} </verse>
        <verse osisID="1Chr.16.37"> לז  ויעזב שם לפני ארון ברית יהוה לאסף ולאחיו  לשרת לפני הארון תמיד--לדבר יום ביומו </verse>
        <verse osisID="1Chr.16.38"> לח  ועבד אדם ואחיהם ששים ושמונה  {ס}  ועבד אדם בן ידיתון וחסה לשערים </verse>
        <verse osisID="1Chr.16.39"> לט  ואת צדוק הכהן ואחיו הכהנים לפני משכן יהוה--בבמה אשר בגבעון </verse>
        <verse osisID="1Chr.16.40"> מ  להעלות עלות ליהוה על מזבח העלה תמיד--לבקר ולערב ולכל הכתוב בתורת יהוה אשר צוה על ישראל </verse>
        <verse osisID="1Chr.16.41"> מא  ועמהם הימן וידותון ושאר הברורים אשר נקבו בשמות--להדות ליהוה כי לעולם חסדו </verse>
        <verse osisID="1Chr.16.42"> מב  ועמהם הימן וידותון חצצרות ומצלתים למשמיעים וכלי שיר האלהים ובני ידותון לשער </verse>
        <verse osisID="1Chr.16.43"> מג  וילכו כל העם איש לביתו ויסב דויד לברך את ביתו  {פ} br </verse>
      </chapter>
      <chapter osisID="1Chr.17">
        <verse osisID="1Chr.17.1"> א  ויהי כאשר ישב דויד בביתו ויאמר דויד אל נתן הנביא הנה אנכי יושב בבית הארזים וארון ברית יהוה תחת יריעות </verse>
        <verse osisID="1Chr.17.2"> ב  ויאמר נתן אל דויד כל אשר בלבבך עשה  כי האלהים עמך  {ס} </verse>
        <verse osisID="1Chr.17.3"> ג  ויהי בלילה ההוא ויהי דבר אלהים אל נתן לאמר </verse>
        <verse osisID="1Chr.17.4"> ד  לך ואמרת אל דויד עבדי כה אמר יהוה  לא אתה תבנה לי הבית לשבת </verse>
        <verse osisID="1Chr.17.5"> ה  כי לא ישבתי בבית מן היום אשר העליתי את ישראל עד היום הזה ואהיה מאהל אל אהל וממשכן </verse>
        <verse osisID="1Chr.17.6"> ו  בכל אשר התהלכתי בכל ישראל הדבר דברתי את אחד שפטי ישראל אשר צויתי לרעות את עמי לאמר  למה לא בניתם לי בית ארזים </verse>
        <verse osisID="1Chr.17.7"> ז  ועתה כה תאמר לעבדי לדויד  {ס}  כה אמר יהוה צבאות אני לקחתיך מן הנוה מן אחרי הצאן--להיות נגיד על עמי ישראל </verse>
        <verse osisID="1Chr.17.8"> ח  ואהיה עמך בכל אשר הלכת ואכרית את כל אויביך מפניך ועשיתי לך שם כשם הגדולים אשר בארץ </verse>
        <verse osisID="1Chr.17.9"> ט  ושמתי מקום לעמי ישראל ונטעתיהו ושכן תחתיו ולא ירגז עוד ולא יוסיפו בני עולה לבלתו כאשר בראשונה </verse>
        <verse osisID="1Chr.17.10"> י  ולמימים אשר צויתי שפטים על עמי ישראל והכנעתי את כל אויביך ואגד לך ובית יבנה לך יהוה </verse>
        <verse osisID="1Chr.17.11"> יא  והיה כי מלאו ימיך ללכת עם אבתיך והקימותי את זרעך אחריך אשר יהיה מבניך והכינותי את מלכותו </verse>
        <verse osisID="1Chr.17.12"> יב  הוא יבנה לי בית וכננתי את כסאו עד עולם </verse>
        <verse osisID="1Chr.17.13"> יג  אני אהיה לו לאב והוא יהיה לי לבן וחסדי לא אסיר מעמו כאשר הסירותי מאשר היה לפניך </verse>
        <verse osisID="1Chr.17.14"> יד  והעמדתיהו בביתי ובמלכותי עד העולם וכסאו יהיה נכון עד עולם </verse>
        <verse osisID="1Chr.17.15"> טו  ככל הדברים האלה וככל החזון הזה--כן דבר נתן אל דויד  {פ} br </verse>
        <verse osisID="1Chr.17.16"> טז  ויבא המלך דויד וישב לפני יהוה ויאמר מי אני יהוה אלהים ומי ביתי כי הביאתני עד הלם </verse>
        <verse osisID="1Chr.17.17"> יז  ותקטן זאת בעיניך אלהים ותדבר על בית עבדך למרחוק וראיתני כתור האדם המעלה--יהוה אלהים </verse>
        <verse osisID="1Chr.17.18"> יח  מה יוסיף עוד דויד אליך לכבוד את עבדך ואתה את עבדך ידעת </verse>
        <verse osisID="1Chr.17.19"> יט  יהוה--בעבור עבדך וכלבך עשית את כל הגדולה הזאת  להדיע את כל הגדלות </verse>
        <verse osisID="1Chr.17.20"> כ  יהוה אין כמוך ואין אלהים זולתך בכל אשר שמענו באזנינו </verse>
        <verse osisID="1Chr.17.21"> כא  ומי כעמך ישראל גוי אחד בארץ  אשר הלך האלהים לפדות לו עם לשום לך שם גדלות ונראות--לגרש מפני עמך אשר פדית ממצרים גוים </verse>
        <verse osisID="1Chr.17.22"> כב  ותתן את עמך ישראל לך לעם--עד עולם ואתה יהוה היית להם לאלהים </verse>
        <verse osisID="1Chr.17.23"> כג  ועתה יהוה--הדבר אשר דברת על עבדך ועל ביתו יאמן עד עולם ועשה כאשר דברת </verse>
        <verse osisID="1Chr.17.24"> כד  ויאמן ויגדל שמך עד עולם לאמר--יהוה צבאות אלהי ישראל אלהים לישראל ובית דויד עבדך נכון לפניך </verse>
        <verse osisID="1Chr.17.25"> כה  כי אתה אלהי גלית את אזן עבדך לבנות לו בית על כן מצא עבדך להתפלל לפניך </verse>
        <verse osisID="1Chr.17.26"> כו  ועתה יהוה אתה הוא האלהים ותדבר על עבדך הטובה הזאת </verse>
        <verse osisID="1Chr.17.27"> כז  ועתה הואלת לברך את בית עבדך להיות לעולם לפניך  כי אתה יהוה ברכת ומברך לעולם  {פ} br </verse>
      </chapter>
      <chapter osisID="1Chr.18">
        <verse osisID="1Chr.18.1"> א  ויהי אחרי כן ויך דויד את פלשתים ויכניעם ויקח את גת ובנתיה מיד פלשתים </verse>
        <verse osisID="1Chr.18.2"> ב  ויך את מואב ויהיו מואב עבדים לדויד נשאי מנחה </verse>
        <verse osisID="1Chr.18.3"> ג  ויך דויד את הדדעזר מלך צובה חמתה בלכתו להציב ידו בנהר פרת </verse>
        <verse osisID="1Chr.18.4"> ד  וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את כל הרכב ויותר ממנו מאה רכב </verse>
        <verse osisID="1Chr.18.5"> ה  ויבא ארם דרמשק לעזור להדדעזר מלך צובה ויך דויד בארם עשרים ושנים אלף איש </verse>
        <verse osisID="1Chr.18.6"> ו  וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך </verse>
        <verse osisID="1Chr.18.7"> ז  ויקח דויד את שלטי הזהב אשר היו על עבדי הדדעזר ויביאם ירושלם </verse>
        <verse osisID="1Chr.18.8"> ח  ומטבחת ומכון ערי הדדעזר לקח דויד נחשת רבה מאד בה עשה שלמה את ים הנחשת ואת העמודים ואת כלי הנחשת  {פ} br </verse>
        <verse osisID="1Chr.18.9"> ט  וישמע תעו מלך חמת  כי הכה דויד את כל חיל הדדעזר מלך צובה </verse>
        <verse osisID="1Chr.18.10"> י  וישלח את הדורם בנו אל המלך דויד לשאול (לשאל) לו לשלום ולברכו על אשר נלחם בהדדעזר ויכהו--כי איש מלחמות תעו היה הדדעזר וכל כלי זהב וכסף--ונחשת </verse>
        <verse osisID="1Chr.18.11"> יא  גם אתם הקדיש המלך דויד ליהוה עם הכסף והזהב אשר נשא מכל הגוים--מאדום וממואב ומבני עמון ומפלשתים ומעמלק </verse>
        <verse osisID="1Chr.18.12"> יב  ואבשי בן צרויה הכה את אדום בגיא המלח שמונה עשר אלף </verse>
        <verse osisID="1Chr.18.13"> יג  וישם באדום נציבים ויהיו כל אדום עבדים לדויד ויושע יהוה את דויד בכל אשר הלך </verse>
        <verse osisID="1Chr.18.14"> יד  וימלך דויד על כל ישראל ויהי עשה משפט וצדקה--לכל עמו </verse>
        <verse osisID="1Chr.18.15"> טו  ויואב בן צרויה על הצבא ויהושפט בן אחילוד מזכיר </verse>
        <verse osisID="1Chr.18.16"> טז  וצדוק בן אחיטוב ואבימלך בן אביתר כהנים ושושא סופר </verse>
        <verse osisID="1Chr.18.17"> יז  ובניהו בן יהוידע על הכרתי והפלתי ובני דויד הראשנים ליד המלך  {פ} br </verse>
      </chapter>
      <chapter osisID="1Chr.19">
        <verse osisID="1Chr.19.1"> א  ויהי אחרי כן וימת נחש מלך בני עמון וימלך בנו תחתיו </verse>
        <verse osisID="1Chr.19.2"> ב  ויאמר דויד אעשה חסד עם חנון בן נחש כי עשה אביו עמי חסד וישלח דויד מלאכים לנחמו על אביו ויבאו עבדי דויד אל ארץ בני עמון אל חנון--לנחמו </verse>
        <verse osisID="1Chr.19.3"> ג  ויאמרו שרי בני עמון לחנון המכבד דויד את אביך בעיניך כי שלח לך מנחמים הלא בעבור לחקר ולהפך ולרגל הארץ באו עבדיו אליך </verse>
        <verse osisID="1Chr.19.4"> ד  ויקח חנון את עבדי דויד ויגלחם ויכרת את מדויהם בחצי עד המפשעה וישלחם </verse>
        <verse osisID="1Chr.19.5"> ה  וילכו ויגידו לדויד על האנשים וישלח לקראתם כי היו האנשים נכלמים מאד ויאמר המלך שבו בירחו עד אשר יצמח זקנכם ושבתם  {ס} </verse>
        <verse osisID="1Chr.19.6"> ו  ויראו בני עמון כי התבאשו עם דויד וישלח חנון ובני עמון אלף ככר כסף לשכר להם מן ארם נהרים ומן ארם מעכה ומצובה רכב ופרשים </verse>
        <verse osisID="1Chr.19.7"> ז  וישכרו להם שנים ושלשים אלף רכב ואת מלך מעכה ואת עמו ויבאו ויחנו לפני מידבא  {ס}  ובני עמון נאספו מעריהם ויבאו למלחמה  {ס} </verse>
        <verse osisID="1Chr.19.8"> ח  וישמע דויד וישלח את יואב ואת כל צבא הגבורים </verse>
        <verse osisID="1Chr.19.9"> ט  ויצאו בני עמון ויערכו מלחמה פתח העיר והמלכים אשר באו לבדם בשדה </verse>
        <verse osisID="1Chr.19.10"> י  וירא יואב כי היתה פני המלחמה אליו--פנים ואחור ויבחר מכל בחור בישראל ויערך לקראת ארם </verse>
        <verse osisID="1Chr.19.11"> יא  ואת יתר העם נתן ביד אבשי אחיו ויערכו לקראת בני עמון </verse>
        <verse osisID="1Chr.19.12"> יב  ויאמר אם תחזק ממני ארם--והיית לי לתשועה  {ס}  ואם בני עמון יחזקו ממך והושעתיך </verse>
        <verse osisID="1Chr.19.13"> יג  חזק ונתחזקה בעד עמנו ובעד ערי אלהינו ויהוה הטוב בעיניו יעשה </verse>
        <verse osisID="1Chr.19.14"> יד  ויגש יואב והעם אשר עמו לפני ארם--למלחמה וינוסו מפניו </verse>
        <verse osisID="1Chr.19.15"> טו  ובני עמון ראו כי נס ארם וינוסו גם הם מפני אבשי אחיו ויבאו העירה ויבא יואב ירושלם  {ס} </verse>
        <verse osisID="1Chr.19.16"> טז  וירא ארם כי נגפו לפני ישראל וישלחו מלאכים ויוציאו את ארם אשר מעבר הנהר ושופך שר צבא הדדעזר לפניהם </verse>
        <verse osisID="1Chr.19.17"> יז  ויגד לדויד ויאסף את כל ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו </verse>
        <verse osisID="1Chr.19.18"> יח  וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר הצבא המית </verse>
        <verse osisID="1Chr.19.19"> יט  ויראו עבדי הדדעזר כי נגפו לפני ישראל וישלימו עם דויד ויעבדהו ולא אבה ארם להושיע את בני עמון עוד  {ס} </verse>
      </chapter>
      <chapter osisID="1Chr.20">
        <verse osisID="1Chr.20.1"> א  ויהי לעת תשובת השנה לעת צאת המלכים וינהג יואב את חיל הצבא וישחת את ארץ בני עמון ויבא ויצר את רבה ודויד ישב בירושלם ויך יואב את רבה ויהרסה </verse>
        <verse osisID="1Chr.20.2"> ב  ויקח דויד את עטרת מלכם מעל ראשו וימצאה משקל ככר זהב ובה אבן יקרה ותהי על ראש דויד ושלל העיר הוציא הרבה מאד </verse>
        <verse osisID="1Chr.20.3"> ג  ואת העם אשר בה הוציא וישר במגרה ובחריצי הברזל ובמגרות וכן יעשה דויד לכל ערי בני עמון וישב דויד וכל העם ירושלם  {ס} </verse>
        <verse osisID="1Chr.20.4"> ד  ויהי אחרי כן ותעמד מלחמה בגזר עם פלשתים אז הכה סבכי החשתי את ספי מילידי הרפאים--ויכנעו </verse>
        <verse osisID="1Chr.20.5"> ה  ותהי עוד מלחמה את פלשתים ויך אלחנן בן יעור (יעיר) את לחמי אחי גלית הגתי--ועץ חניתו כמנור ארגים  {ס} </verse>
        <verse osisID="1Chr.20.6"> ו  ותהי עוד מלחמה בגת ויהי איש מדה ואצבעתיו שש ושש עשרים וארבע וגם הוא נולד להרפא </verse>
        <verse osisID="1Chr.20.7"> ז  ויחרף את ישראל ויכהו יהונתן בן שמעא אחי דויד </verse>
        <verse osisID="1Chr.20.8"> ח  אל נולדו להרפא בגת ויפלו ביד דויד וביד עבדיו  {פ} br </verse>
      </chapter>
      <chapter osisID="1Chr.21">
        <verse osisID="1Chr.21.1"> א  ויעמד שטן על ישראל ויסת את דויד למנות את ישראל </verse>
        <verse osisID="1Chr.21.2"> ב  ויאמר דויד אל יואב ואל שרי העם לכו ספרו את ישראל מבאר שבע ועד דן והביאו אלי ואדעה את מספרם </verse>
        <verse osisID="1Chr.21.3"> ג  ויאמר יואב יוסף יהוה על עמו כהם מאה פעמים--הלא אדני המלך כלם לאדני לעבדים למה יבקש זאת אדני למה יהיה לאשמה לישראל </verse>
        <verse osisID="1Chr.21.4"> ד  ודבר המלך חזק על יואב ויצא יואב ויתהלך בכל ישראל ויבא ירושלם </verse>
        <verse osisID="1Chr.21.5"> ה  ויתן יואב את מספר מפקד העם אל דויד ויהי כל ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב </verse>
        <verse osisID="1Chr.21.6"> ו  ולוי ובנימן לא פקד בתוכם  כי נתעב דבר המלך את יואב </verse>
        <verse osisID="1Chr.21.7"> ז  וירע בעיני האלהים על הדבר הזה ויך את ישראל  {ס} </verse>
        <verse osisID="1Chr.21.8"> ח  ויאמר דויד אל האלהים חטאתי מאד אשר עשיתי את הדבר הזה ועתה העבר נא את עוון עבדך כי נסכלתי מאד  {פ} br </verse>
        <verse osisID="1Chr.21.9"> ט  וידבר יהוה אל גד חזה דויד לאמר </verse>
        <verse osisID="1Chr.21.10"> י  לך ודברת אל דויד לאמר כה אמר יהוה שלוש אני נטה עליך  בחר לך אחת מהנה ואעשה לך </verse>
        <verse osisID="1Chr.21.11"> יא  ויבא גד אל דויד ויאמר לו כה אמר יהוה קבל לך </verse>
        <verse osisID="1Chr.21.12"> יב  אם שלוש שנים רעב ואם שלשה חדשים נספה מפני צריך וחרב אויביך למשגת ואם שלשת ימים חרב יהוה ודבר בארץ ומלאך יהוה משחית בכל גבול ישראל  ועתה ראה מה אשיב את שלחי דבר  {ס} </verse>
        <verse osisID="1Chr.21.13"> יג  ויאמר דויד אל גד צר לי מאד אפלה נא ביד יהוה כי רבים רחמיו מאד וביד אדם אל אפל </verse>
        <verse osisID="1Chr.21.14"> יד  ויתן יהוה דבר בישראל ויפל מישראל שבעים אלף איש </verse>
        <verse osisID="1Chr.21.15"> טו  וישלח האלהים מלאך לירושלם להשחיתה וכהשחית ראה יהוה וינחם על הרעה ויאמר למלאך המשחית רב עתה הרף ידך ומלאך יהוה עמד עם גרן ארנן היבוסי  {ס} </verse>
        <verse osisID="1Chr.21.16"> טז  וישא דויד את עיניו וירא את מלאך יהוה עמד בין הארץ ובין השמים וחרבו שלופה בידו נטויה על ירושלם ויפל דויד והזקנים מכסים בשקים על פניהם </verse>
        <verse osisID="1Chr.21.17"> יז  ויאמר דויד אל האלהים הלא אני אמרתי למנות בעם ואני הוא אשר חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה  {ס} </verse>
        <verse osisID="1Chr.21.18"> יח  ומלאך יהוה אמר אל גד לאמר לדויד  כי יעלה דויד להקים מזבח ליהוה בגרן ארנן היבסי </verse>
        <verse osisID="1Chr.21.19"> יט  ויעל דויד בדבר גד אשר דבר בשם יהוה </verse>
        <verse osisID="1Chr.21.20"> כ  וישב ארנן וירא את המלאך וארבעת בניו עמו מתחבאים וארנן דש חטים </verse>
        <verse osisID="1Chr.21.21"> כא  ויבא דויד עד ארנן ויבט ארנן וירא את דויד ויצא מן הגרן וישתחו לדויד אפים ארצה </verse>
        <verse osisID="1Chr.21.22"> כב  ויאמר דויד אל ארנן תנה לי מקום הגרן ואבנה בו מזבח ליהוה בכסף מלא תנהו לי ותעצר המגפה מעל העם </verse>
        <verse osisID="1Chr.21.23"> כג  ויאמר ארנן אל דויד קח לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה--הכל נתתי </verse>
        <verse osisID="1Chr.21.24"> כד  ויאמר המלך דויד לארנן לא כי קנה אקנה בכסף מלא  כי לא אשא אשר לך ליהוה והעלות עולה חנם </verse>
        <verse osisID="1Chr.21.25"> כה  ויתן דויד לארנן במקום שקלי זהב משקל שש מאות </verse>
        <verse osisID="1Chr.21.26"> כו  ויבן שם דויד מזבח ליהוה ויעל עלות ושלמים ויקרא אל יהוה ויענהו באש מן השמים על מזבח העלה  {ס} </verse>
        <verse osisID="1Chr.21.27"> כז  ויאמר יהוה למלאך וישב חרבו אל נדנה </verse>
        <verse osisID="1Chr.21.28"> כח  בעת ההיא--בראות דויד כי ענהו יהוה בגרן ארנן היבוסי ויזבח שם </verse>
        <verse osisID="1Chr.21.29"> כט  ומשכן יהוה אשר עשה משה במדבר ומזבח העולה--בעת ההיא  בבמה בגבעון </verse>
        <verse osisID="1Chr.21.30"> ל  ולא יכל דויד ללכת לפניו לדרש אלהים  כי נבעת--מפני חרב מלאך יהוה  {ס} </verse>
      </chapter>
      <chapter osisID="1Chr.22">
        <verse osisID="1Chr.22.1"> א  ויאמר דויד--זה הוא בית יהוה האלהים וזה מזבח לעלה לישראל  {פ} br </verse>
        <verse osisID="1Chr.22.2"> ב  ויאמר דויד--לכנוס את הגרים אשר בארץ ישראל ויעמד חצבים לחצוב אבני גזית לבנות בית האלהים </verse>
        <verse osisID="1Chr.22.3"> ג  וברזל לרב למסמרים לדלתות השערים ולמחברות--הכין דויד ונחשת לרב אין משקל </verse>
        <verse osisID="1Chr.22.4"> ד  ועצי ארזים לאין מספר  כי הביאו הצידנים והצרים עצי ארזים לרב--לדויד  {פ} br </verse>
        <verse osisID="1Chr.22.5"> ה  ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל הארצות אכינה נא לו ויכן דויד לרב לפני מותו </verse>
        <verse osisID="1Chr.22.6"> ו  ויקרא לשלמה בנו ויצוהו לבנות בית ליהוה אלהי ישראל  {ס} </verse>
        <verse osisID="1Chr.22.7"> ז  ויאמר דויד לשלמה  בנו (בני)--אני היה עם לבבי לבנות בית לשם יהוה אלהי </verse>
        <verse osisID="1Chr.22.8"> ח  ויהי עלי דבר יהוה לאמר דם לרב שפכת ומלחמות גדלות עשית  לא תבנה בית לשמי--כי דמים רבים שפכת ארצה לפני </verse>
        <verse osisID="1Chr.22.9"> ט  הנה בן נולד לך הוא יהיה איש מנוחה והניחותי לו מכל אויביו מסביב  כי שלמה יהיה שמו ושלום ושקט אתן על ישראל בימיו </verse>
        <verse osisID="1Chr.22.10"> י  הוא יבנה בית לשמי והוא יהיה לי לבן ואני לו לאב והכינותי כסא מלכותו על ישראל--עד עולם </verse>
        <verse osisID="1Chr.22.11"> יא  עתה בני יהי יהוה עמך והצלחת ובנית בית יהוה אלהיך כאשר דבר עליך </verse>
        <verse osisID="1Chr.22.12"> יב  אך יתן לך יהוה שכל ובינה ויצוך על ישראל ולשמור את תורת יהוה אלהיך </verse>
        <verse osisID="1Chr.22.13"> יג  אז תצליח--אם תשמור לעשות את החקים ואת המשפטים אשר צוה יהוה את משה על ישראל חזק ואמץ אל תירא ואל תחת </verse>
        <verse osisID="1Chr.22.14"> יד  והנה בעניי הכינותי לבית יהוה זהב ככרים מאה אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף </verse>
        <verse osisID="1Chr.22.15"> טו  ועמך לרב עשי מלאכה--חצבים וחרשי אבן ועץ וכל חכם בכל מלאכה </verse>
        <verse osisID="1Chr.22.16"> טז  לזהב לכסף ולנחשת ולברזל אין מספר קום ועשה ויהי יהוה עמך </verse>
        <verse osisID="1Chr.22.17"> יז  ויצו דויד לכל שרי ישראל לעזר לשלמה בנו  {ס} </verse>
        <verse osisID="1Chr.22.18"> יח  הלא יהוה אלהיכם עמכם והניח לכם מסביב  כי נתן בידי את ישבי הארץ ונכבשה הארץ לפני יהוה ולפני עמו </verse>
        <verse osisID="1Chr.22.19"> יט  עתה תנו לבבכם ונפשכם לדרוש ליהוה אלהיכם וקומו ובנו את מקדש יהוה האלהים להביא את ארון ברית יהוה וכלי קדש האלהים לבית הנבנה לשם יהוה  {פ} br </verse>
      </chapter>
      <chapter osisID="1Chr.23">
        <verse osisID="1Chr.23.1"> א  ודויד זקן ושבע ימים וימלך את שלמה בנו על ישראל </verse>
        <verse osisID="1Chr.23.2"> ב  ויאסף את כל שרי ישראל והכהנים והלוים </verse>
        <verse osisID="1Chr.23.3"> ג  ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף </verse>
        <verse osisID="1Chr.23.4"> ד  מאלה לנצח על מלאכת בית יהוה עשרים וארבעה אלף ושטרים ושפטים ששת אלפים </verse>
        <verse osisID="1Chr.23.5"> ה  וארבעת אלפים שערים וארבעת אלפים מהללים ליהוה בכלים אשר עשיתי להלל  {ס} </verse>
        <verse osisID="1Chr.23.6"> ו  ויחלקם דויד מחלקות  {ס}  לבני לוי לגרשון קהת ומררי  {ס} </verse>
        <verse osisID="1Chr.23.7"> ז  לגרשני לעדן ושמעי  {ס} </verse>
        <verse osisID="1Chr.23.8"> ח  בני לעדן הראש יחיאל וזתם ויואל--שלשה  {ס} </verse>
        <verse osisID="1Chr.23.9"> ט  בני שמעי שלמות (שלמית) וחזיאל והרן--שלשה אלה ראשי האבות ללעדן  {ס} </verse>
        <verse osisID="1Chr.23.10"> י  ובני שמעי--יחת זינא ויעוש ובריעה אלה בני שמעי ארבעה </verse>
        <verse osisID="1Chr.23.11"> יא  ויהי יחת הראש וזיזה השני ויעוש ובריעה לא הרבו בנים ויהיו לבית אב לפקדה אחת  {ס} </verse>
        <verse osisID="1Chr.23.12"> יב  בני קהת עמרם יצהר חברון ועזיאל--ארבעה  {ס} </verse>
        <verse osisID="1Chr.23.13"> יג  בני עמרם אהרן ומשה ויבדל אהרן להקדישו קדש קדשים הוא ובניו עד עולם--להקטיר לפני יהוה לשרתו ולברך בשמו עד עולם </verse>
        <verse osisID="1Chr.23.14"> יד  ומשה איש האלהים--בניו יקראו על שבט הלוי  {ס} </verse>
        <verse osisID="1Chr.23.15"> טו  בני משה גרשום ואליעזר </verse>
        <verse osisID="1Chr.23.16"> טז  בני גרשום שבואל הראש </verse>
        <verse osisID="1Chr.23.17"> יז  ויהיו בני אליעזר רחביה הראש ולא היה לאליעזר בנים אחרים ובני רחביה רבו למעלה  {ס} </verse>
        <verse osisID="1Chr.23.18"> יח  בני יצהר שלמית הראש </verse>
        <verse osisID="1Chr.23.19"> יט  בני חברון--יריהו הראש אמריה השני יחזיאל השלישי ויקמעם הרביעי </verse>
        <verse osisID="1Chr.23.20"> כ  בני עזיאל--מיכה הראש וישיה השני </verse>
        <verse osisID="1Chr.23.21"> כא  בני מררי מחלי ומושי בני מחלי אלעזר וקיש </verse>
        <verse osisID="1Chr.23.22"> כב  וימת אלעזר ולא היו לו בנים כי אם בנות וישאום בני קיש אחיהם </verse>
        <verse osisID="1Chr.23.23"> כג  בני מושי מחלי ועדר וירמות--שלושה  {ס} </verse>
        <verse osisID="1Chr.23.24"> כד  אלה בני לוי לבית אבותיהם ראשי האבות לפקודיהם במספר שמות לגלגלתם עשה המלאכה לעבדת בית יהוה--מבן עשרים שנה ומעלה </verse>
        <verse osisID="1Chr.23.25"> כה  כי אמר דויד הניח יהוה אלהי ישראל לעמו וישכן בירושלם עד לעולם </verse>
        <verse osisID="1Chr.23.26"> כו  וגם ללוים--אין לשאת את המשכן ואת כל כליו לעבדתו </verse>
        <verse osisID="1Chr.23.27"> כז  כי בדברי דויד האחרונים המה מספר בני לוי מבן עשרים שנה ולמעלה </verse>
        <verse osisID="1Chr.23.28"> כח  כי מעמדם ליד בני אהרן לעבדת בית יהוה על החצרות ועל הלשכות ועל טהרת לכל קדש--ומעשה עבדת בית האלהים </verse>
        <verse osisID="1Chr.23.29"> כט  וללחם המערכת ולסלת למנחה ולרקיקי המצות ולמחבת ולמרבכת ולכל משורה ומדה </verse>
        <verse osisID="1Chr.23.30"> ל  ולעמד בבקר בבקר להדות ולהלל ליהוה וכן לערב </verse>
        <verse osisID="1Chr.23.31"> לא  ולכל העלות עלות ליהוה לשבתות לחדשים ולמעדים--במספר כמשפט עליהם תמיד לפני יהוה </verse>
        <verse osisID="1Chr.23.32"> לב  ושמרו את משמרת אהל מועד ואת משמרת הקדש ומשמרת בני אהרן אחיהם--לעבדת בית יהוה  {פ} br </verse>
      </chapter>
      <chapter osisID="1Chr.24">
        <verse osisID="1Chr.24.1"> א  ולבני אהרן מחלקותם  בני אהרן--נדב ואביהוא אלעזר ואיתמר </verse>
        <verse osisID="1Chr.24.2"> ב  וימת נדב ואביהוא לפני אביהם ובנים לא היו להם ויכהנו אלעזר ואיתמר </verse>
        <verse osisID="1Chr.24.3"> ג  ויחלקם דויד--וצדוק מן בני אלעזר ואחימלך מן בני איתמר  לפקדתם בעבדתם </verse>
        <verse osisID="1Chr.24.4"> ד  וימצאו בני אלעזר רבים לראשי הגברים מן בני איתמר--ויחלקום  לבני אלעזר ראשים לבית אבות ששה עשר ולבני איתמר לבית אבותם שמונה </verse>
        <verse osisID="1Chr.24.5"> ה  ויחלקום בגורלות אלה עם אלה  כי היו שרי קדש ושרי האלהים מבני אלעזר ובבני איתמר  {ס} </verse>
        <verse osisID="1Chr.24.6"> ו  ויכתבם שמעיה בן נתנאל הסופר מן הלוי לפני המלך והשרים וצדוק הכהן ואחימלך בן אביתר וראשי האבות לכהנים וללוים--בית אב אחד אחז לאלעזר ואחז אחז לאיתמר  {פ} br </verse>
        <verse osisID="1Chr.24.7"> ז  ויצא הגורל הראשון ליהויריב  {ס}  לידעיה השני  {ס} </verse>
        <verse osisID="1Chr.24.8"> ח  לחרם  {ר} br השלישי  {ס}  לשערים הרבעי  {ס} </verse>
        <verse osisID="1Chr.24.9"> ט  למלכיה  {ר} br החמישי  {ס}  למימן הששי  {ס} </verse>
        <verse osisID="1Chr.24.10"> י  להקוץ  {ר} br השבעי  {ס}  לאביה השמיני  {ס} </verse>
        <verse osisID="1Chr.24.11"> יא  לישוע  {ר} br התשעי  {ס}  לשכניהו העשרי  {ס} </verse>
        <verse osisID="1Chr.24.12"> יב  לאלישיב  {ר} br עשתי עשר  {ס}  ליקים שנים עשר  {ס} </verse>
        <verse osisID="1Chr.24.13"> יג  לחפה  {ר} br שלשה עשר  {ס}  לישבאב ארבעה עשר  {ס} </verse>
        <verse osisID="1Chr.24.14"> יד  לבלגה  {ר} br חמשה עשר  {ס}  לאמר ששה עשר  {ס} </verse>
        <verse osisID="1Chr.24.15"> טו  לחזיר שבעה  {ר} br עשר  {ס}  להפצץ שמונה עשר  {ס} </verse>
        <verse osisID="1Chr.24.16"> טז  לפתחיה תשעה  {ר} br עשר  {ס}  ליחזקאל העשרים  {ס} </verse>
        <verse osisID="1Chr.24.17"> יז  ליכין אחד  {ר} br ועשרים  {ס}  לגמול שנים ועשרים  {ס} </verse>
        <verse osisID="1Chr.24.18"> יח  לדליהו שלשה  {ר} br ועשרים  {ס}  למעזיהו ארבעה ועשרים  {פ} br </verse>
        <verse osisID="1Chr.24.19"> יט  אלה פקדתם לעבדתם לבוא לבית יהוה כמשפטם ביד אהרן אביהם  כאשר צוהו יהוה אלהי ישראל  {פ} br </verse>
        <verse osisID="1Chr.24.20"> כ  ולבני לוי הנותרים  לבני עמרם שובאל לבני שובאל יחדיהו  {ס} </verse>
        <verse osisID="1Chr.24.21"> כא  לרחביהו--לבני רחביהו הראש ישיה  {ס} </verse>
        <verse osisID="1Chr.24.22"> כב  ליצהרי שלמות לבני שלמות יחת  {ס} </verse>
        <verse osisID="1Chr.24.23"> כג  ובני יריהו אמריהו השני יחזיאל השלישי יקמעם הרביעי  {ס} </verse>
        <verse osisID="1Chr.24.24"> כד  בני עזיאל מיכה לבני מיכה שמור (שמיר) </verse>
        <verse osisID="1Chr.24.25"> כה  אחי מיכה ישיה  {ס}  לבני ישיה זכריהו  {ס} </verse>
        <verse osisID="1Chr.24.26"> כו  בני מררי מחלי ומושי  {ס}  בני יעזיהו בנו  {ס} </verse>
        <verse osisID="1Chr.24.27"> כז  בני מררי--ליעזיהו בנו ושהם וזכור ועברי  {ס} </verse>
        <verse osisID="1Chr.24.28"> כח  למחלי אלעזר ולא היה לו בנים  {ס} </verse>
        <verse osisID="1Chr.24.29"> כט  לקיש בני קיש ירחמאל  {ס} </verse>
        <verse osisID="1Chr.24.30"> ל  ובני מושי מחלי ועדר וירימות אלה בני הלוים לבית אבתיהם </verse>
        <verse osisID="1Chr.24.31"> לא  ויפילו גם הם גורלות לעמת אחיהם בני אהרן לפני דויד המלך וצדוק ואחימלך וראשי האבות לכהנים וללוים--אבות הראש לעמת אחיו הקטן  {ס} </verse>
      </chapter>
      <chapter osisID="1Chr.25">
        <verse osisID="1Chr.25.1"> א  ויבדל דויד ושרי הצבא לעבדה לבני אסף והימן וידותון הנביאים (הנבאים) בכנרות בנבלים ובמצלתים ויהי מספרם אנשי מלאכה לעבדתם </verse>
        <verse osisID="1Chr.25.2"> ב  לבני אסף זכור ויוסף ונתניה ואשראלה--בני אסף  על יד אסף הנבא על ידי המלך </verse>
        <verse osisID="1Chr.25.3"> ג  לידותון--בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על הדות והלל ליהוה  {ס} </verse>
        <verse osisID="1Chr.25.4"> ד  להימן--בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאת </verse>
        <verse osisID="1Chr.25.5"> ה  כל אלה בנים להימן חזה המלך בדברי האלהים--להרים קרן ויתן האלהים להימן בנים ארבעה עשר--ובנות שלוש </verse>
        <verse osisID="1Chr.25.6"> ו  כל אלה על ידי אביהם בשיר בית יהוה במצלתים נבלים וכנרות לעבדת בית האלהים--על ידי המלך אסף וידותון והימן </verse>
        <verse osisID="1Chr.25.7"> ז  ויהי מספרם עם אחיהם מלמדי שיר ליהוה  כל המבין--מאתים שמונים ושמונה </verse>
        <verse osisID="1Chr.25.8"> ח  ויפילו גורלות משמרת לעמת כקטן כגדול--מבין עם תלמיד  {פ} br </verse>
        <verse osisID="1Chr.25.9"> ט  ויצא הגורל הראשון לאסף--ליוסף  {ס}  גדליהו השני--הוא ואחיו  {ר} br ובניו שנים עשר  {ס} </verse>
        <verse osisID="1Chr.25.10"> י  השלשי זכור בניו ואחיו שנים  {ר} br עשר  {ס} </verse>
        <verse osisID="1Chr.25.11"> יא  הרביעי ליצרי--בניו ואחיו שנים עשר  {ס} </verse>
        <verse osisID="1Chr.25.12"> יב  החמישי  {ר} br נתניהו בניו ואחיו שנים עשר  {ס} </verse>
        <verse osisID="1Chr.25.13"> יג  הששי בקיהו בניו ואחיו שנים  {ר} br עשר  {ס} </verse>
        <verse osisID="1Chr.25.14"> יד  השבעי ישראלה בניו ואחיו שנים עשר  {ס} </verse>
        <verse osisID="1Chr.25.15"> טו  השמיני  {ר} br ישעיהו בניו ואחיו שנים עשר  {ס} </verse>
        <verse osisID="1Chr.25.16"> טז  התשיעי מתניהו בניו ואחיו  {ר} br שנים עשר  {ס} </verse>
        <verse osisID="1Chr.25.17"> יז  העשירי שמעי בניו ואחיו שנים עשר  {ס} </verse>
        <verse osisID="1Chr.25.18"> יח  עשתי  {ר} br עשר עזראל בניו ואחיו שנים עשר  {ס} </verse>
        <verse osisID="1Chr.25.19"> יט  השנים עשר לחשביה  {ר} br בניו ואחיו שנים עשר  {ס} </verse>
        <verse osisID="1Chr.25.20"> כ  לשלשה עשר שובאל בניו ואחיו שנים  {ר} br עשר  {ס} </verse>
        <verse osisID="1Chr.25.21"> כא  לארבעה עשר מתתיהו בניו ואחיו שנים עשר  {ס} </verse>
        <verse osisID="1Chr.25.22"> כב  לחמשה  {ר} br עשר לירמות בניו ואחיו שנים עשר  {ס} </verse>
        <verse osisID="1Chr.25.23"> כג  לששה עשר לחנניהו בניו  {ר} br ואחיו שנים עשר  {ס} </verse>
        <verse osisID="1Chr.25.24"> כד  לשבעה עשר לישבקשה בניו ואחיו שנים  {ר} br עשר  {ס} </verse>
        <verse osisID="1Chr.25.25"> כה  לשמונה עשר לחנני בניו ואחיו שנים עשר  {ס} </verse>
        <verse osisID="1Chr.25.26"> כו  לתשעה  {ר} br עשר למלותי בניו ואחיו שנים עשר  {ס} </verse>
        <verse osisID="1Chr.25.27"> כז  לעשרים לאליתה--בניו  {ר} br ואחיו שנים עשר  {ס} </verse>
        <verse osisID="1Chr.25.28"> כח  לאחד ועשרים להותיר בניו ואחיו שנים  {ר} br עשר  {ס} </verse>
        <verse osisID="1Chr.25.29"> כט  לשנים ועשרים לגדלתי בניו ואחיו שנים עשר  {ס} </verse>
        <verse osisID="1Chr.25.30"> ל  לשלשה  {ר} br ועשרים למחזיאות בניו ואחיו שנים עשר  {ס} </verse>
        <verse osisID="1Chr.25.31"> לא  לארבעה ועשרים  {ר} br לרוממתי עזר בניו ואחיו שנים עשר  {פ} br </verse>
      </chapter>
      <chapter osisID="1Chr.26">
        <verse osisID="1Chr.26.1"> א  למחלקות לשערים--לקרחים משלמיהו בן קרא מן בני אסף </verse>
        <verse osisID="1Chr.26.2"> ב  ולמשלמיהו בנים--זכריהו הבכור ידיעאל השני זבדיהו השלישי יתניאל הרביעי </verse>
        <verse osisID="1Chr.26.3"> ג  עילם החמישי יהוחנן הששי אליהועיני השביעי </verse>
        <verse osisID="1Chr.26.4"> ד  ולעבד אדם בנים--שמעיה הבכור יהוזבד השני יואח השלשי ושכר הרביעי ונתנאל החמישי </verse>
        <verse osisID="1Chr.26.5"> ה  עמיאל הששי יששכר השביעי פעלתי השמיני  כי ברכו אלהים  {ס} </verse>
        <verse osisID="1Chr.26.6"> ו  ולשמעיה בנו נולד בנים הממשלים לבית אביהם  כי גבורי חיל המה </verse>
        <verse osisID="1Chr.26.7"> ז  בני שמעיה עתני ורפאל ועובד אלזבד אחיו--בני חיל אליהו וסמכיהו </verse>
        <verse osisID="1Chr.26.8"> ח  כל אלה מבני עבד אדם המה ובניהם ואחיהם איש חיל בכח לעבדה--ששים ושנים לעבד אדם </verse>
        <verse osisID="1Chr.26.9"> ט  ולמשלמיהו בנים ואחים בני חיל--שמונה עשר  {ס} </verse>
        <verse osisID="1Chr.26.10"> י  ולחסה מן בני מררי בנים--שמרי הראש כי לא היה בכור וישימהו אביהו לראש </verse>
        <verse osisID="1Chr.26.11"> יא  חלקיהו השני טבליהו השלשי זכריהו הרבעי כל בנים ואחים לחסה שלשה עשר </verse>
        <verse osisID="1Chr.26.12"> יב  לאלה מחלקות השערים לראשי הגברים משמרות--לעמת אחיהם  לשרת בבית יהוה </verse>
        <verse osisID="1Chr.26.13"> יג  ויפילו גורלות כקטן כגדול לבית אבותם--לשער ושער  {פ} br </verse>
        <verse osisID="1Chr.26.14"> יד  ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה </verse>
        <verse osisID="1Chr.26.15"> טו  לעבד אדם נגבה ולבניו בית האספים </verse>
        <verse osisID="1Chr.26.16"> טז  לשפים ולחסה למערב עם שער שלכת במסלה העולה משמר לעמת משמר  {ס} </verse>
        <verse osisID="1Chr.26.17"> יז  למזרח הלוים ששה לצפונה ליום ארבעה לנגבה ליום ארבעה  {ס}  ולאספים שנים שנים </verse>
        <verse osisID="1Chr.26.18"> יח  לפרבר למערב--ארבעה למסלה שנים לפרבר </verse>
        <verse osisID="1Chr.26.19"> יט  אלה מחלקות השערים לבני הקרחי ולבני מררי </verse>
        <verse osisID="1Chr.26.20"> כ  והלוים--אחיה על אוצרות בית האלהים ולאצרות הקדשים  {ס} </verse>
        <verse osisID="1Chr.26.21"> כא  בני לעדן בני הגרשני ללעדן ראשי האבות ללעדן הגרשני--יחיאלי  {ס} </verse>
        <verse osisID="1Chr.26.22"> כב  בני יחיאלי--זתם ויואל אחיו על אצרות בית יהוה  {ס} </verse>
        <verse osisID="1Chr.26.23"> כג  לעמרמי ליצהרי לחברוני לעזיאלי </verse>
        <verse osisID="1Chr.26.24"> כד  ושבאל בן גרשום בן משה נגיד על האצרות  {ס} </verse>
        <verse osisID="1Chr.26.25"> כה  ואחיו לאליעזר--רחביהו בנו וישעיהו בנו וירם בנו וזכרי בנו ושלמות (ושלמית) בנו </verse>
        <verse osisID="1Chr.26.26"> כו  הוא שלמות ואחיו על כל אצרות הקדשים אשר הקדיש דויד המלך וראשי האבות לשרי האלפים והמאות--ושרי הצבא </verse>
        <verse osisID="1Chr.26.27"> כז  מן המלחמות ומן השלל הקדישו--לחזק לבית יהוה </verse>
        <verse osisID="1Chr.26.28"> כח  וכל ההקדיש שמואל הראה ושאול בן קיש ואבנר בן נר ויואב בן צרויה--כל המקדיש על יד שלמית ואחיו  {פ} br </verse>
        <verse osisID="1Chr.26.29"> כט  ליצהרי כנניהו ובניו למלאכה החיצונה על ישראל--לשטרים ולשפטים </verse>
        <verse osisID="1Chr.26.30"> ל  לחברוני חשביהו ואחיו בני חיל אלף ושבע מאות על פקדת ישראל מעבר לירדן מערבה--לכל מלאכת יהוה ולעבדת המלך </verse>
        <verse osisID="1Chr.26.31"> לא  לחברוני יריה הראש לחברוני לתלדתיו לאבות--בשנת הארבעים למלכות דויד נדרשו וימצא בהם גבורי חיל ביעזיר גלעד </verse>
        <verse osisID="1Chr.26.32"> לב  ואחיו בני חיל אלפים ושבע מאות--ראשי האבות ויפקידם דויד המלך על הראובני והגדי וחצי שבט המנשי לכל דבר האלהים ודבר המלך  {פ} br </verse>
      </chapter>
      <chapter osisID="1Chr.27">
        <verse osisID="1Chr.27.1"> א  ובני ישראל למספרם ראשי האבות ושרי האלפים והמאות ושטריהם המשרתים את המלך לכל דבר המחלקות הבאה והיצאת חדש בחדש לכל חדשי השנה  המחלקת האחת--עשרים וארבעה אלף  {פ} br </verse>
        <verse osisID="1Chr.27.2"> ב  על המחלקת הראשונה לחדש הראשון--ישבעם בן זבדיאל ועל מחלקתו עשרים וארבעה אלף  {ס} </verse>
        <verse osisID="1Chr.27.3"> ג  מן בני פרץ הראש לכל שרי הצבאות--לחדש הראשון  {ס} </verse>
        <verse osisID="1Chr.27.4"> ד  ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף  {ס} </verse>
        <verse osisID="1Chr.27.5"> ה  שר הצבא השלישי לחדש השלישי בניהו בן יהוידע הכהן ראש ועל מחלקתו עשרים וארבעה אלף </verse>
        <verse osisID="1Chr.27.6"> ו  הוא בניהו גבור השלשים ועל השלשים ומחלקתו עמיזבד בנו  {ס} </verse>
        <verse osisID="1Chr.27.7"> ז  הרביעי לחדש הרביעי עשהאל אחי יואב וזבדיה בנו אחריו ועל מחלקתו עשרים וארבעה אלף  {ס} </verse>
        <verse osisID="1Chr.27.8"> ח  החמישי לחדש החמישי השר שמהות היזרח ועל מחלקתו עשרים וארבעה אלף  {ס} </verse>
        <verse osisID="1Chr.27.9"> ט  הששי לחדש הששי עירא בן עקש התקועי ועל מחלקתו עשרים וארבעה אלף  {ס} </verse>
        <verse osisID="1Chr.27.10"> י  השביעי לחדש השביעי חלץ הפלוני מן בני אפרים ועל מחלקתו עשרים וארבעה אלף  {ס} </verse>
        <verse osisID="1Chr.27.11"> יא  השמיני לחדש השמיני סבכי החשתי לזרחי ועל מחלקתו עשרים וארבעה אלף  {ס} </verse>
        <verse osisID="1Chr.27.12"> יב  התשיעי לחדש התשיעי אביעזר הענתותי לבנימיני (לבן ימיני) ועל מחלקתו עשרים וארבעה אלף  {ס} </verse>
        <verse osisID="1Chr.27.13"> יג  העשירי לחדש העשירי מהרי הנטופתי לזרחי ועל מחלקתו עשרים וארבעה אלף  {ס} </verse>
        <verse osisID="1Chr.27.14"> יד  עשתי עשר לעשתי עשר החדש בניה הפרעתוני מן בני אפרים ועל מחלקתו עשרים וארבעה אלף  {ס} </verse>
        <verse osisID="1Chr.27.15"> טו  השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף  {פ} br </verse>
        <verse osisID="1Chr.27.16"> טז  ועל שבטי ישראל--לראובני נגיד אליעזר בן זכרי  {ס}  לשמעוני--שפטיהו בן מעכה  {ס} </verse>
        <verse osisID="1Chr.27.17"> יז  ללוי חשביה בן קמואל לאהרן צדוק  {ס} </verse>
        <verse osisID="1Chr.27.18"> יח  ליהודה אליהו מאחי דויד  {ס}  ליששכר--עמרי בן מיכאל  {ס} </verse>
        <verse osisID="1Chr.27.19"> יט  לזבולן ישמעיהו בן עבדיהו  {ס}  לנפתלי--ירימות בן עזריאל  {ס} </verse>
        <verse osisID="1Chr.27.20"> כ  לבני אפרים הושע בן עזזיהו לחצי שבט מנשה יואל בן פדיהו  {ס} </verse>
        <verse osisID="1Chr.27.21"> כא  לחצי המנשה גלעדה ידו בן זכריהו  {ס}  לבנימן--יעשיאל בן אבנר  {ס} </verse>
        <verse osisID="1Chr.27.22"> כב  לדן עזראל בן ירחם אלה שרי שבטי ישראל </verse>
        <verse osisID="1Chr.27.23"> כג  ולא נשא דויד מספרם למבן עשרים שנה ולמטה  כי אמר יהוה להרבות את ישראל ככוכבי השמים </verse>
        <verse osisID="1Chr.27.24"> כד  יואב בן צרויה החל למנות ולא כלה ויהי בזאת קצף על ישראל ולא עלה המספר במספר דברי הימים למלך דויד  {ס} </verse>
        <verse osisID="1Chr.27.25"> כה  ועל אצרות המלך עזמות בן עדיאל  {ס}  ועל האצרות בשדה בערים ובכפרים ובמגדלות יהונתן בן עזיהו  {ס} </verse>
        <verse osisID="1Chr.27.26"> כו  ועל עשי מלאכת השדה לעבדת האדמה--עזרי בן כלוב  {ס} </verse>
        <verse osisID="1Chr.27.27"> כז  ועל הכרמים--שמעי הרמתי  {ס}  ועל שבכרמים לאצרות היין זבדי השפמי  {ס} </verse>
        <verse osisID="1Chr.27.28"> כח  ועל הזיתים והשקמים אשר בשפלה בעל חנן הגדרי  {ס}  ועל אצרות השמן יועש  {ס} </verse>
        <verse osisID="1Chr.27.29"> כט  ועל הבקר הרעים בשרון שטרי (שרטי) השרוני  {ס}  ועל הבקר בעמקים שפט בן עדלי  {ס} </verse>
        <verse osisID="1Chr.27.30"> ל  ועל הגמלים--אוביל הישמעלי  {ס}  ועל האתנות יחדיהו המרנתי  {ס} </verse>
        <verse osisID="1Chr.27.31"> לא  ועל הצאן יזיז ההגרי כל אלה שרי הרכוש אשר למלך דויד  {ס} </verse>
        <verse osisID="1Chr.27.32"> לב  ויהונתן דוד דויד יועץ איש מבין וסופר הוא ויחיאל בן חכמוני עם בני המלך  {ס} </verse>
        <verse osisID="1Chr.27.33"> לג  ואחיתפל יועץ למלך וחושי הארכי רע המלך  {ס} </verse>
        <verse osisID="1Chr.27.34"> לד  ואחרי אחיתפל יהוידע בן בניהו ואביתר ושר צבא למלך יואב  {פ} br </verse>
      </chapter>
      <chapter osisID="1Chr.28">
        <verse osisID="1Chr.28.1"> א  ויקהל דויד את כל שרי ישראל שרי השבטים ושרי המחלקות המשרתים את המלך ושרי האלפים ושרי המאות ושרי כל רכוש ומקנה למלך ולבניו עם הסריסים והגבורים ולכל גבור חיל--אל ירושלם </verse>
        <verse osisID="1Chr.28.2"> ב  ויקם דויד המלך על רגליו ויאמר שמעוני אחי ועמי  אני עם לבבי לבנות בית מנוחה לארון ברית יהוה ולהדם רגלי אלהינו והכינותי לבנות </verse>
        <verse osisID="1Chr.28.3"> ג  והאלהים אמר לי לא תבנה בית לשמי  כי איש מלחמות אתה ודמים שפכת </verse>
        <verse osisID="1Chr.28.4"> ד  ויבחר יהוה אלהי ישראל בי מכל בית אבי להיות למלך על ישראל לעולם--כי ביהודה בחר לנגיד ובבית יהודה בית אבי ובבני אבי--בי רצה להמליך על כל ישראל </verse>
        <verse osisID="1Chr.28.5"> ה  ומכל בני--כי רבים בנים נתן לי יהוה ויבחר בשלמה בני--לשבת על כסא מלכות יהוה על ישראל </verse>
        <verse osisID="1Chr.28.6"> ו  ויאמר לי--שלמה בנך הוא יבנה ביתי וחצרותי  כי בחרתי בו לי לבן ואני אהיה לו לאב </verse>
        <verse osisID="1Chr.28.7"> ז  והכינותי את מלכותו עד לעולם  אם יחזק לעשות מצותי ומשפטי--כיום הזה </verse>
        <verse osisID="1Chr.28.8"> ח  ועתה לעיני כל ישראל קהל יהוה ובאזני אלהינו שמרו ודרשו כל מצות יהוה אלהיכם--למען תירשו את הארץ הטובה והנחלתם לבניכם אחריכם עד עולם </verse>
        <verse osisID="1Chr.28.9"> ט  ואתה שלמה בני דע את אלהי אביך ועבדהו בלב שלם ובנפש חפצה--כי כל לבבות דורש יהוה וכל יצר מחשבות מבין  אם תדרשנו ימצא לך ואם תעזבנו יזניחך לעד </verse>
        <verse osisID="1Chr.28.10"> י  ראה עתה כי יהוה בחר בך לבנות בית למקדש--חזק ועשה  {פ} br </verse>
        <verse osisID="1Chr.28.11"> יא  ויתן דויד לשלמה בנו את תבנית האולם ואת בתיו וגנזכיו ועליתיו וחדריו הפנימים--ובית הכפרת </verse>
        <verse osisID="1Chr.28.12"> יב  ותבנית כל אשר היה ברוח עמו לחצרות בית יהוה ולכל הלשכות סביב--לאצרות בית האלהים ולאצרות הקדשים </verse>
        <verse osisID="1Chr.28.13"> יג  ולמחלקות הכהנים והלוים ולכל מלאכת עבודת בית יהוה ולכל כלי עבודת בית יהוה </verse>
        <verse osisID="1Chr.28.14"> יד  לזהב במשקל לזהב לכל כלי עבודה ועבודה לכל כלי הכסף במשקל לכל כלי עבודה ועבודה </verse>
        <verse osisID="1Chr.28.15"> טו  ומשקל למנרות הזהב ונרתיהם זהב במשקל מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה </verse>
        <verse osisID="1Chr.28.16"> טז  ואת הזהב משקל לשלחנות המערכת לשלחן ושלחן וכסף לשלחנות הכסף </verse>
        <verse osisID="1Chr.28.17"> יז  והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור </verse>
        <verse osisID="1Chr.28.18"> יח  ולמזבח הקטרת זהב מזקק במשקל ולתבנית המרכבה הכרובים זהב לפרשים וסככים על ארון ברית יהוה </verse>
        <verse osisID="1Chr.28.19"> יט  הכל בכתב מיד יהוה עלי השכיל--כל מלאכות התבנית  {פ} br </verse>
        <verse osisID="1Chr.28.20"> כ  ויאמר דויד לשלמה בנו חזק ואמץ ועשה--אל תירא ואל תחת  כי יהוה אלהים אלהי עמך--לא ירפך ולא יעזבך עד לכלות כל מלאכת עבודת בית יהוה </verse>
        <verse osisID="1Chr.28.21"> כא  והנה מחלקות הכהנים והלוים לכל עבודת בית האלהים ועמך בכל מלאכה לכל נדיב בחכמה לכל עבודה והשרים וכל העם לכל דבריך  {ס} </verse>
      </chapter>
      <chapter osisID="1Chr.29">
        <verse osisID="1Chr.29.1"> א  ויאמר דויד המלך לכל הקהל שלמה בני אחד בחר בו אלהים נער ורך והמלאכה גדולה--כי לא לאדם הבירה כי ליהוה אלהים </verse>
        <verse osisID="1Chr.29.2"> ב  וככל כחי הכינותי לבית אלהי הזהב לזהב והכסף לכסף והנחשת לנחשת הברזל לברזל והעצים לעצים אבני שהם ומלואים אבני פוך ורקמה וכל אבן יקרה ואבני שיש--לרב </verse>
        <verse osisID="1Chr.29.3"> ג  ועוד ברצותי בבית אלהי יש לי סגלה זהב וכסף  נתתי לבית אלהי למעלה מכל הכינותי לבית הקדש </verse>
        <verse osisID="1Chr.29.4"> ד  שלשת אלפים ככרי זהב מזהב אופיר ושבעת אלפים ככר כסף מזקק לטוח קירות הבתים </verse>
        <verse osisID="1Chr.29.5"> ה  לזהב לזהב ולכסף לכסף ולכל מלאכה ביד חרשים ומי מתנדב למלאות ידו היום ליהוה </verse>
        <verse osisID="1Chr.29.6"> ו  ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך </verse>
        <verse osisID="1Chr.29.7"> ז  ויתנו לעבודת בית האלהים זהב ככרים חמשת אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה אלף ככרים </verse>
        <verse osisID="1Chr.29.8"> ח  והנמצא אתו אבנים נתנו לאוצר בית יהוה--על יד יחיאל הגרשני </verse>
        <verse osisID="1Chr.29.9"> ט  וישמחו העם על התנדבם כי בלב שלם התנדבו ליהוה וגם דויד המלך שמח שמחה גדולה  {פ} br </verse>
        <verse osisID="1Chr.29.10"> י  ויברך דויד את יהוה לעיני כל הקהל ויאמר דויד ברוך אתה יהוה אלהי ישראל אבינו מעולם ועד עולם </verse>
        <verse osisID="1Chr.29.11"> יא  לך יהוה הגדלה והגבורה והתפארת והנצח וההוד כי כל בשמים ובארץ  לך יהוה הממלכה והמתנשא לכל לראש </verse>
        <verse osisID="1Chr.29.12"> יב  והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל </verse>
        <verse osisID="1Chr.29.13"> יג  ועתה אלהינו מודים אנחנו לך ומהללים לשם תפארתך </verse>
        <verse osisID="1Chr.29.14"> יד  וכי מי אני ומי עמי כי נעצר כח להתנדב כזאת  כי ממך הכל ומידך נתנו לך </verse>
        <verse osisID="1Chr.29.15"> טו  כי גרים אנחנו לפניך ותושבים ככל אבתינו  כצל ימינו על הארץ ואין מקוה </verse>
        <verse osisID="1Chr.29.16"> טז  יהוה אלהינו--כל ההמון הזה אשר הכיננו לבנות לך בית לשם קדשך  מידך היא (הוא) ולך הכל </verse>
        <verse osisID="1Chr.29.17"> יז  וידעתי אלהי--כי אתה בחן לבב ומישרים תרצה אני בישר לבבי התנדבתי כל אלה ועתה עמך הנמצאו פה ראיתי בשמחה להתנדב לך </verse>
        <verse osisID="1Chr.29.18"> יח  יהוה אלהי אברהם יצחק וישראל אבתינו שמרה זאת לעולם ליצר מחשבות לבב עמך והכן לבבם אליך </verse>
        <verse osisID="1Chr.29.19"> יט  ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר הכינותי  {פ} br </verse>
        <verse osisID="1Chr.29.20"> כ  ויאמר דויד לכל הקהל ברכו נא את יהוה אלהיכם ויברכו כל הקהל ליהוה אלהי אבתיהם ויקדו וישתחוו ליהוה ולמלך </verse>
        <verse osisID="1Chr.29.21"> כא  ויזבחו ליהוה זבחים ויעלו עלות ליהוה למחרת היום ההוא--פרים אלף אלים אלף כבשים אלף ונסכיהם וזבחים לרב לכל ישראל </verse>
        <verse osisID="1Chr.29.22"> כב  ויאכלו וישתו לפני יהוה ביום ההוא--בשמחה גדולה וימליכו שנית לשלמה בן דויד וימשחו ליהוה לנגיד ולצדוק לכהן </verse>
        <verse osisID="1Chr.29.23"> כג  וישב שלמה על כסא יהוה למלך תחת דויד אביו--ויצלח וישמעו אליו כל ישראל </verse>
        <verse osisID="1Chr.29.24"> כד  וכל השרים והגברים וגם כל בני המלך דויד--נתנו יד תחת שלמה המלך </verse>
        <verse osisID="1Chr.29.25"> כה  ויגדל יהוה את שלמה למעלה לעיני כל ישראל ויתן עליו הוד מלכות אשר לא היה על כל מלך לפניו על ישראל  {פ} br </verse>
        <verse osisID="1Chr.29.26"> כו  ודויד בן ישי מלך על כל ישראל </verse>
        <verse osisID="1Chr.29.27"> כז  והימים אשר מלך על ישראל--ארבעים שנה  בחברון מלך שבע שנים ובירושלם מלך שלשים ושלוש </verse>
        <verse osisID="1Chr.29.28"> כח  וימת בשיבה טובה שבע ימים עשר וכבוד וימלך שלמה בנו תחתיו </verse>
        <verse osisID="1Chr.29.29"> כט  ודברי דויד המלך הראשנים והאחרנים--הנם כתובים על דברי שמואל הראה ועל דברי נתן הנביא ועל דברי גד החזה </verse>
        <verse osisID="1Chr.29.30"> ל  עם כל מלכותו וגבורתו והעתים אשר עברו עליו ועל ישראל ועל כל ממלכות הארצות  {פ} br </verse>
      </chapter>
    </div>
    <div type="book" osisID="2Chr">
      <chapter osisID="2Chr.1">
        <title> כא  והנה מחלקות הכהנים והלוים לכל עבודת בית האלהים ועמך בכל מלאכה לכל נדיב בחכמה לכל עבודה והשרים וכל העם לכל דבריך  {ס} </title>
        <verse osisID="2Chr.1.1"> א  ויתחזק שלמה בן דויד על מלכותו ויהוה אלהיו עמו ויגדלהו למעלה </verse>
        <verse osisID="2Chr.1.2"> ב  ויאמר שלמה לכל ישראל לשרי האלפים והמאות ולשפטים ולכל נשיא לכל ישראל--ראשי האבות </verse>
        <verse osisID="2Chr.1.3"> ג  וילכו שלמה וכל הקהל עמו לבמה אשר בגבעון  כי שם היה אהל מועד האלהים אשר עשה משה עבד יהוה במדבר </verse>
        <verse osisID="2Chr.1.4"> ד  אבל ארון האלהים העלה דויד מקרית יערים בהכין לו דויד  כי נטה לו אהל בירושלם </verse>
        <verse osisID="2Chr.1.5"> ה  ומזבח הנחשת אשר עשה בצלאל בן אורי בן חור--שם לפני משכן יהוה וידרשהו שלמה והקהל </verse>
        <verse osisID="2Chr.1.6"> ו  ויעל שלמה שם על מזבח הנחשת לפני יהוה אשר לאהל מועד ויעל עליו עלות אלף </verse>
        <verse osisID="2Chr.1.7"> ז  בלילה ההוא נראה אלהים לשלמה ויאמר לו שאל מה אתן לך </verse>
        <verse osisID="2Chr.1.8"> ח  ויאמר שלמה לאלהים אתה עשית עם דויד אבי חסד גדול והמלכתני תחתיו </verse>
        <verse osisID="2Chr.1.9"> ט  עתה יהוה אלהים--יאמן דברך עם דויד אבי  כי אתה המלכתני על עם רב כעפר הארץ </verse>
        <verse osisID="2Chr.1.10"> י  עתה חכמה ומדע תן לי ואצאה לפני העם הזה ואבואה  כי מי ישפט את עמך הזה הגדול  {ס} </verse>
        <verse osisID="2Chr.1.11"> יא  ויאמר אלהים לשלמה יען אשר היתה זאת עם לבבך ולא שאלת עשר נכסים וכבוד ואת נפש שנאיך וגם ימים רבים לא שאלת ותשאל לך חכמה ומדע אשר תשפוט את עמי אשר המלכתיך עליו </verse>
        <verse osisID="2Chr.1.12"> יב  החכמה והמדע נתון לך ועשר ונכסים וכבוד אתן לך--אשר לא היה כן למלכים אשר לפניך ואחריך לא יהיה כן </verse>
        <verse osisID="2Chr.1.13"> יג  ויבא שלמה לבמה אשר בגבעון ירושלם מלפני אהל מועד וימלך על ישראל  {פ} br </verse>
        <verse osisID="2Chr.1.14"> יד  ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים ויניחם בערי הרכב ועם המלך בירושלם </verse>
        <verse osisID="2Chr.1.15"> טו  ויתן המלך את הכסף ואת הזהב בירושלם--כאבנים ואת הארזים נתן כשקמים אשר בשפלה--לרב </verse>
        <verse osisID="2Chr.1.16"> טז  ומוצא הסוסים אשר לשלמה ממצרים ומקוא--סחרי המלך מקוא יקחו במחיר </verse>
        <verse osisID="2Chr.1.17"> יז  ויעלו ויוציאו ממצרים מרכבה בשש מאות כסף וסוס בחמשים ומאה וכן לכל מלכי החתים ומלכי ארם--בידם יוציאו [ (II Chronicles 1:18)  יח  ויאמר שלמה לבנות בית לשם יהוה ובית למלכותו  ] </verse>
      </chapter>
      <chapter osisID="2Chr.2">
        <verse osisID="2Chr.2.1"> א  ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות  {פ} br </verse>
        <verse osisID="2Chr.2.2"> ב  וישלח שלמה אל חורם מלך צר לאמר  כאשר עשית עם דויד אבי ותשלח לו ארזים לבנות לו בית לשבת בו </verse>
        <verse osisID="2Chr.2.3"> ג  הנה אני בונה בית לשם יהוה אלהי להקדיש לו להקטיר לפניו קטרת סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו  לעולם זאת על ישראל </verse>
        <verse osisID="2Chr.2.4"> ד  והבית אשר אני בונה גדול  כי גדול אלהינו מכל האלהים </verse>
        <verse osisID="2Chr.2.5"> ה  ומי יעצר כח לבנות לו בית כי השמים ושמי השמים לא יכלכלהו ומי אני אשר אבנה לו בית כי אם להקטיר לפניו </verse>
        <verse osisID="2Chr.2.6"> ו  ועתה שלח לי איש חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים  עם החכמים אשר עמי ביהודה ובירושלם אשר הכין דויד אבי </verse>
        <verse osisID="2Chr.2.7"> ז  ושלח לי עצי ארזים ברושים ואלגומים מהלבנון--כי אני ידעתי אשר עבדיך יודעים לכרות עצי לבנון והנה עבדי עם עבדיך </verse>
        <verse osisID="2Chr.2.8"> ח  ולהכין לי עצים לרב  כי הבית אשר אני בונה גדול והפלא </verse>
        <verse osisID="2Chr.2.9"> ט  והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף  {ס} </verse>
        <verse osisID="2Chr.2.10"> י  ויאמר חורם מלך צר בכתב וישלח אל שלמה  באהבת יהוה את עמו נתנך עליהם מלך </verse>
        <verse osisID="2Chr.2.11"> יא  ויאמר חורם--ברוך יהוה אלהי ישראל אשר עשה את השמים ואת הארץ  אשר נתן לדויד המלך בן חכם יודע שכל ובינה אשר יבנה בית ליהוה ובית למלכותו </verse>
        <verse osisID="2Chr.2.12"> יב  ועתה שלחתי איש חכם יודע בינה--לחורם אבי </verse>
        <verse osisID="2Chr.2.13"> יג  בן אשה מן בנות דן ואביו איש צרי יודע לעשות בזהב ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל פתוח ולחשב כל מחשבת--אשר ינתן לו עם חכמיך וחכמי אדני דויד אביך </verse>
        <verse osisID="2Chr.2.14"> יד  ועתה החטים והשערים השמן והיין אשר אמר אדני--ישלח לעבדיו </verse>
        <verse osisID="2Chr.2.15"> טו  ואנחנו נכרת עצים מן הלבנון ככל צרכך ונביאם לך רפסדות על ים יפו ואתה תעלה אתם ירושלם  {פ} br </verse>
        <verse osisID="2Chr.2.16"> טז  ויספר שלמה כל האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות </verse>
        <verse osisID="2Chr.2.17"> יז  ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את העם </verse>
      </chapter>
      <chapter osisID="2Chr.3">
        <verse osisID="2Chr.3.1"> א  ויחל שלמה לבנות את בית יהוה בירושלם בהר המוריה אשר נראה לדויד אביהו--אשר הכין במקום דויד בגרן ארנן היבוסי </verse>
        <verse osisID="2Chr.3.2"> ב  ויחל לבנות בחדש השני בשני בשנת ארבע למלכותו </verse>
        <verse osisID="2Chr.3.3"> ג  ואלה הוסד שלמה לבנות את בית האלהים  הארך אמות במדה הראשונה אמות ששים ורחב אמות עשרים </verse>
        <verse osisID="2Chr.3.4"> ד  והאולם אשר על פני הארך על פני רחב הבית אמות עשרים והגבה מאה ועשרים ויצפהו מפנימה זהב טהור </verse>
        <verse osisID="2Chr.3.5"> ה  ואת הבית הגדול חפה עץ ברושים ויחפהו זהב טוב ויעל עליו תמרים ושרשרת </verse>
        <verse osisID="2Chr.3.6"> ו  ויצף את הבית אבן יקרה לתפארת והזהב זהב פרוים </verse>
        <verse osisID="2Chr.3.7"> ז  ויחף את הבית הקרות הספים וקירותיו ודלתותיו--זהב ופתח כרובים על הקירות  {ס} </verse>
        <verse osisID="2Chr.3.8"> ח  ויעש את בית קדש הקדשים--ארכו על פני רחב הבית אמות עשרים ורחבו אמות עשרים ויחפהו זהב טוב לככרים שש מאות </verse>
        <verse osisID="2Chr.3.9"> ט  ומשקל למסמרות לשקלים חמשים זהב והעליות חפה זהב </verse>
        <verse osisID="2Chr.3.10"> י  ויעש בבית קדש הקדשים כרובים שנים--מעשה צעצעים ויצפו אתם זהב </verse>
        <verse osisID="2Chr.3.11"> יא  וכנפי הכרובים--ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר </verse>
        <verse osisID="2Chr.3.12"> יב  וכנף הכרוב האחד אמות חמש מגיע לקיר הבית והכנף האחרת אמות חמש--דבקה לכנף הכרוב האחר </verse>
        <verse osisID="2Chr.3.13"> יג  כנפי הכרובים האלה פרשים אמות עשרים והם עמדים על רגליהם ופניהם לבית  {ס} </verse>
        <verse osisID="2Chr.3.14"> יד  ויעש את הפרכת תכלת וארגמן וכרמיל ובוץ ויעל עליו כרובים  {ס} </verse>
        <verse osisID="2Chr.3.15"> טו  ויעש לפני הבית עמודים שנים אמות שלשים וחמש ארך והצפת אשר על ראשו אמות חמש  {ס} </verse>
        <verse osisID="2Chr.3.16"> טז  ויעש שרשרות בדביר ויתן על ראש העמדים ויעש רמונים מאה ויתן בשרשרות </verse>
        <verse osisID="2Chr.3.17"> יז  ויקם את העמודים על פני ההיכל אחד מימין ואחד מהשמאול ויקרא שם הימיני (הימני) יכין ושם השמאלי בעז  {ס} </verse>
      </chapter>
      <chapter osisID="2Chr.4">
        <verse osisID="2Chr.4.1"> א  ויעש מזבח נחשת--עשרים אמה ארכו ועשרים אמה רחבו ועשר אמות קומתו  {ס} </verse>
        <verse osisID="2Chr.4.2"> ב  ויעש את הים מוצק  עשר באמה משפתו אל שפתו עגול סביב וחמש באמה קומתו וקו שלשים באמה יסב אתו סביב </verse>
        <verse osisID="2Chr.4.3"> ג  ודמות בקרים תחת לו סביב סביב סובבים אתו עשר באמה מקיפים את הים סביב  שנים טורים הבקר יצוקים במצקתו </verse>
        <verse osisID="2Chr.4.4"> ד  עומד על שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה </verse>
        <verse osisID="2Chr.4.5"> ה  ועביו טפח--ושפתו כמעשה שפת כוס פרח שושנה מחזיק בתים שלשת אלפים יכיל  {ס} </verse>
        <verse osisID="2Chr.4.6"> ו  ויעש כיורים עשרה ויתן חמשה מימין וחמשה משמאול לרחצה בהם את מעשה העולה ידיחו בם והים לרחצה לכהנים בו  {ס} </verse>
        <verse osisID="2Chr.4.7"> ז  ויעש את מנרות הזהב עשר--כמשפטם ויתן בהיכל חמש מימין וחמש משמאול  {ס} </verse>
        <verse osisID="2Chr.4.8"> ח  ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה  {ס} </verse>
        <verse osisID="2Chr.4.9"> ט  ויעש חצר הכהנים והעזרה הגדולה ודלתות לעזרה ודלתותיהם צפה נחשת </verse>
        <verse osisID="2Chr.4.10"> י  ואת הים נתן מכתף הימנית קדמה--ממול נגבה </verse>
        <verse osisID="2Chr.4.11"> יא  ויעש חורם--את הסירות ואת היעים ואת המזרקות ויכל חירם (חורם) לעשות את המלאכה אשר עשה למלך שלמה בבית האלהים </verse>
        <verse osisID="2Chr.4.12"> יב  עמודים שנים והגלות והכתרות על ראש העמודים שתים והשבכות שתים--לכסות את שתי גלות הכתרות אשר על ראש העמודים </verse>
        <verse osisID="2Chr.4.13"> יג  ואת הרמונים ארבע מאות לשתי השבכות שנים טורים רמונים לשבכה האחת--לכסות את שתי גלות הכתרות אשר על פני העמודים </verse>
        <verse osisID="2Chr.4.14"> יד  ואת המכנות עשה ואת הכירות עשה על המכנות </verse>
        <verse osisID="2Chr.4.15"> טו  את הים אחד ואת הבקר שנים עשר תחתיו </verse>
        <verse osisID="2Chr.4.16"> טז  ואת הסירות ואת היעים ואת המזלגות ואת כל כליהם עשה חורם אביו למלך שלמה לבית יהוה--נחשת מרוק </verse>
        <verse osisID="2Chr.4.17"> יז  בככר הירדן יצקם המלך בעבי האדמה בין סכות ובין צרדתה </verse>
        <verse osisID="2Chr.4.18"> יח  ויעש שלמה כל הכלים האלה לרב מאד  כי לא נחקר משקל הנחשת  {ס} </verse>
        <verse osisID="2Chr.4.19"> יט  ויעש שלמה--את כל הכלים אשר בית האלהים ואת מזבח הזהב ואת השלחנות ועליהם לחם הפנים </verse>
        <verse osisID="2Chr.4.20"> כ  ואת המנרות ונרתיהם לבערם כמשפט לפני הדביר--זהב סגור </verse>
        <verse osisID="2Chr.4.21"> כא  והפרח והנרות והמלקחים זהב הוא מכלות זהב </verse>
        <verse osisID="2Chr.4.22"> כב  והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל--זהב </verse>
      </chapter>
      <chapter osisID="2Chr.5">
        <verse osisID="2Chr.5.1"> א  ותשלם כל המלאכה אשר עשה שלמה לבית יהוה  {ס}  ויבא שלמה את קדשי דויד אביו ואת הכסף ואת הזהב ואת כל הכלים--נתן באצרות בית האלהים  {פ} br </verse>
        <verse osisID="2Chr.5.2"> ב  אז יקהיל שלמה את זקני ישראל ואת כל ראשי המטות נשיאי האבות לבני ישראל--אל ירושלם  להעלות את ארון ברית יהוה מעיר דויד--היא ציון </verse>
        <verse osisID="2Chr.5.3"> ג  ויקהלו אל המלך כל איש ישראל בחג  הוא החדש השבעי </verse>
        <verse osisID="2Chr.5.4"> ד  ויבאו כל זקני ישראל וישאו הלוים את הארון </verse>
        <verse osisID="2Chr.5.5"> ה  ויעלו את הארון ואת אהל מועד ואת כל כלי הקדש אשר באהל  העלו אתם הכהנים הלוים </verse>
        <verse osisID="2Chr.5.6"> ו  והמלך שלמה וכל עדת ישראל הנועדים עליו--לפני הארון  מזבחים צאן ובקר אשר לא יספרו ולא ימנו מרב </verse>
        <verse osisID="2Chr.5.7"> ז  ויביאו הכהנים את ארון ברית יהוה אל מקומו אל דביר הבית--אל קדש הקדשים  אל תחת כנפי הכרובים </verse>
        <verse osisID="2Chr.5.8"> ח  ויהיו הכרובים פרשים כנפים על מקום הארון ויכסו הכרובים על הארון ועל בדיו מלמעלה </verse>
        <verse osisID="2Chr.5.9"> ט  ויאריכו הבדים ויראו ראשי הבדים מן הארון על פני הדביר ולא יראו החוצה ויהי שם עד היום הזה </verse>
        <verse osisID="2Chr.5.10"> י  אין בארון--רק שני הלחות אשר נתן משה בחרב  אשר כרת יהוה עם בני ישראל בצאתם ממצרים  {פ} br </verse>
        <verse osisID="2Chr.5.11"> יא  ויהי בצאת הכהנים מן הקדש  כי כל הכהנים הנמצאים התקדשו--אין לשמור למחלקות </verse>
        <verse osisID="2Chr.5.12"> יב  והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים מחצררים (מחצרים) בחצצרות </verse>
        <verse osisID="2Chr.5.13"> יג  ויהי כאחד למחצצרים (למחצרים) ולמשררים להשמיע קול אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא ענן בית יהוה </verse>
        <verse osisID="2Chr.5.14"> יד  ולא יכלו הכהנים לעמוד לשרת מפני הענן  כי מלא כבוד יהוה את בית האלהים  {פ} br </verse>
      </chapter>
      <chapter osisID="2Chr.6">
        <verse osisID="2Chr.6.1"> א  אז אמר שלמה  יהוה אמר לשכון בערפל </verse>
        <verse osisID="2Chr.6.2"> ב  ואני בניתי בית זבל לך ומכון לשבתך עולמים </verse>
        <verse osisID="2Chr.6.3"> ג  ויסב המלך את פניו ויברך את כל קהל ישראל וכל קהל ישראל עומד </verse>
        <verse osisID="2Chr.6.4"> ד  ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר </verse>
        <verse osisID="2Chr.6.5"> ה  מן היום אשר הוצאתי את עמי מארץ מצרים לא בחרתי בעיר מכל שבטי ישראל לבנות בית להיות שמי שם ולא בחרתי באיש להיות נגיד על עמי ישראל </verse>
        <verse osisID="2Chr.6.6"> ו  ואבחר בירושלם להיות שמי שם ואבחר בדויד להיות על עמי ישראל </verse>
        <verse osisID="2Chr.6.7"> ז  ויהי עם לבב דויד אבי לבנות בית לשם יהוה אלהי ישראל </verse>
        <verse osisID="2Chr.6.8"> ח  ויאמר יהוה אל דויד אבי יען אשר היה עם לבבך לבנות בית לשמי--הטיבות כי היה עם לבבך </verse>
        <verse osisID="2Chr.6.9"> ט  רק אתה לא תבנה הבית  כי בנך היוצא מחלציך הוא יבנה הבית לשמי </verse>
        <verse osisID="2Chr.6.10"> י  ויקם יהוה את דברו אשר דבר ואקום תחת דויד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל </verse>
        <verse osisID="2Chr.6.11"> יא  ואשים שם את הארון אשר שם ברית יהוה אשר כרת עם בני ישראל </verse>
        <verse osisID="2Chr.6.12"> יב  ויעמד לפני מזבח יהוה נגד כל קהל ישראל ויפרש כפיו </verse>
        <verse osisID="2Chr.6.13"> יג  כי עשה שלמה כיור נחשת ויתנהו בתוך העזרה--חמש אמות ארכו וחמש אמות רחבו ואמות שלוש קומתו ויעמד עליו ויברך על ברכיו נגד כל קהל ישראל ויפרש כפיו השמימה  {פ} br </verse>
        <verse osisID="2Chr.6.14"> יד  ויאמר  {פ} br   br יהוה אלהי ישראל אין כמוך אלהים--בשמים ובארץ  שמר הברית והחסד לעבדיך ההלכים לפניך בכל לבם </verse>
        <verse osisID="2Chr.6.15"> טו  אשר שמרת לעבדך דויד אבי את אשר דברת לו ותדבר בפיך ובידך מלאת כיום הזה </verse>
        <verse osisID="2Chr.6.16"> טז  ועתה יהוה אלהי ישראל שמר לעבדך דויד אבי את אשר דברת לו לאמר לא יכרת לך איש מלפני יושב על כסא ישראל  רק אם ישמרו בניך את דרכם ללכת בתורתי כאשר הלכת לפני </verse>
        <verse osisID="2Chr.6.17"> יז  ועתה יהוה אלהי ישראל  יאמן דברך אשר דברת לעבדך לדויד </verse>
        <verse osisID="2Chr.6.18"> יח  כי האמנם ישב אלהים את האדם על הארץ  הנה שמים ושמי השמים לא יכלכלוך--אף כי הבית הזה אשר בניתי </verse>
        <verse osisID="2Chr.6.19"> יט  ופנית אל תפלת עבדך ואל תחנתו--יהוה אלהי  לשמע אל הרנה ואל התפלה אשר עבדך מתפלל לפניך </verse>
        <verse osisID="2Chr.6.20"> כ  להיות עיניך פתחות אל הבית הזה יומם ולילה--אל המקום אשר אמרת לשום שמך שם  לשמוע אל התפלה אשר יתפלל עבדך אל המקום הזה </verse>
        <verse osisID="2Chr.6.21"> כא  ושמעת אל תחנוני עבדך ועמך ישראל אשר יתפללו אל המקום הזה ואתה תשמע ממקום שבתך מן השמים--ושמעת וסלחת </verse>
        <verse osisID="2Chr.6.22"> כב  אם יחטא איש לרעהו ונשא בו אלה להאלתו ובא אלה לפני מזבחך--בבית הזה </verse>
        <verse osisID="2Chr.6.23"> כג  ואתה תשמע מן השמים ועשית ושפטת את עבדיך להשיב לרשע לתת דרכו בראשו ולהצדיק צדיק לתת לו כצדקתו  {ס} </verse>
        <verse osisID="2Chr.6.24"> כד  ואם ינגף עמך ישראל לפני אויב--כי יחטאו לך ושבו והודו את שמך והתפללו והתחננו לפניך בבית הזה </verse>
        <verse osisID="2Chr.6.25"> כה  ואתה תשמע מן השמים וסלחת לחטאת עמך ישראל והשיבותם אל האדמה אשר נתתה להם ולאבתיהם  {פ} br </verse>
        <verse osisID="2Chr.6.26"> כו  בהעצר השמים ולא יהיה מטר כי יחטאו לך והתפללו אל המקום הזה והודו את שמך--מחטאתם ישובון כי תענם </verse>
        <verse osisID="2Chr.6.27"> כז  ואתה תשמע השמים וסלחת לחטאת עבדיך ועמך ישראל--כי תורם אל הדרך הטובה אשר ילכו בה ונתתה מטר על ארצך אשר נתתה לעמך לנחלה  {ס} </verse>
        <verse osisID="2Chr.6.28"> כח  רעב כי יהיה בארץ דבר כי יהיה שדפון וירקון ארבה וחסיל כי יהיה כי יצר לו איביו בארץ שעריו  כל נגע וכל מחלה </verse>
        <verse osisID="2Chr.6.29"> כט  כל תפלה כל תחנה אשר יהיה לכל האדם ולכל עמך ישראל--אשר ידעו איש נגעו ומכאבו ופרש כפיו אל הבית הזה </verse>
        <verse osisID="2Chr.6.30"> ל  ואתה תשמע מן השמים מכון שבתך וסלחת ונתתה לאיש ככל דרכיו אשר תדע את לבבו  כי אתה לבדך ידעת את לבב בני האדם </verse>
        <verse osisID="2Chr.6.31"> לא  למען ייראוך ללכת בדרכיך כל הימים אשר הם חיים על פני האדמה--אשר נתתה לאבתינו  {ס} </verse>
        <verse osisID="2Chr.6.32"> לב  וגם אל הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל הבית הזה </verse>
        <verse osisID="2Chr.6.33"> לג  ואתה תשמע מן השמים ממכון שבתך ועשית ככל אשר יקרא אליך הנכרי  למען ידעו כל עמי הארץ את שמך וליראה אתך כעמך ישראל ולדעת כי שמך נקרא על הבית הזה אשר בניתי </verse>
        <verse osisID="2Chr.6.34"> לד  כי יצא עמך למלחמה על איביו בדרך אשר תשלחם והתפללו אליך דרך העיר הזאת אשר בחרת בה והבית אשר בניתי לשמך </verse>
        <verse osisID="2Chr.6.35"> לה  ושמעת מן השמים את תפלתם ואת תחנתם ועשית משפטם </verse>
        <verse osisID="2Chr.6.36"> לו  כי יחטאו לך כי אין אדם אשר לא יחטא ואנפת בם ונתתם לפני אויב ושבום שוביהם אל ארץ רחוקה או קרובה </verse>
        <verse osisID="2Chr.6.37"> לז  והשיבו אל לבבם בארץ אשר נשבו שם ושבו והתחננו אליך בארץ שבים לאמר חטאנו העוינו ורשענו </verse>
        <verse osisID="2Chr.6.38"> לח  ושבו אליך בכל לבם ובכל נפשם בארץ שבים אשר שבו אתם והתפללו דרך ארצם אשר נתתה לאבותם והעיר אשר בחרת ולבית אשר בניתי לשמך </verse>
        <verse osisID="2Chr.6.39"> לט  ושמעת מן השמים ממכון שבתך את תפלתם ואת תחנתיהם ועשית משפטם וסלחת לעמך אשר חטאו לך </verse>
        <verse osisID="2Chr.6.40"> מ  עתה אלהי יהיו נא עיניך פתחות ואזניך קשבות--לתפלת המקום הזה  {ס} </verse>
        <verse osisID="2Chr.6.41"> מא  ועתה קומה יהוה אלהים לנוחך--אתה וארון עזך כהניך יהוה אלהים ילבשו תשועה וחסידיך ישמחו בטוב </verse>
        <verse osisID="2Chr.6.42"> מב  יהוה אלהים אל תשב פני משיחך  זכרה לחסדי דויד עבדך  {פ} br </verse>
      </chapter>
      <chapter osisID="2Chr.7">
        <verse osisID="2Chr.7.1"> א  וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את הבית </verse>
        <verse osisID="2Chr.7.2"> ב  ולא יכלו הכהנים לבוא אל בית יהוה  כי מלא כבוד יהוה את בית יהוה </verse>
        <verse osisID="2Chr.7.3"> ג  וכל בני ישראל ראים ברדת האש וכבוד יהוה על הבית ויכרעו אפים ארצה על הרצפה וישתחוו והדות ליהוה כי טוב כי לעולם חסדו </verse>
        <verse osisID="2Chr.7.4"> ד  והמלך וכל העם זבחים זבח לפני יהוה  {ס} </verse>
        <verse osisID="2Chr.7.5"> ה  ויזבח המלך שלמה את זבח הבקר עשרים ושנים אלף וצאן מאה ועשרים אלף ויחנכו את בית האלהים המלך וכל העם </verse>
        <verse osisID="2Chr.7.6"> ו  והכהנים על משמרותם עמדים והלוים בכלי שיר יהוה אשר עשה דויד המלך להדות ליהוה כי לעולם חסדו בהלל דויד בידם והכהנים מחצצרים (מחצרים) נגדם וכל ישראל עמדים  {ס} </verse>
        <verse osisID="2Chr.7.7"> ז  ויקדש שלמה את תוך החצר אשר לפני בית יהוה כי עשה שם העלות ואת חלבי השלמים  כי מזבח הנחשת אשר עשה שלמה לא יכול להכיל את העלה ואת המנחה ואת החלבים </verse>
        <verse osisID="2Chr.7.8"> ח  ויעש שלמה את החג בעת ההיא שבעת ימים וכל ישראל עמו--קהל גדול מאד  מלבוא חמת עד נחל מצרים </verse>
        <verse osisID="2Chr.7.9"> ט  ויעשו ביום השמיני עצרת  כי חנכת המזבח עשו שבעת ימים והחג שבעת ימים </verse>
        <verse osisID="2Chr.7.10"> י  וביום עשרים ושלשה לחדש השביעי שלח את העם לאהליהם--שמחים וטובי לב על הטובה אשר עשה יהוה לדויד ולשלמה ולישראל עמו </verse>
        <verse osisID="2Chr.7.11"> יא  ויכל שלמה את בית יהוה ואת בית המלך ואת כל הבא על לב שלמה לעשות בבית יהוה ובביתו--הצליח  {פ} br </verse>
        <verse osisID="2Chr.7.12"> יב  וירא יהוה אל שלמה בלילה ויאמר לו שמעתי את תפלתך ובחרתי במקום הזה לי לבית זבח </verse>
        <verse osisID="2Chr.7.13"> יג  הן אעצר השמים ולא יהיה מטר והן אצוה על חגב לאכול הארץ ואם אשלח דבר בעמי </verse>
        <verse osisID="2Chr.7.14"> יד  ויכנעו עמי אשר נקרא שמי עליהם ויתפללו ויבקשו פני וישבו מדרכיהם הרעים--ואני אשמע מן השמים ואסלח לחטאתם וארפא את ארצם </verse>
        <verse osisID="2Chr.7.15"> טו  עתה עיני יהיו פתחות ואזני קשבות--לתפלת המקום הזה </verse>
        <verse osisID="2Chr.7.16"> טז  ועתה בחרתי והקדשתי את הבית הזה להיות שמי שם עד עולם והיו עיני ולבי שם כל הימים </verse>
        <verse osisID="2Chr.7.17"> יז  ואתה אם תלך לפני כאשר הלך דויד אביך ולעשות ככל אשר צויתיך וחקי ומשפטי תשמור </verse>
        <verse osisID="2Chr.7.18"> יח  והקימותי את כסא מלכותך  כאשר כרתי לדויד אביך לאמר לא יכרת לך איש מושל בישראל </verse>
        <verse osisID="2Chr.7.19"> יט  ואם תשובון אתם--ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם </verse>
        <verse osisID="2Chr.7.20"> כ  ונתשתים מעל אדמתי אשר נתתי להם ואת הבית הזה אשר הקדשתי לשמי אשליך מעל פני ואתננו למשל ולשנינה בכל העמים </verse>
        <verse osisID="2Chr.7.21"> כא  והבית הזה אשר היה עליון לכל עבר עליו ישם ואמר במה עשה יהוה ככה לארץ הזאת ולבית הזה </verse>
        <verse osisID="2Chr.7.22"> כב  ואמרו על אשר עזבו את יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על כן הביא עליהם את כל הרעה הזאת  {פ} br </verse>
      </chapter>
      <chapter osisID="2Chr.8">
        <verse osisID="2Chr.8.1"> א  ויהי מקץ עשרים שנה אשר בנה שלמה את בית יהוה--ואת ביתו </verse>
        <verse osisID="2Chr.8.2"> ב  והערים אשר נתן חורם לשלמה--בנה שלמה אתם ויושב שם את בני ישראל </verse>
        <verse osisID="2Chr.8.3"> ג  וילך שלמה חמת צובה ויחזק עליה </verse>
        <verse osisID="2Chr.8.4"> ד  ויבן את תדמר במדבר ואת כל ערי המסכנות אשר בנה בחמת </verse>
        <verse osisID="2Chr.8.5"> ה  ויבן את בית חורון העליון ואת בית חורון התחתון--ערי מצור חומות דלתים ובריח </verse>
        <verse osisID="2Chr.8.6"> ו  ואת בעלת ואת כל ערי המסכנות אשר היו לשלמה ואת כל ערי הרכב ואת ערי הפרשים ואת כל חשק שלמה אשר חשק לבנות בירושלם ובלבנון ובכל ארץ ממשלתו </verse>
        <verse osisID="2Chr.8.7"> ז  כל העם הנותר מן החתי והאמרי והפרזי והחוי והיבוסי אשר לא מישראל המה </verse>
        <verse osisID="2Chr.8.8"> ח  מן בניהם אשר נותרו אחריהם בארץ אשר לא כלום בני ישראל ויעלם שלמה למס עד היום הזה </verse>
        <verse osisID="2Chr.8.9"> ט  ומן בני ישראל אשר לא נתן שלמה לעבדים למלאכתו  כי המה אנשי מלחמה ושרי שלישיו ושרי רכבו ופרשיו  {פ} br </verse>
        <verse osisID="2Chr.8.10"> י  ואלה שרי הנציבים (הנצבים) אשר למלך שלמה חמשים ומאתים הרדים בעם </verse>
        <verse osisID="2Chr.8.11"> יא  ואת בת פרעה העלה שלמה מעיר דויד לבית אשר בנה לה  כי אמר לא תשב אשה לי בבית דויד מלך ישראל--כי קדש המה אשר באה אליהם ארון יהוה  {פ} br </verse>
        <verse osisID="2Chr.8.12"> יב  אז העלה שלמה עלות ליהוה על מזבח יהוה אשר בנה לפני האולם </verse>
        <verse osisID="2Chr.8.13"> יג  ובדבר יום ביום להעלות כמצות משה לשבתות ולחדשים ולמועדות שלוש פעמים בשנה--בחג המצות ובחג השבעות ובחג הסכות </verse>
        <verse osisID="2Chr.8.14"> יד  ויעמד כמשפט דויד אביו את מחלקות הכהנים על עבדתם והלוים על משמרותם להלל ולשרת נגד הכהנים לדבר יום ביומו והשערים במחלקותם לשער ושער  כי כן מצות דויד איש האלהים </verse>
        <verse osisID="2Chr.8.15"> טו  ולא סרו מצות המלך על הכהנים והלוים לכל דבר--ולאצרות </verse>
        <verse osisID="2Chr.8.16"> טז  ותכן כל מלאכת שלמה עד היום מוסד בית יהוה ועד כלתו  שלם בית יהוה  {ס} </verse>
        <verse osisID="2Chr.8.17"> יז  אז הלך שלמה לעציון גבר ואל אילות על שפת הים--בארץ אדום </verse>
        <verse osisID="2Chr.8.18"> יח  וישלח לו חורם ביד עבדיו אוניות (אניות) ועבדים יודעי ים ויבאו עם עבדי שלמה אופירה ויקחו משם ארבע מאות וחמשים ככר זהב ויביאו אל המלך שלמה  {פ} br </verse>
      </chapter>
      <chapter osisID="2Chr.9">
        <verse osisID="2Chr.9.1"> א  ומלכת שבא שמעה את שמע שלמה ותבוא לנסות את שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל שלמה ותדבר עמו את כל אשר היה עם לבבה </verse>
        <verse osisID="2Chr.9.2"> ב  ויגד לה שלמה את כל דבריה ולא נעלם דבר משלמה אשר לא הגיד לה </verse>
        <verse osisID="2Chr.9.3"> ג  ותרא מלכת שבא את חכמת שלמה--והבית אשר בנה </verse>
        <verse osisID="2Chr.9.4"> ד  ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא היה עוד בה רוח </verse>
        <verse osisID="2Chr.9.5"> ה  ותאמר אל המלך אמת הדבר אשר שמעתי בארצי--על דבריך ועל חכמתך </verse>
        <verse osisID="2Chr.9.6"> ו  ולא האמנתי לדבריהם עד אשר באתי ותראינה עיני והנה לא הגד לי חצי מרבית חכמתך  יספת על השמועה אשר שמעתי </verse>
        <verse osisID="2Chr.9.7"> ז  אשרי אנשיך ואשרי עבדיך אלה--העמדים לפניך תמיד ושמעים את חכמתך </verse>
        <verse osisID="2Chr.9.8"> ח  יהי יהוה אלהיך ברוך אשר חפץ בך לתתך על כסאו למלך ליהוה אלהיך  באהבת אלהיך את ישראל להעמידו לעולם ויתנך עליהם למלך לעשות משפט וצדקה </verse>
        <verse osisID="2Chr.9.9"> ט  ותתן למלך מאה ועשרים ככר זהב ובשמים לרב מאד--ואבן יקרה ולא היה כבשם ההוא אשר נתנה מלכת שבא למלך שלמה </verse>
        <verse osisID="2Chr.9.10"> י  וגם עבדי חירם (חורם) ועבדי שלמה אשר הביאו זהב מאופיר--הביאו עצי אלגומים ואבן יקרה </verse>
        <verse osisID="2Chr.9.11"> יא  ויעש המלך את עצי האלגומים מסלות לבית יהוה ולבית המלך וכנרות ונבלים לשרים ולא נראו כהם לפנים בארץ יהודה </verse>
        <verse osisID="2Chr.9.12"> יב  והמלך שלמה נתן למלכת שבא את כל חפצה אשר שאלה מלבד אשר הביאה אל המלך ותהפך ותלך לארצה היא ועבדיה  {פ} br </verse>
        <verse osisID="2Chr.9.13"> יג  ויהי משקל הזהב אשר בא לשלמה בשנה אחת--שש מאות וששים ושש ככרי זהב </verse>
        <verse osisID="2Chr.9.14"> יד  לבד מאנשי התרים והסחרים מביאים וכל מלכי ערב ופחות הארץ מביאים זהב וכסף לשלמה </verse>
        <verse osisID="2Chr.9.15"> טו  ויעש המלך שלמה מאתים צנה זהב שחוט  שש מאות זהב שחוט יעלה על הצנה האחת </verse>
        <verse osisID="2Chr.9.16"> טז  ושלש מאות מגנים זהב שחוט--שלש מאות זהב יעלה על המגן האחת ויתנם המלך בבית יער הלבנון </verse>
        <verse osisID="2Chr.9.17"> יז  ויעש המלך כסא שן גדול ויצפהו זהב טהור </verse>
        <verse osisID="2Chr.9.18"> יח  ושש מעלות לכסא וכבש בזהב לכסא מאחזים וידות מזה ומזה על מקום השבת ושנים אריות עמדים אצל הידות </verse>
        <verse osisID="2Chr.9.19"> יט  ושנים עשר אריות עמדים שם על שש המעלות--מזה ומזה לא נעשה כן לכל ממלכה </verse>
        <verse osisID="2Chr.9.20"> כ  וכל כלי משקה המלך שלמה זהב וכל כלי בית יער הלבנון זהב סגור  אין כסף נחשב בימי שלמה--למאומה </verse>
        <verse osisID="2Chr.9.21"> כא  כי אניות למלך הלכות תרשיש עם עבדי חורם  אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים  {פ} br </verse>
        <verse osisID="2Chr.9.22"> כב  ויגדל המלך שלמה מכל מלכי הארץ--לעשר וחכמה </verse>
        <verse osisID="2Chr.9.23"> כג  וכל מלכי הארץ מבקשים את פני שלמה--לשמע את חכמתו אשר נתן האלהים בלבו </verse>
        <verse osisID="2Chr.9.24"> כד  והם מביאים איש מנחתו כלי כסף וכלי זהב ושלמות נשק ובשמים סוסים ופרדים--דבר שנה בשנה  {ס} </verse>
        <verse osisID="2Chr.9.25"> כה  ויהי לשלמה ארבעת אלפים אריות סוסים ומרכבות ושנים עשר אלף פרשים ויניחם בערי הרכב ועם המלך בירושלם </verse>
        <verse osisID="2Chr.9.26"> כו  ויהי מושל בכל המלכים--מן הנהר ועד ארץ פלשתים ועד גבול מצרים </verse>
        <verse osisID="2Chr.9.27"> כז  ויתן המלך את הכסף בירושלם כאבנים ואת הארזים נתן כשקמים אשר בשפלה--לרב </verse>
        <verse osisID="2Chr.9.28"> כח  ומוציאים סוסים ממצרים לשלמה ומכל הארצות </verse>
        <verse osisID="2Chr.9.29"> כט  ושאר דברי שלמה הראשנים והאחרונים--הלא הם כתובים על דברי נתן הנביא ועל נבואת אחיה השילוני ובחזות יעדי (יעדו) החזה על ירבעם בן נבט </verse>
        <verse osisID="2Chr.9.30"> ל  וימלך שלמה בירושלם על כל ישראל ארבעים שנה </verse>
        <verse osisID="2Chr.9.31"> לא  וישכב שלמה עם אבתיו ויקברהו בעיר דויד אביו וימלך רחבעם בנו תחתיו  {פ} br </verse>
      </chapter>
      <chapter osisID="2Chr.10">
        <verse osisID="2Chr.10.1"> א  וילך רחבעם שכמה  כי שכם באו כל ישראל להמליך אתו </verse>
        <verse osisID="2Chr.10.2"> ב  ויהי כשמע ירבעם בן נבט והוא במצרים אשר ברח מפני שלמה המלך--וישב ירבעם ממצרים </verse>
        <verse osisID="2Chr.10.3"> ג  וישלחו ויקראו לו ויבא ירבעם וכל ישראל וידברו אל רחבעם לאמר </verse>
        <verse osisID="2Chr.10.4"> ד  אביך הקשה את עלנו ועתה הקל מעבודת אביך הקשה ומעלו הכבד אשר נתן עלינו--ונעבדך </verse>
        <verse osisID="2Chr.10.5"> ה  ויאמר אלהם עוד שלשת ימים--ושובו אלי וילך העם  {ס} </verse>
        <verse osisID="2Chr.10.6"> ו  ויועץ המלך רחבעם את הזקנים אשר היו עמדים לפני שלמה אביו בהיתו חי לאמר  איך אתם נועצים להשיב לעם הזה דבר </verse>
        <verse osisID="2Chr.10.7"> ז  וידברו אליו לאמר אם תהיה לטוב להעם הזה ורציתם ודברת אלהם דברים טובים--והיו לך עבדים כל הימים </verse>
        <verse osisID="2Chr.10.8"> ח  ויעזב את עצת הזקנים אשר יעצהו ויועץ את הילדים אשר גדלו אתו העמדים לפניו </verse>
        <verse osisID="2Chr.10.9"> ט  ויאמר אלהם מה אתם נועצים ונשיב דבר את העם הזה  אשר דברו אלי לאמר הקל מן העל אשר נתן אביך עלינו </verse>
        <verse osisID="2Chr.10.10"> י  וידברו אתו הילדים אשר גדלו אתו לאמר כה תאמר לעם אשר דברו אליך לאמר אביך הכביד את עלנו ואתה הקל מעלינו  כה תאמר אלהם קטני עבה ממתני אבי </verse>
        <verse osisID="2Chr.10.11"> יא  ועתה אבי העמיס עליכם על כבד ואני אסיף על עלכם  אבי יסר אתכם בשוטים ואני בעקרבים  {פ} br </verse>
        <verse osisID="2Chr.10.12"> יב  ויבא ירבעם וכל העם אל רחבעם ביום השלשי כאשר דבר המלך לאמר שובו אלי ביום השלשי </verse>
        <verse osisID="2Chr.10.13"> יג  ויענם המלך קשה ויעזב המלך רחבעם את עצת הזקנים </verse>
        <verse osisID="2Chr.10.14"> יד  וידבר אלהם כעצת הילדים לאמר אכביד את עלכם ואני אסיף עליו  אבי יסר אתכם בשוטים ואני בעקרבים </verse>
        <verse osisID="2Chr.10.15"> טו  ולא שמע המלך אל העם  כי היתה נסבה מעם האלהים--למען הקים יהוה את דברו אשר דבר ביד אחיהו השלוני אל ירבעם בן נבט </verse>
        <verse osisID="2Chr.10.16"> טז  וכל ישראל כי לא שמע המלך להם וישיבו העם את המלך לאמר מה לנו חלק בדויד ולא נחלה בבן ישי איש לאהליך ישראל עתה ראה ביתך דויד וילך כל ישראל לאהליו  {ס} </verse>
        <verse osisID="2Chr.10.17"> יז  ובני ישראל הישבים בערי יהודה--וימלך עליהם רחבעם </verse>
        <verse osisID="2Chr.10.18"> יח  וישלח המלך רחבעם את הדרם אשר על המס וירגמו בו בני ישראל אבן וימת  {ס}  והמלך רחבעם התאמץ לעלות במרכבה לנוס ירושלם  {ס} </verse>
        <verse osisID="2Chr.10.19"> יט  ויפשעו ישראל בבית דויד עד היום הזה </verse>
      </chapter>
      <chapter osisID="2Chr.11">
        <verse osisID="2Chr.11.1"> א  ויבא רחבעם ירושלם ויקהל את בית יהודה ובנימן מאה ושמונים אלף בחור עשה מלחמה--להלחם עם ישראל להשיב את הממלכה לרחבעם  {פ} br </verse>
        <verse osisID="2Chr.11.2"> ב  ויהי דבר יהוה אל שמעיהו איש האלהים לאמר </verse>
        <verse osisID="2Chr.11.3"> ג  אמר אל רחבעם בן שלמה מלך יהודה--ואל כל ישראל ביהודה ובנימן לאמר </verse>
        <verse osisID="2Chr.11.4"> ד  כה אמר יהוה לא תעלו ולא תלחמו עם אחיכם שובו איש לביתו--כי מאתי נהיה הדבר הזה וישמעו את דברי יהוה וישבו מלכת אל ירבעם  {פ} br </verse>
        <verse osisID="2Chr.11.5"> ה  וישב רחבעם בירושלם ויבן ערים למצור ביהודה </verse>
        <verse osisID="2Chr.11.6"> ו  ויבן את בית לחם ואת עיטם ואת תקוע </verse>
        <verse osisID="2Chr.11.7"> ז  ואת בית צור ואת שוכו ואת עדלם </verse>
        <verse osisID="2Chr.11.8"> ח  ואת גת ואת מרשה ואת זיף </verse>
        <verse osisID="2Chr.11.9"> ט  ואת אדורים ואת לכיש ואת עזקה </verse>
        <verse osisID="2Chr.11.10"> י  ואת צרעה ואת אילון ואת חברון אשר ביהודה ובבנימן  ערי מצרות </verse>
        <verse osisID="2Chr.11.11"> יא  ויחזק את המצורות ויתן בהם נגידים ואצרות מאכל ושמן ויין </verse>
        <verse osisID="2Chr.11.12"> יב  ובכל עיר ועיר צנות ורמחים ויחזקם להרבה מאד ויהי לו יהודה ובנימן  {ס} </verse>
        <verse osisID="2Chr.11.13"> יג  והכהנים והלוים אשר בכל ישראל--התיצבו עליו מכל גבולם </verse>
        <verse osisID="2Chr.11.14"> יד  כי עזבו הלוים את מגרשיהם ואחזתם וילכו ליהודה ולירושלם  כי הזניחם ירבעם ובניו מכהן ליהוה </verse>
        <verse osisID="2Chr.11.15"> טו  ויעמד לו כהנים לבמות ולשעירים ולעגלים אשר עשה </verse>
        <verse osisID="2Chr.11.16"> טז  ואחריהם מכל שבטי ישראל הנתנים את לבבם לבקש את יהוה אלהי ישראל--באו ירושלם לזבוח ליהוה אלהי אבותיהם </verse>
        <verse osisID="2Chr.11.17"> יז  ויחזקו את מלכות יהודה ויאמצו את רחבעם בן שלמה לשנים שלוש  כי הלכו בדרך דויד ושלמה--לשנים שלוש </verse>
        <verse osisID="2Chr.11.18"> יח  ויקח לו רחבעם אשה--את מחלת בן (בת) ירימות בן דויד  אביהיל בת אליאב בן ישי </verse>
        <verse osisID="2Chr.11.19"> יט  ותלד לו בנים--את יעוש ואת שמריה ואת זהם </verse>
        <verse osisID="2Chr.11.20"> כ  ואחריה לקח את מעכה בת אבשלום ותלד לו את אביה ואת עתי ואת זיזא ואת שלמית </verse>
        <verse osisID="2Chr.11.21"> כא  ויאהב רחבעם את מעכה בת אבשלום מכל נשיו ופילגשיו--כי נשים שמונה עשרה נשא ופילגשים ששים ויולד עשרים ושמונה בנים--וששים בנות </verse>
        <verse osisID="2Chr.11.22"> כב  ויעמד לראש רחבעם את אביה בן מעכה לנגיד באחיו--כי להמליכו </verse>
        <verse osisID="2Chr.11.23"> כג  ויבן ויפרץ מכל בניו לכל ארצות יהודה ובנימן לכל ערי המצרות ויתן להם המזון לרב וישאל המון נשים </verse>
      </chapter>
      <chapter osisID="2Chr.12">
        <verse osisID="2Chr.12.1"> א  ויהי כהכין מלכות רחבעם וכחזקתו עזב את תורת יהוה וכל ישראל עמו  {פ} br </verse>
        <verse osisID="2Chr.12.2"> ב  ויהי בשנה החמישית למלך רחבעם עלה שישק מלך מצרים על ירושלם  כי מעלו ביהוה </verse>
        <verse osisID="2Chr.12.3"> ג  באלף ומאתים רכב ובששים אלף פרשים ואין מספר לעם אשר באו עמו ממצרים--לובים סכיים וכושים </verse>
        <verse osisID="2Chr.12.4"> ד  וילכד את ערי המצרות אשר ליהודה ויבא עד ירושלם  {ס} </verse>
        <verse osisID="2Chr.12.5"> ה  ושמעיה הנביא בא אל רחבעם ושרי יהודה אשר נאספו אל ירושלם מפני שישק ויאמר להם כה אמר יהוה אתם עזבתם אתי ואף אני עזבתי אתכם ביד שישק </verse>
        <verse osisID="2Chr.12.6"> ו  ויכנעו שרי ישראל והמלך ויאמרו צדיק יהוה </verse>
        <verse osisID="2Chr.12.7"> ז  ובראות יהוה כי נכנעו היה דבר יהוה אל שמעיה לאמר נכנעו לא אשחיתם ונתתי להם כמעט לפליטה ולא תתך חמתי בירושלם ביד שישק </verse>
        <verse osisID="2Chr.12.8"> ח  כי יהיו לו לעבדים וידעו עבודתי ועבודת ממלכות הארצות  {ס} </verse>
        <verse osisID="2Chr.12.9"> ט  ויעל שישק מלך מצרים על ירושלם ויקח את אצרות בית יהוה ואת אצרות בית המלך את הכל לקח ויקח את מגני הזהב אשר עשה שלמה </verse>
        <verse osisID="2Chr.12.10"> י  ויעש המלך רחבעם תחתיהם מגני נחשת והפקיד על יד שרי הרצים השמרים פתח בית המלך </verse>
        <verse osisID="2Chr.12.11"> יא  ויהי מדי בוא המלך בית יהוה באו הרצים ונשאום והשבום אל תא הרצים </verse>
        <verse osisID="2Chr.12.12"> יב  ובהכנעו שב ממנו אף יהוה ולא להשחית לכלה וגם ביהודה היה דברים טובים  {ס} </verse>
        <verse osisID="2Chr.12.13"> יג  ויתחזק המלך רחבעם בירושלם--וימלך  כי בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית </verse>
        <verse osisID="2Chr.12.14"> יד  ויעש הרע  כי לא הכין לבו לדרוש את יהוה  {ס} </verse>
        <verse osisID="2Chr.12.15"> טו  ודברי רחבעם הראשנים והאחרונים--הלא הם כתובים בדברי שמעיה הנביא ועדו החזה להתיחש ומלחמות רחבעם וירבעם כל הימים </verse>
        <verse osisID="2Chr.12.16"> טז  וישכב רחבעם עם אבתיו ויקבר בעיר דויד וימלך אביה בנו תחתיו  {פ} br </verse>
      </chapter>
      <chapter osisID="2Chr.13">
        <verse osisID="2Chr.13.1"> א  בשנת שמונה עשרה למלך ירבעם וימלך אביה על יהודה </verse>
        <verse osisID="2Chr.13.2"> ב  שלוש שנים מלך בירושלם ושם אמו מיכיהו בת אוריאל מן גבעה ומלחמה היתה בין אביה ובין ירבעם </verse>
        <verse osisID="2Chr.13.3"> ג  ויאסר אביה את המלחמה בחיל גבורי מלחמה ארבע מאות אלף איש בחור  {ס}  וירבעם ערך עמו מלחמה בשמונה מאות אלף איש בחור גבור חיל  {ס} </verse>
        <verse osisID="2Chr.13.4"> ד  ויקם אביה מעל להר צמרים אשר בהר אפרים ויאמר שמעוני ירבעם וכל ישראל </verse>
        <verse osisID="2Chr.13.5"> ה  הלא לכם לדעת כי יהוה אלהי ישראל נתן ממלכה לדויד על ישראל לעולם  לו ולבניו ברית מלח  {פ} br </verse>
        <verse osisID="2Chr.13.6"> ו  ויקם ירבעם בן נבט עבד שלמה בן דויד וימרד על אדניו </verse>
        <verse osisID="2Chr.13.7"> ז  ויקבצו עליו אנשים רקים בני בליעל ויתאמצו על רחבעם בן שלמה ורחבעם היה נער ורך לבב ולא התחזק לפניהם </verse>
        <verse osisID="2Chr.13.8"> ח  ועתה אתם אמרים להתחזק לפני ממלכת יהוה ביד בני דויד ואתם המון רב ועמכם עגלי זהב אשר עשה לכם ירבעם לאלהים </verse>
        <verse osisID="2Chr.13.9"> ט  הלא הדחתם את כהני יהוה את בני אהרן והלוים ותעשו לכם כהנים כעמי הארצות--כל הבא למלא ידו בפר בן בקר ואילם שבעה והיה כהן ללא אלהים  {ס} </verse>
        <verse osisID="2Chr.13.10"> י  ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת </verse>
        <verse osisID="2Chr.13.11"> יא  ומקטרים ליהוה עלות בבקר בבקר ובערב בערב וקטרת סמים ומערכת לחם על השלחן הטהור ומנורת הזהב ונרתיה לבער בערב בערב--כי שמרים אנחנו את משמרת יהוה אלהינו ואתם עזבתם אתו </verse>
        <verse osisID="2Chr.13.12"> יב  והנה עמנו בראש האלהים וכהניו וחצצרות התרועה--להריע עליכם בני ישראל אל תלחמו עם יהוה אלהי אבתיכם--כי לא תצליחו </verse>
        <verse osisID="2Chr.13.13"> יג  וירבעם הסב את המארב לבוא מאחריהם ויהיו לפני יהודה והמארב מאחריהם </verse>
        <verse osisID="2Chr.13.14"> יד  ויפנו יהודה והנה להם המלחמה פנים ואחור ויצעקו ליהוה והכהנים מחצצרים (מחצרים) בחצצרות </verse>
        <verse osisID="2Chr.13.15"> טו  ויריעו איש יהודה ויהי בהריע איש יהודה והאלהים נגף את ירבעם וכל ישראל לפני אביה ויהודה </verse>
        <verse osisID="2Chr.13.16"> טז  וינוסו בני ישראל מפני יהודה ויתנם אלהים בידם </verse>
        <verse osisID="2Chr.13.17"> יז  ויכו בהם אביה ועמו מכה רבה ויפלו חללים מישראל חמש מאות אלף איש בחור </verse>
        <verse osisID="2Chr.13.18"> יח  ויכנעו בני ישראל בעת ההיא ויאמצו בני יהודה כי נשענו על יהוה אלהי אבותיהם </verse>
        <verse osisID="2Chr.13.19"> יט  וירדף אביה אחרי ירבעם וילכד ממנו ערים את בית אל ואת בנותיה ואת ישנה ואת בנותיה ואת עפרון (עפרין) ובנתיה </verse>
        <verse osisID="2Chr.13.20"> כ  ולא עצר כח ירבעם עוד בימי אביהו ויגפהו יהוה וימת  {פ} br </verse>
        <verse osisID="2Chr.13.21"> כא  ויתחזק אביהו--וישא לו נשים ארבע עשרה ויולד עשרים ושנים בנים ושש עשרה בנות </verse>
        <verse osisID="2Chr.13.22"> כב  ויתר דברי אביה ודרכיו ודבריו--כתובים במדרש הנביא עדו [ (II Chronicles 13:23)  כג  וישכב אביה עם אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים  {פ} br  ] </verse>
      </chapter>
      <chapter osisID="2Chr.14">
        <verse osisID="2Chr.14.1"> א  ויעש אסא הטוב והישר בעיני יהוה אלהיו </verse>
        <verse osisID="2Chr.14.2"> ב  ויסר את מזבחות הנכר והבמות וישבר את המצבות ויגדע את האשרים </verse>
        <verse osisID="2Chr.14.3"> ג  ויאמר ליהודה לדרוש את יהוה אלהי אבותיהם--ולעשות התורה והמצוה </verse>
        <verse osisID="2Chr.14.4"> ד  ויסר מכל ערי יהודה את הבמות ואת החמנים ותשקט הממלכה לפניו </verse>
        <verse osisID="2Chr.14.5"> ה  ויבן ערי מצורה ביהודה  כי שקטה הארץ ואין עמו מלחמה בשנים האלה--כי הניח יהוה לו </verse>
        <verse osisID="2Chr.14.6"> ו  ויאמר ליהודה נבנה את הערים האלה ונסב חומה ומגדלים דלתים ובריחים עודנו הארץ לפנינו כי דרשנו את יהוה אלהינו דרשנו וינח לנו מסביב ויבנו ויצליחו  {פ} br </verse>
        <verse osisID="2Chr.14.7"> ז  ויהי לאסא חיל נשא צנה ורמח מיהודה שלש מאות אלף  {ס}  ומבנימן נשאי מגן ודרכי קשת מאתים ושמונים אלף  כל אלה גבורי חיל </verse>
        <verse osisID="2Chr.14.8"> ח  ויצא אליהם זרח הכושי בחיל אלף אלפים ומרכבות שלש מאות ויבא עד מרשה </verse>
        <verse osisID="2Chr.14.9"> ט  ויצא אסא לפניו ויערכו מלחמה בגיא צפתה למרשה </verse>
        <verse osisID="2Chr.14.10"> י  ויקרא אסא אל יהוה אלהיו ויאמר יהוה אין עמך לעזר בין רב לאין כח עזרנו יהוה אלהינו כי עליך נשענו ובשמך באנו על ההמון הזה  יהוה אלהינו אתה אל יעצר עמך אנוש  {ס} </verse>
        <verse osisID="2Chr.14.11"> יא  ויגף יהוה את הכושים לפני אסא ולפני יהודה וינסו הכושים </verse>
        <verse osisID="2Chr.14.12"> יב  וירדפם אסא והעם אשר עמו עד לגרר ויפל מכושים לאין להם מחיה כי נשברו לפני יהוה ולפני מחנהו וישאו שלל הרבה מאד </verse>
        <verse osisID="2Chr.14.13"> יג  ויכו את כל הערים סביבות גרר--כי היה פחד יהוה עליהם ויבזו את כל הערים כי בזה רבה היתה בהם </verse>
        <verse osisID="2Chr.14.14"> יד  וגם אהלי מקנה הכו וישבו צאן לרב וגמלים וישבו ירושלם  {ס} </verse>
      </chapter>
      <chapter osisID="2Chr.15">
        <verse osisID="2Chr.15.1"> א  ועזריהו בן עודד היתה עליו רוח אלהים </verse>
        <verse osisID="2Chr.15.2"> ב  ויצא לפני אסא ויאמר לו שמעוני אסא וכל יהודה ובנימן  יהוה עמכם בהיותכם עמו ואם תדרשהו ימצא לכם ואם תעזבהו יעזב אתכם  {ס} </verse>
        <verse osisID="2Chr.15.3"> ג  וימים רבים לישראל  ללא אלהי אמת וללא כהן מורה--וללא תורה </verse>
        <verse osisID="2Chr.15.4"> ד  וישב בצר לו על יהוה אלהי ישראל ויבקשהו וימצא להם </verse>
        <verse osisID="2Chr.15.5"> ה  ובעתים ההם אין שלום ליוצא ולבא  כי מהומת רבות על כל ישבי הארצות </verse>
        <verse osisID="2Chr.15.6"> ו  וכתתו גוי בגוי ועיר בעיר  כי אלהים הממם בכל צרה </verse>
        <verse osisID="2Chr.15.7"> ז  ואתם חזקו ואל ירפו ידיכם  כי יש שכר לפעלתכם  {ס} </verse>
        <verse osisID="2Chr.15.8"> ח  וכשמע אסא הדברים האלה והנבואה עדד הנביא התחזק ויעבר השקוצים מכל ארץ יהודה ובנימן ומן הערים אשר לכד מהר אפרים ויחדש את מזבח יהוה אשר לפני אולם יהוה </verse>
        <verse osisID="2Chr.15.9"> ט  ויקבץ את כל יהודה ובנימן והגרים עמהם מאפרים ומנשה ומשמעון  כי נפלו עליו מישראל לרב בראתם כי יהוה אלהיו עמו  {פ} br </verse>
        <verse osisID="2Chr.15.10"> י  ויקבצו ירושלם בחדש השלשי לשנת חמש עשרה למלכות אסא </verse>
        <verse osisID="2Chr.15.11"> יא  ויזבחו ליהוה ביום ההוא מן השלל הביאו  בקר שבע מאות וצאן שבעת אלפים </verse>
        <verse osisID="2Chr.15.12"> יב  ויבאו בברית--לדרוש את יהוה אלהי אבותיהם  בכל לבבם ובכל נפשם </verse>
        <verse osisID="2Chr.15.13"> יג  וכל אשר לא ידרש ליהוה אלהי ישראל יומת--למן קטן ועד גדול למאיש ועד אשה </verse>
        <verse osisID="2Chr.15.14"> יד  וישבעו ליהוה בקול גדול ובתרועה--ובחצצרות ובשופרות </verse>
        <verse osisID="2Chr.15.15"> טו  וישמחו כל יהודה על השבועה כי בכל לבבם נשבעו ובכל רצונם בקשהו וימצא להם וינח יהוה להם מסביב </verse>
        <verse osisID="2Chr.15.16"> טז  וגם מעכה אם אסא המלך הסירה מגבירה אשר עשתה לאשרה מפלצת ויכרת אסא את מפלצתה וידק וישרף בנחל קדרון </verse>
        <verse osisID="2Chr.15.17"> יז  והבמות--לא סרו מישראל  רק לבב אסא היה שלם כל ימיו </verse>
        <verse osisID="2Chr.15.18"> יח  ויבא את קדשי אביו וקדשיו--בית האלהים  כסף וזהב וכלים </verse>
        <verse osisID="2Chr.15.19"> יט  ומלחמה לא היתה עד שנת שלשים וחמש למלכות אסא  {פ} br </verse>
      </chapter>
      <chapter osisID="2Chr.16">
        <verse osisID="2Chr.16.1"> א  בשנת שלשים ושש למלכות אסא עלה בעשא מלך ישראל על יהודה ויבן את הרמה--לבלתי תת יוצא ובא לאסא מלך יהודה </verse>
        <verse osisID="2Chr.16.2"> ב  ויצא אסא כסף וזהב מאצרות בית יהוה--ובית המלך וישלח אל בן הדד מלך ארם היושב בדרמשק לאמר </verse>
        <verse osisID="2Chr.16.3"> ג  ברית ביני ובינך ובין אבי ובין אביך  הנה שלחתי לך כסף וזהב--לך הפר בריתך את בעשא מלך ישראל ויעלה מעלי </verse>
        <verse osisID="2Chr.16.4"> ד  וישמע בן הדד אל המלך אסא וישלח את שרי החילים אשר לו אל ערי ישראל ויכו את עיון ואת דן ואת אבל מים ואת כל מסכנות ערי נפתלי </verse>
        <verse osisID="2Chr.16.5"> ה  ויהי כשמע בעשא ויחדל מבנות את הרמה וישבת את מלאכתו  {ס} </verse>
        <verse osisID="2Chr.16.6"> ו  ואסא המלך לקח את כל יהודה וישאו את אבני הרמה ואת עציה אשר בנה בעשא ויבן בהם את גבע ואת המצפה  {ס} </verse>
        <verse osisID="2Chr.16.7"> ז  ובעת ההיא בא חנני הראה אל אסא מלך יהודה ויאמר אליו בהשענך על מלך ארם ולא נשענת על יהוה אלהיך על כן נמלט חיל מלך ארם מידך </verse>
        <verse osisID="2Chr.16.8"> ח  הלא הכושים והלובים היו לחיל לרב לרכב ולפרשים--להרבה מאד ובהשענך על יהוה נתנם בידך </verse>
        <verse osisID="2Chr.16.9"> ט  כי יהוה עיניו משטטות בכל הארץ להתחזק עם לבבם שלם אליו--נסכלת על זאת  כי מעתה יש עמך מלחמות </verse>
        <verse osisID="2Chr.16.10"> י  ויכעס אסא אל הראה ויתנהו בית המהפכת--כי בזעף עמו על זאת וירצץ אסא מן העם בעת ההיא </verse>
        <verse osisID="2Chr.16.11"> יא  והנה דברי אסא הראשונים והאחרונים--הנם כתובים על ספר המלכים ליהודה וישראל </verse>
        <verse osisID="2Chr.16.12"> יב  ויחלא אסא בשנת שלושים ותשע למלכותו ברגליו עד למעלה חליו וגם בחליו לא דרש את יהוה כי ברפאים </verse>
        <verse osisID="2Chr.16.13"> יג  וישכב אסא עם אבתיו וימת בשנת ארבעים ואחת למלכו </verse>
        <verse osisID="2Chr.16.14"> יד  ויקברהו בקברתיו אשר כרה לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו לו שרפה גדולה עד למאד  {פ} br </verse>
      </chapter>
      <chapter osisID="2Chr.17">
        <verse osisID="2Chr.17.1"> א  וימלך יהושפט בנו תחתיו ויתחזק על ישראל </verse>
        <verse osisID="2Chr.17.2"> ב  ויתן חיל--בכל ערי יהודה הבצרות ויתן נציבים בארץ יהודה ובערי אפרים אשר לכד אסא אביו </verse>
        <verse osisID="2Chr.17.3"> ג  ויהי יהוה עם יהושפט  כי הלך בדרכי דויד אביו הראשנים ולא דרש לבעלים </verse>
        <verse osisID="2Chr.17.4"> ד  כי לאלהי אביו דרש ובמצותיו הלך ולא כמעשה ישראל </verse>
        <verse osisID="2Chr.17.5"> ה  ויכן יהוה את הממלכה בידו ויתנו כל יהודה מנחה ליהושפט ויהי לו עשר וכבוד לרב </verse>
        <verse osisID="2Chr.17.6"> ו  ויגבה לבו בדרכי יהוה ועוד הסיר את הבמות ואת האשרים--מיהודה  {פ} br </verse>
        <verse osisID="2Chr.17.7"> ז  ובשנת שלוש למלכו שלח לשריו לבן חיל ולעבדיה ולזכריה ולנתנאל ולמיכיהו--ללמד בערי יהודה </verse>
        <verse osisID="2Chr.17.8"> ח  ועמהם הלוים שמעיהו ונתניהו וזבדיהו ועשהאל ושמרימות (ושמירמות) ויהונתן ואדניהו וטוביהו וטוב אדוניה--הלוים ועמהם אלישמע ויהורם הכהנים </verse>
        <verse osisID="2Chr.17.9"> ט  וילמדו ביהודה ועמהם ספר תורת יהוה ויסבו בכל ערי יהודה וילמדו בעם </verse>
        <verse osisID="2Chr.17.10"> י  ויהי פחד יהוה על כל ממלכות הארצות אשר סביבות יהודה ולא נלחמו עם יהושפט </verse>
        <verse osisID="2Chr.17.11"> יא  ומן פלשתים מביאים ליהושפט מנחה--וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות  {פ} br </verse>
        <verse osisID="2Chr.17.12"> יב  ויהי יהושפט הלך וגדל עד למעלה ויבן ביהודה בירניות וערי מסכנות </verse>
        <verse osisID="2Chr.17.13"> יג  ומלאכה רבה היה לו בערי יהודה ואנשי מלחמה גבורי חיל בירושלם </verse>
        <verse osisID="2Chr.17.14"> יד  ואלה פקדתם לבית אבותיהם  ליהודה שרי אלפים--  {ס}  עדנה השר ועמו גבורי חיל שלש מאות אלף  {ס} </verse>
        <verse osisID="2Chr.17.15"> טו  ועל ידו יהוחנן השר ועמו מאתים ושמונים אלף  {ס} </verse>
        <verse osisID="2Chr.17.16"> טז  ועל ידו עמסיה בן זכרי המתנדב ליהוה ועמו מאתים אלף גבור חיל  {ס} </verse>
        <verse osisID="2Chr.17.17"> יז  ומן בנימן--גבור חיל אלידע ועמו נשקי קשת ומגן מאתים אלף  {ס} </verse>
        <verse osisID="2Chr.17.18"> יח  ועל ידו יהוזבד ועמו מאה ושמונים אלף חלוצי צבא  {ס} </verse>
        <verse osisID="2Chr.17.19"> יט  אלה המשרתים את המלך  מלבד אשר נתן המלך בערי המבצר--בכל יהודה  {פ} br </verse>
      </chapter>
      <chapter osisID="2Chr.18">
        <verse osisID="2Chr.18.1"> א  ויהי ליהושפט עשר וכבוד לרב ויתחתן לאחאב </verse>
        <verse osisID="2Chr.18.2"> ב  וירד לקץ שנים אל אחאב לשמרון ויזבח לו אחאב צאן ובקר לרב ולעם אשר עמו ויסיתהו לעלות אל רמת גלעד </verse>
        <verse osisID="2Chr.18.3"> ג  ויאמר אחאב מלך ישראל אל יהושפט מלך יהודה התלך עמי רמת גלעד ויאמר לו כמוני כמוך וכעמך עמי--ועמך במלחמה </verse>
        <verse osisID="2Chr.18.4"> ד  ויאמר יהושפט אל מלך ישראל  דרש נא כיום את דבר יהוה </verse>
        <verse osisID="2Chr.18.5"> ה  ויקבץ מלך ישראל את הנבאים ארבע מאות איש ויאמר אלהם הנלך אל רמת גלעד למלחמה אם אחדל ויאמרו עלה ויתן האלהים ביד המלך </verse>
        <verse osisID="2Chr.18.6"> ו  ויאמר יהושפט האין פה נביא ליהוה עוד ונדרשה מאתו </verse>
        <verse osisID="2Chr.18.7"> ז  ויאמר מלך ישראל אל יהושפט עוד איש אחד לדרוש את יהוה מאתו ואני שנאתיהו כי איננו מתנבא עלי לטובה כי כל ימיו לרעה--הוא מיכיהו בן ימלא ויאמר יהושפט אל יאמר המלך כן </verse>
        <verse osisID="2Chr.18.8"> ח  ויקרא מלך ישראל אל סריס אחד ויאמר מהר מיכהו (מיכיהו) בן ימלא </verse>
        <verse osisID="2Chr.18.9"> ט  ומלך ישראל ויהושפט מלך יהודה יושבים איש על כסאו מלבשים בגדים וישבים בגרן--פתח שער שמרון וכל הנביאים--מתנבאים לפניהם </verse>
        <verse osisID="2Chr.18.10"> י  ויעש לו צדקיהו בן כנענה קרני ברזל ויאמר כה אמר יהוה באלה תנגח את ארם עד כלותם </verse>
        <verse osisID="2Chr.18.11"> יא  וכל הנבאים--נבאים כן לאמר  עלה רמת גלעד והצלח ונתן יהוה ביד המלך </verse>
        <verse osisID="2Chr.18.12"> יב  והמלאך אשר הלך לקרא למיכיהו דבר אליו לאמר הנה דברי הנבאים פה אחד טוב אל המלך ויהי נא דברך כאחד מהם ודברת טוב </verse>
        <verse osisID="2Chr.18.13"> יג  ויאמר מיכיהו  חי יהוה--כי את אשר יאמר אלהי אתו אדבר </verse>
        <verse osisID="2Chr.18.14"> יד  ויבא אל המלך ויאמר המלך אליו מיכה הנלך אל רמת גלעד למלחמה אם אחדל ויאמר עלו והצליחו וינתנו בידכם </verse>
        <verse osisID="2Chr.18.15"> טו  ויאמר אליו המלך עד כמה פעמים אני משביעך  אשר לא תדבר אלי רק אמת--בשם יהוה </verse>
        <verse osisID="2Chr.18.16"> טז  ויאמר ראיתי את כל ישראל נפוצים על ההרים--כצאן אשר אין להן רעה ויאמר יהוה לא אדנים לאלה ישובו איש לביתו בשלום </verse>
        <verse osisID="2Chr.18.17"> יז  ויאמר מלך ישראל אל יהושפט  הלא אמרתי אליך לא יתנבא עלי טוב כי אם לרע  {ס} </verse>
        <verse osisID="2Chr.18.18"> יח  ויאמר לכן שמעו דבר יהוה  ראיתי את יהוה יושב על כסאו וכל צבא השמים עמדים על ימינו ושמאלו </verse>
        <verse osisID="2Chr.18.19"> יט  ויאמר יהוה מי יפתה את אחאב מלך ישראל ויעל ויפל ברמות גלעד ויאמר--זה אמר ככה וזה אמר ככה </verse>
        <verse osisID="2Chr.18.20"> כ  ויצא הרוח ויעמד לפני יהוה ויאמר אני אפתנו  ויאמר יהוה אליו במה </verse>
        <verse osisID="2Chr.18.21"> כא  ויאמר אצא והייתי לרוח שקר בפי כל נביאיו ויאמר תפתה וגם תוכל--צא ועשה כן </verse>
        <verse osisID="2Chr.18.22"> כב  ועתה הנה נתן יהוה רוח שקר בפי נביאיך אלה ויהוה דבר עליך רעה  {ס} </verse>
        <verse osisID="2Chr.18.23"> כג  ויגש צדקיהו בן כנענה ויך את מיכיהו על הלחי ויאמר אי זה הדרך עבר רוח יהוה מאתי--לדבר אתך </verse>
        <verse osisID="2Chr.18.24"> כד  ויאמר מיכיהו הנך ראה ביום ההוא אשר תבוא חדר בחדר להחבא </verse>
        <verse osisID="2Chr.18.25"> כה  ויאמר מלך ישראל קחו את מיכיהו והשיבהו אל אמון שר העיר--ואל יואש בן המלך </verse>
        <verse osisID="2Chr.18.26"> כו  ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום </verse>
        <verse osisID="2Chr.18.27"> כז  ויאמר מיכיהו--אם שוב תשוב בשלום לא דבר יהוה בי ויאמר שמעו עמים כלם </verse>
        <verse osisID="2Chr.18.28"> כח  ויעל מלך ישראל ויהושפט מלך יהודה אל רמת גלעד </verse>
        <verse osisID="2Chr.18.29"> כט  ויאמר מלך ישראל אל יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה </verse>
        <verse osisID="2Chr.18.30"> ל  ומלך ארם צוה את שרי הרכב אשר לו לאמר לא תלחמו את הקטן את הגדול  כי אם את מלך ישראל לבדו </verse>
        <verse osisID="2Chr.18.31"> לא  ויהי כראות שרי הרכב את יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו </verse>
        <verse osisID="2Chr.18.32"> לב  ויהי כראות שרי הרכב כי לא היה מלך ישראל--וישובו מאחריו </verse>
        <verse osisID="2Chr.18.33"> לג  ואיש משך בקשת לתמו ויך את מלך ישראל בין הדבקים ובין השרין ויאמר לרכב הפך ידיך (ידך) והוצאתני מן המחנה--כי החליתי </verse>
        <verse osisID="2Chr.18.34"> לד  ותעל המלחמה ביום ההוא ומלך ישראל היה מעמיד במרכבה נכח ארם עד הערב וימת לעת בוא השמש </verse>
      </chapter>
      <chapter osisID="2Chr.19">
        <verse osisID="2Chr.19.1"> א  וישב יהושפט מלך יהודה אל ביתו בשלום--לירושלם  {ס} </verse>
        <verse osisID="2Chr.19.2"> ב  ויצא אל פניו יהוא בן חנני החזה ויאמר אל המלך יהושפט הלרשע לעזר ולשנאי יהוה תאהב  ובזאת עליך קצף מלפני יהוה </verse>
        <verse osisID="2Chr.19.3"> ג  אבל דברים טובים נמצאו עמך  כי בערת האשרות מן הארץ והכינות לבבך לדרש האלהים </verse>
        <verse osisID="2Chr.19.4"> ד  וישב יהושפט בירושלם וישב ויצא בעם מבאר שבע עד הר אפרים וישיבם אל יהוה אלהי אבותיהם </verse>
        <verse osisID="2Chr.19.5"> ה  ויעמד שפטים בארץ בכל ערי יהודה הבצרות--לעיר ועיר </verse>
        <verse osisID="2Chr.19.6"> ו  ויאמר אל השפטים ראו מה אתם עשים--כי לא לאדם תשפטו כי ליהוה ועמכם בדבר משפט </verse>
        <verse osisID="2Chr.19.7"> ז  ועתה יהי פחד יהוה עליכם  שמרו ועשו--כי אין עם יהוה אלהינו עולה ומשא פנים ומקח שחד </verse>
        <verse osisID="2Chr.19.8"> ח  וגם בירושלם העמיד יהושפט מן הלוים והכהנים ומראשי האבות לישראל למשפט יהוה ולריב וישבו ירושלם </verse>
        <verse osisID="2Chr.19.9"> ט  ויצו עליהם לאמר  כה תעשון ביראת יהוה באמונה ובלבב שלם </verse>
        <verse osisID="2Chr.19.10"> י  וכל ריב אשר יבוא עליכם מאחיכם הישבים בעריהם בין דם לדם בין תורה למצוה לחקים ולמשפטים והזהרתם אתם ולא יאשמו ליהוה והיה קצף עליכם ועל אחיכם  כה תעשון ולא תאשמו </verse>
        <verse osisID="2Chr.19.11"> יא  והנה אמריהו כהן הראש עליכם לכל דבר יהוה וזבדיהו בן ישמעאל הנגיד לבית יהודה לכל דבר המלך ושטרים הלוים לפניכם  חזקו ועשו ויהי יהוה עם הטוב  {פ} br </verse>
      </chapter>
      <chapter osisID="2Chr.20">
        <verse osisID="2Chr.20.1"> א  ויהי אחרי כן באו בני מואב ובני עמון ועמהם מהעמונים על יהושפט--למלחמה </verse>
        <verse osisID="2Chr.20.2"> ב  ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי </verse>
        <verse osisID="2Chr.20.3"> ג  וירא ויתן יהושפט את פניו לדרוש ליהוה ויקרא צום על כל יהודה </verse>
        <verse osisID="2Chr.20.4"> ד  ויקבצו יהודה לבקש מיהוה גם מכל ערי יהודה באו לבקש את יהוה </verse>
        <verse osisID="2Chr.20.5"> ה  ויעמד יהושפט בקהל יהודה וירושלם--בבית יהוה  לפני החצר החדשה </verse>
        <verse osisID="2Chr.20.6"> ו  ויאמר יהוה אלהי אבתינו הלא אתה הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב </verse>
        <verse osisID="2Chr.20.7"> ז  הלא אתה אלהינו הורשת את ישבי הארץ הזאת מלפני עמך ישראל ותתנה לזרע אברהם אהבך--לעולם </verse>
        <verse osisID="2Chr.20.8"> ח  וישבו בה ויבנו לך בה מקדש לשמך לאמר </verse>
        <verse osisID="2Chr.20.9"> ט  אם תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע </verse>
        <verse osisID="2Chr.20.10"> י  ועתה הנה בני עמון ומואב והר שעיר אשר לא נתתה לישראל לבוא בהם בבאם מארץ מצרים  כי סרו מעליהם ולא השמידום </verse>
        <verse osisID="2Chr.20.11"> יא  והנה הם--גמלים עלינו  לבוא לגרשנו מירשתך אשר הורשתנו </verse>
        <verse osisID="2Chr.20.12"> יב  אלהינו הלא תשפט בם כי אין בנו כח לפני ההמון הרב הזה הבא עלינו ואנחנו לא נדע מה נעשה--כי עליך עינינו </verse>
        <verse osisID="2Chr.20.13"> יג  וכל יהודה--עמדים לפני יהוה גם טפם נשיהם ובניהם  {ס} </verse>
        <verse osisID="2Chr.20.14"> יד  ויחזיאל בן זכריהו בן בניה בן יעיאל בן מתניה הלוי--מן בני אסף  היתה עליו רוח יהוה בתוך הקהל </verse>
        <verse osisID="2Chr.20.15"> טו  ויאמר הקשיבו כל יהודה וישבי ירושלם והמלך יהושפט  כה אמר יהוה לכם אתם אל תיראו ואל תחתו מפני ההמון הרב הזה--כי לא לכם המלחמה כי לאלהים </verse>
        <verse osisID="2Chr.20.16"> טז  מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל </verse>
        <verse osisID="2Chr.20.17"> יז  לא לכם להלחם בזאת  התיצבו עמדו וראו את ישועת יהוה עמכם יהודה וירושלם אל תיראו ואל תחתו--מחר צאו לפניהם ויהוה עמכם </verse>
        <verse osisID="2Chr.20.18"> יח  ויקד יהושפט אפים ארצה וכל יהודה וישבי ירושלם נפלו לפני יהוה להשתחות ליהוה </verse>
        <verse osisID="2Chr.20.19"> יט  ויקמו הלוים מן בני הקהתים ומן בני הקרחים--להלל ליהוה אלהי ישראל בקול גדול למעלה </verse>
        <verse osisID="2Chr.20.20"> כ  וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם--האמינו ביהוה אלהיכם ותאמנו האמינו בנביאיו והצליחו </verse>
        <verse osisID="2Chr.20.21"> כא  ויועץ אל העם ויעמד משררים ליהוה ומהללים להדרת קדש--בצאת לפני החלוץ ואמרים הודו ליהוה כי לעולם חסדו </verse>
        <verse osisID="2Chr.20.22"> כב  ובעת החלו ברנה ותהלה נתן יהוה מארבים על בני עמון מואב והר שעיר הבאים ליהודה--וינגפו </verse>
        <verse osisID="2Chr.20.23"> כג  ויעמדו בני עמון ומואב על ישבי הר שעיר--להחרים ולהשמיד וככלותם ביושבי שעיר עזרו איש ברעהו למשחית </verse>
        <verse osisID="2Chr.20.24"> כד  ויהודה בא על המצפה למדבר ויפנו אל ההמון והנם פגרים נפלים ארצה ואין פליטה </verse>
        <verse osisID="2Chr.20.25"> כה  ויבא יהושפט ועמו לבז את שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את השלל--כי רב הוא </verse>
        <verse osisID="2Chr.20.26"> כו  וביום הרבעי נקהלו לעמק ברכה--כי שם ברכו את יהוה על כן קראו את שם המקום ההוא עמק ברכה--עד היום </verse>
        <verse osisID="2Chr.20.27"> כז  וישבו כל איש יהודה וירושלם ויהושפט בראשם לשוב אל ירושלם בשמחה  כי שמחם יהוה מאויביהם </verse>
        <verse osisID="2Chr.20.28"> כח  ויבאו ירושלם בנבלים ובכנרות ובחצצרות--אל בית יהוה </verse>
        <verse osisID="2Chr.20.29"> כט  ויהי פחד אלהים על כל ממלכות הארצות  בשמעם--כי נלחם יהוה עם אויבי ישראל </verse>
        <verse osisID="2Chr.20.30"> ל  ותשקט מלכות יהושפט וינח לו אלהיו מסביב  {פ} br </verse>
        <verse osisID="2Chr.20.31"> לא  וימלך יהושפט על יהודה--בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי </verse>
        <verse osisID="2Chr.20.32"> לב  וילך בדרך אביו אסא--ולא סר ממנה  לעשות הישר בעיני יהוה </verse>
        <verse osisID="2Chr.20.33"> לג  אך הבמות לא סרו ועוד העם לא הכינו לבבם לאלהי אבתיהם </verse>
        <verse osisID="2Chr.20.34"> לד  ויתר דברי יהושפט הראשנים והאחרנים--הנם כתובים בדברי יהוא בן חנני אשר העלה על ספר מלכי ישראל </verse>
        <verse osisID="2Chr.20.35"> לה  ואחרי כן אתחבר יהושפט מלך יהודה עם אחזיה מלך ישראל הוא הרשיע לעשות </verse>
        <verse osisID="2Chr.20.36"> לו  ויחברהו עמו לעשות אניות ללכת תרשיש ויעשו אניות בעציון גבר </verse>
        <verse osisID="2Chr.20.37"> לז  ויתנבא אליעזר בן דדוהו ממרשה על יהושפט לאמר  כהתחברך עם אחזיהו פרץ יהוה את מעשיך וישברו אניות ולא עצרו ללכת אל תרשיש </verse>
      </chapter>
      <chapter osisID="2Chr.21">
        <verse osisID="2Chr.21.1"> א  וישכב יהושפט עם אבתיו ויקבר עם אבתיו בעיר דויד וימלך יהורם בנו תחתיו </verse>
        <verse osisID="2Chr.21.2"> ב  ולו אחים בני יהושפט עזריה ויחיאל וזכריהו ועזריהו ומיכאל ושפטיהו  כל אלה בני יהושפט מלך ישראל </verse>
        <verse osisID="2Chr.21.3"> ג  ויתן להם אביהם מתנות רבות לכסף ולזהב ולמגדנות עם ערי מצרות ביהודה ואת הממלכה נתן ליהורם כי הוא הבכור  {פ} br </verse>
        <verse osisID="2Chr.21.4"> ד  ויקם יהורם על ממלכת אביו ויתחזק ויהרג את כל אחיו בחרב וגם משרי ישראל </verse>
        <verse osisID="2Chr.21.5"> ה  בן שלשים ושתים שנה יהורם במלכו ושמונה שנים מלך בירושלם </verse>
        <verse osisID="2Chr.21.6"> ו  וילך בדרך מלכי ישראל כאשר עשו בית אחאב--כי בת אחאב היתה לו אשה ויעש הרע בעיני יהוה </verse>
        <verse osisID="2Chr.21.7"> ז  ולא אבה יהוה להשחית את בית דויד--למען הברית אשר כרת לדויד וכאשר אמר לתת לו ניר ולבניו--כל הימים </verse>
        <verse osisID="2Chr.21.8"> ח  בימיו פשע אדום מתחת יד יהודה וימליכו עליהם מלך </verse>
        <verse osisID="2Chr.21.9"> ט  ויעבר יהורם עם שריו וכל הרכב עמו ויהי קם לילה ויך את אדום הסובב אליו ואת שרי הרכב </verse>
        <verse osisID="2Chr.21.10"> י  ויפשע אדום מתחת יד יהודה עד היום הזה--אז תפשע לבנה בעת ההיא מתחת ידו  כי עזב את יהוה אלהי אבתיו </verse>
        <verse osisID="2Chr.21.11"> יא  גם הוא עשה במות בהרי יהודה ויזן את ישבי ירושלם וידח את יהודה  {פ} br </verse>
        <verse osisID="2Chr.21.12"> יב  ויבא אליו מכתב מאליהו הנביא לאמר  כה אמר יהוה אלהי דויד אביך--תחת אשר לא הלכת בדרכי יהושפט אביך ובדרכי אסא מלך יהודה </verse>
        <verse osisID="2Chr.21.13"> יג  ותלך בדרך מלכי ישראל ותזנה את יהודה ואת ישבי ירושלם כהזנות בית אחאב וגם את אחיך בית אביך הטובים ממך הרגת </verse>
        <verse osisID="2Chr.21.14"> יד  הנה יהוה נגף מגפה גדולה--בעמך ובבניך ובנשיך ובכל רכושך </verse>
        <verse osisID="2Chr.21.15"> טו  ואתה בחליים רבים במחלה מעיך עד יצאו מעיך מן החלי ימים על ימים </verse>
        <verse osisID="2Chr.21.16"> טז  ויער יהוה על יהורם את רוח הפלשתים והערבים אשר על יד כושים </verse>
        <verse osisID="2Chr.21.17"> יז  ויעלו ביהודה ויבקעוה וישבו את כל הרכוש הנמצא לבית המלך וגם בניו ונשיו ולא נשאר לו בן כי אם יהואחז קטן בניו </verse>
        <verse osisID="2Chr.21.18"> יח  ואחרי כל זאת--נגפו יהוה במעיו לחלי לאין מרפא </verse>
        <verse osisID="2Chr.21.19"> יט  ויהי לימים מימים וכעת צאת הקץ לימים שנים יצאו מעיו עם חליו וימת בתחלאים רעים ולא עשו לו עמו שרפה כשרפת אבתיו </verse>
        <verse osisID="2Chr.21.20"> כ  בן שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים </verse>
      </chapter>
      <chapter osisID="2Chr.22">
        <verse osisID="2Chr.22.1"> א  וימליכו יושבי ירושלם את אחזיהו בנו הקטן תחתיו--כי כל הראשנים הרג הגדוד הבא בערבים למחנה וימלך אחזיהו בן יהורם מלך יהודה  {פ} br </verse>
        <verse osisID="2Chr.22.2"> ב  בן ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי </verse>
        <verse osisID="2Chr.22.3"> ג  גם הוא הלך בדרכי בית אחאב  כי אמו היתה יועצתו להרשיע </verse>
        <verse osisID="2Chr.22.4"> ד  ויעש הרע בעיני יהוה כבית אחאב  כי המה היו לו יועצים אחרי מות אביו--למשחית לו </verse>
        <verse osisID="2Chr.22.5"> ה  גם בעצתם הלך וילך את יהורם בן אחאב מלך ישראל למלחמה על חזאל מלך ארם ברמות גלעד ויכו הרמים את יורם </verse>
        <verse osisID="2Chr.22.6"> ו  וישב להתרפא ביזרעאל כי המכים אשר הכהו ברמה בהלחמו את חזהאל מלך ארם ועזריהו בן יהורם מלך יהודה ירד לראות את יהורם בן אחאב ביזרעאל--כי חלה הוא </verse>
        <verse osisID="2Chr.22.7"> ז  ומאלהים היתה תבוסת אחזיהו לבוא אל יורם ובבאו יצא עם יהורם אל יהוא בן נמשי אשר משחו יהוה להכרית את בית אחאב </verse>
        <verse osisID="2Chr.22.8"> ח  ויהי כהשפט יהוא עם בית אחאב וימצא את שרי יהודה ובני אחי אחזיהו משרתים לאחזיהו--ויהרגם </verse>
        <verse osisID="2Chr.22.9"> ט  ויבקש את אחזיהו וילכדהו והוא מתחבא בשמרון ויבאהו אל יהוא וימיתהו ויקברהו כי אמרו בן יהושפט הוא אשר דרש את יהוה בכל לבבו ואין לבית אחזיהו לעצר כח לממלכה </verse>
        <verse osisID="2Chr.22.10"> י  ועתליהו אם אחזיהו ראתה כי מת בנה ותקם ותדבר את כל זרע הממלכה--לבית יהודה </verse>
        <verse osisID="2Chr.22.11"> יא  ותקח יהושבעת בת המלך את יואש בן אחזיהו ותגנב אתו מתוך בני המלך המומתים ותתן אתו ואת מינקתו בחדר המטות ותסתירהו יהושבעת בת המלך יהורם אשת יהוידע הכהן כי היא היתה אחות אחזיהו מפני עתליהו--ולא המיתתהו </verse>
        <verse osisID="2Chr.22.12"> יב  ויהי אתם בבית האלהים מתחבא שש שנים ועתליה מלכת על הארץ  {פ} br </verse>
      </chapter>
      <chapter osisID="2Chr.23">
        <verse osisID="2Chr.23.1"> א  ובשנה השבעית התחזק יהוידע ויקח את שרי המאות לעזריהו בן ירחם ולישמעאל בן יהוחנן ולעזריהו בן עובד ואת מעשיהו בן עדיהו ואת אלישפט בן זכרי--עמו בברית </verse>
        <verse osisID="2Chr.23.2"> ב  ויסבו ביהודה ויקבצו את הלוים מכל ערי יהודה וראשי האבות לישראל ויבאו אל ירושלם </verse>
        <verse osisID="2Chr.23.3"> ג  ויכרת כל הקהל ברית בבית האלהים עם המלך ויאמר להם הנה בן המלך ימלך כאשר דבר יהוה על בני דויד </verse>
        <verse osisID="2Chr.23.4"> ד  זה הדבר אשר תעשו  השלשית מכם באי השבת לכהנים וללוים לשערי הספים </verse>
        <verse osisID="2Chr.23.5"> ה  והשלשית בבית המלך והשלשית בשער היסוד וכל העם--בחצרות בית יהוה </verse>
        <verse osisID="2Chr.23.6"> ו  ואל יבוא בית יהוה כי אם הכהנים והמשרתים ללוים--המה יבאו כי קדש המה וכל העם--ישמרו משמרת יהוה </verse>
        <verse osisID="2Chr.23.7"> ז  והקיפו הלוים את המלך סביב איש וכליו בידו והבא אל הבית יומת והיו את המלך בבאו ובצאתו </verse>
        <verse osisID="2Chr.23.8"> ח  ויעשו הלוים וכל יהודה ככל אשר צוה יהוידע הכהן ויקחו איש את אנשיו באי השבת עם יוצאי השבת  כי לא פטר יהוידע הכהן את המחלקות </verse>
        <verse osisID="2Chr.23.9"> ט  ויתן יהוידע הכהן לשרי המאות את החניתים ואת המגנות ואת השלטים אשר למלך דויד--אשר בית האלהים </verse>
        <verse osisID="2Chr.23.10"> י  ויעמד את כל העם ואיש שלחו בידו מכתף הבית הימנית עד כתף הבית השמאלית למזבח ולבית--על המלך סביב </verse>
        <verse osisID="2Chr.23.11"> יא  ויוציאו את בן המלך ויתנו עליו את הנזר ואת העדות וימליכו אתו וימשחהו יהוידע ובניו ויאמרו יחי המלך  {ס} </verse>
        <verse osisID="2Chr.23.12"> יב  ותשמע עתליהו את קול העם הרצים והמהללים את המלך ותבוא אל העם בית יהוה </verse>
        <verse osisID="2Chr.23.13"> יג  ותרא והנה המלך עומד על עמודו במבוא והשרים והחצצרות על המלך וכל עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את בגדיה ותאמר קשר קשר  {ס} </verse>
        <verse osisID="2Chr.23.14"> יד  ויוצא יהוידע הכהן את שרי המאות פקודי החיל ויאמר אלהם הוציאוה אל מבית השדרות והבא אחריה יומת בחרב  כי אמר הכהן לא תמיתוה בית יהוה </verse>
        <verse osisID="2Chr.23.15"> טו  וישימו לה ידים ותבוא אל מבוא שער הסוסים בית המלך וימיתוה שם  {פ} br </verse>
        <verse osisID="2Chr.23.16"> טז  ויכרת יהוידע ברית--בינו ובין כל העם ובין המלך  להיות לעם ליהוה </verse>
        <verse osisID="2Chr.23.17"> יז  ויבאו כל העם בית הבעל ויתצהו ואת מזבחתיו ואת צלמיו שברו ואת מתן כהן הבעל הרגו לפני המזבחות </verse>
        <verse osisID="2Chr.23.18"> יח  וישם יהוידע פקדות בית יהוה ביד הכהנים הלוים אשר חלק דויד על בית יהוה להעלות עלות יהוה ככתוב בתורת משה בשמחה ובשיר--על ידי דויד </verse>
        <verse osisID="2Chr.23.19"> יט  ויעמד השוערים על שערי בית יהוה ולא יבוא טמא לכל דבר </verse>
        <verse osisID="2Chr.23.20"> כ  ויקח את שרי המאות ואת האדירים ואת המושלים בעם ואת כל עם הארץ ויורד את המלך מבית יהוה ויבאו בתוך שער העליון בית המלך ויושיבו את המלך על כסא הממלכה </verse>
        <verse osisID="2Chr.23.21"> כא  וישמחו כל עם הארץ והעיר שקטה ואת עתליהו המיתו בחרב </verse>
      </chapter>
      <chapter osisID="2Chr.24">
        <verse osisID="2Chr.24.1"> א  בן שבע שנים יאש במלכו וארבעים שנה מלך בירושלם ושם אמו צביה מבאר שבע </verse>
        <verse osisID="2Chr.24.2"> ב  ויעש יואש הישר בעיני יהוה כל ימי יהוידע הכהן  {ס} </verse>
        <verse osisID="2Chr.24.3"> ג  וישא לו יהוידע נשים שתים ויולד בנים ובנות </verse>
        <verse osisID="2Chr.24.4"> ד  ויהי אחרי כן היה עם לב יואש לחדש את בית יהוה </verse>
        <verse osisID="2Chr.24.5"> ה  ויקבץ את הכהנים והלוים ויאמר להם צאו לערי יהודה וקבצו מכל ישראל כסף לחזק את בית אלהיכם מדי שנה בשנה ואתם תמהרו לדבר ולא מהרו הלוים </verse>
        <verse osisID="2Chr.24.6"> ו  ויקרא המלך ליהוידע הראש ויאמר לו מדוע לא דרשת על הלוים להביא מיהודה ומירושלם את משאת משה עבד יהוה והקהל לישראל--לאהל העדות </verse>
        <verse osisID="2Chr.24.7"> ז  כי עתליהו המרשעת בניה פרצו את בית האלהים וגם כל קדשי בית יהוה עשו לבעלים </verse>
        <verse osisID="2Chr.24.8"> ח  ויאמר המלך ויעשו ארון אחד ויתנהו בשער בית יהוה חוצה </verse>
        <verse osisID="2Chr.24.9"> ט  ויתנו קול ביהודה ובירושלם להביא ליהוה משאת משה עבד האלהים על ישראל--במדבר </verse>
        <verse osisID="2Chr.24.10"> י  וישמחו כל השרים וכל העם ויביאו וישליכו לארון עד לכלה </verse>
        <verse osisID="2Chr.24.11"> יא  ויהי בעת יביא את הארון אל פקדת המלך ביד הלוים וכראותם כי רב הכסף ובא סופר המלך ופקיד כהן הראש ויערו את הארון וישאהו וישיבהו אל מקמו כה עשו ליום ביום ויאספו כסף לרב </verse>
        <verse osisID="2Chr.24.12"> יב  ויתנהו המלך ויהוידע אל עושה מלאכת עבודת בית יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את בית יהוה </verse>
        <verse osisID="2Chr.24.13"> יג  ויעשו עשי המלאכה ותעל ארוכה למלאכה בידם ויעמידו את בית האלהים על מתכנתו--ויאמצהו </verse>
        <verse osisID="2Chr.24.14"> יד  וככלותם הביאו לפני המלך ויהוידע את שאר הכסף ויעשהו כלים לבית יהוה כלי שרת והעלות וכפות וכלי זהב וכסף ויהיו מעלים עלות בבית יהוה תמיד כל ימי יהוידע  {פ} br </verse>
        <verse osisID="2Chr.24.15"> טו  ויזקן יהוידע וישבע ימים וימת--בן מאה ושלשים שנה במותו </verse>
        <verse osisID="2Chr.24.16"> טז  ויקברהו בעיר דויד עם המלכים  כי עשה טובה בישראל ועם האלהים וביתו  {פ} br </verse>
        <verse osisID="2Chr.24.17"> יז  ואחרי מות יהוידע באו שרי יהודה וישתחוו למלך אז שמע המלך אליהם </verse>
        <verse osisID="2Chr.24.18"> יח  ויעזבו את בית יהוה אלהי אבותיהם ויעבדו את האשרים ואת העצבים ויהי קצף על יהודה וירושלם באשמתם זאת </verse>
        <verse osisID="2Chr.24.19"> יט  וישלח בהם נבאים להשיבם אל יהוה ויעידו בם ולא האזינו  {ס} </verse>
        <verse osisID="2Chr.24.20"> כ  ורוח אלהים לבשה את זכריה בן יהוידע הכהן ויעמד מעל לעם ויאמר להם כה אמר האלהים למה אתם עברים את מצות יהוה ולא תצליחו--כי עזבתם את יהוה ויעזב אתכם </verse>
        <verse osisID="2Chr.24.21"> כא  ויקשרו עליו וירגמהו אבן במצות המלך בחצר בית יהוה </verse>
        <verse osisID="2Chr.24.22"> כב  ולא זכר יואש המלך החסד אשר עשה יהוידע אביו עמו ויהרג את בנו וכמותו אמר ירא יהוה וידרש  {פ} br </verse>
        <verse osisID="2Chr.24.23"> כג  ויהי לתקופת השנה עלה עליו חיל ארם ויבאו אל יהודה וירושלם וישחיתו את כל שרי העם מעם וכל שללם שלחו למלך דרמשק </verse>
        <verse osisID="2Chr.24.24"> כד  כי במצער אנשים באו חיל ארם ויהוה נתן בידם חיל לרב מאד--כי עזבו את יהוה אלהי אבותיהם ואת יואש עשו שפטים </verse>
        <verse osisID="2Chr.24.25"> כה  ובלכתם ממנו כי עזבו אתו במחליים רבים התקשרו עליו עבדיו בדמי בני יהוידע הכהן ויהרגהו על מטתו וימת ויקברהו בעיר דויד ולא קברהו בקברות המלכים </verse>
        <verse osisID="2Chr.24.26"> כו  ואלה המתקשרים עליו  זבד בן שמעת העמונית ויהוזבד בן שמרית המואבית </verse>
        <verse osisID="2Chr.24.27"> כז  ובניו ורב (ירב) המשא עליו ויסוד בית האלהים--הנם כתובים על מדרש ספר המלכים וימלך אמציהו בנו תחתיו  {פ} br </verse>
      </chapter>
      <chapter osisID="2Chr.25">
        <verse osisID="2Chr.25.1"> א  בן עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים </verse>
        <verse osisID="2Chr.25.2"> ב  ויעש הישר בעיני יהוה  רק לא בלבב שלם </verse>
        <verse osisID="2Chr.25.3"> ג  ויהי כאשר חזקה הממלכה עליו ויהרג את עבדיו המכים את המלך אביו </verse>
        <verse osisID="2Chr.25.4"> ד  ואת בניהם לא המית  כי ככתוב בתורה בספר משה אשר צוה יהוה לאמר לא ימותו אבות על בנים ובנים לא ימותו על אבות--כי איש בחטאו ימותו </verse>
        <verse osisID="2Chr.25.5"> ה  ויקבץ אמציהו את יהודה ויעמידם לבית אבות לשרי האלפים ולשרי המאות לכל יהודה ובנימן ויפקדם למבן עשרים שנה ומעלה וימצאם שלש מאות אלף בחור יוצא צבא אחז רמח וצנה </verse>
        <verse osisID="2Chr.25.6"> ו  וישכר מישראל מאה אלף גבור חיל--במאה ככר כסף </verse>
        <verse osisID="2Chr.25.7"> ז  ואיש האלהים בא אליו לאמר המלך אל יבוא עמך צבא ישראל  כי אין יהוה עם ישראל כל בני אפרים </verse>
        <verse osisID="2Chr.25.8"> ח  כי אם בא אתה עשה חזק למלחמה--יכשילך האלהים לפני אויב כי יש כח באלהים לעזור ולהכשיל </verse>
        <verse osisID="2Chr.25.9"> ט  ויאמר אמציהו לאיש האלהים ומה לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה </verse>
        <verse osisID="2Chr.25.10"> י  ויבדילם אמציהו להגדוד אשר בא אליו מאפרים ללכת למקומם ויחר אפם מאד ביהודה וישובו למקומם בחרי אף  {ס} </verse>
        <verse osisID="2Chr.25.11"> יא  ואמציהו התחזק וינהג את עמו וילך גיא המלח ויך את בני שעיר עשרת אלפים </verse>
        <verse osisID="2Chr.25.12"> יב  ועשרת אלפים חיים שבו בני יהודה ויביאום לראש הסלע וישליכום מראש הסלע וכלם נבקעו </verse>
        <verse osisID="2Chr.25.13"> יג  ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד בית חורון ויכו מהם שלשת אלפים ויבזו בזה רבה  {פ} br </verse>
        <verse osisID="2Chr.25.14"> יד  ויהי אחרי בוא אמציהו מהכות את אדומים ויבא את אלהי בני שעיר ויעמידם לו לאלהים ולפניהם ישתחוה ולהם יקטר </verse>
        <verse osisID="2Chr.25.15"> טו  ויחר אף יהוה באמציהו וישלח אליו נביא ויאמר לו למה דרשת את אלהי העם אשר לא הצילו את עמם מידך </verse>
        <verse osisID="2Chr.25.16"> טז  ויהי בדברו אליו ויאמר לו הליועץ למלך נתנוך--חדל לך למה יכוך ויחדל הנביא ויאמר ידעתי כי יעץ אלהים להשחיתך--כי עשית זאת ולא שמעת לעצתי  {פ} br </verse>
        <verse osisID="2Chr.25.17"> יז  ויועץ אמציהו מלך יהודה וישלח אל יואש בן יהואחז בן יהוא מלך ישראל לאמר  לך נתראה פנים </verse>
        <verse osisID="2Chr.25.18"> יח  וישלח יואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח </verse>
        <verse osisID="2Chr.25.19"> יט  אמרת הנה הכית את אדום ונשאך לבך להכביד עתה שבה בביתך--למה תתגרה ברעה ונפלת אתה ויהודה עמך </verse>
        <verse osisID="2Chr.25.20"> כ  ולא שמע אמציהו--כי מהאלהים היא למען תתם ביד  כי דרשו את אלהי אדום </verse>
        <verse osisID="2Chr.25.21"> כא  ויעל יואש מלך ישראל ויתראו פנים הוא ואמציהו מלך יהודה בבית שמש אשר ליהודה </verse>
        <verse osisID="2Chr.25.22"> כב  וינגף יהודה לפני ישראל וינסו איש לאהליו </verse>
        <verse osisID="2Chr.25.23"> כג  ואת אמציהו מלך יהודה בן יואש בן יהואחז תפש יואש מלך ישראל--בבית שמש ויביאהו ירושלם ויפרץ בחומת ירושלם משער אפרים עד שער הפונה ארבע מאות אמה </verse>
        <verse osisID="2Chr.25.24"> כד  וכל הזהב והכסף ואת כל הכלים הנמצאים בבית האלהים עם עבד אדום ואת אוצרות בית המלך ואת בני התערבות וישב שמרון  {פ} br </verse>
        <verse osisID="2Chr.25.25"> כה  ויחי אמציהו בן יואש מלך יהודה אחרי מות יואש בן יהואחז מלך ישראל--חמש עשרה שנה </verse>
        <verse osisID="2Chr.25.26"> כו  ויתר דברי אמציהו הראשנים והאחרונים--הלא הנם כתובים על ספר מלכי יהודה וישראל </verse>
        <verse osisID="2Chr.25.27"> כז  ומעת אשר סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם </verse>
        <verse osisID="2Chr.25.28"> כח  וישאהו על הסוסים ויקברו אתו עם אבתיו בעיר יהודה </verse>
      </chapter>
      <chapter osisID="2Chr.26">
        <verse osisID="2Chr.26.1"> א  ויקחו כל עם יהודה את עזיהו והוא בן שש עשרה שנה וימליכו אתו תחת אביו אמציהו </verse>
        <verse osisID="2Chr.26.2"> ב  הוא בנה את אילות וישיבה ליהודה אחרי שכב המלך עם אבתיו  {פ} br </verse>
        <verse osisID="2Chr.26.3"> ג  בן שש עשרה שנה עזיהו במלכו וחמשים ושתים שנה מלך בירושלם ושם אמו יכיליה (יכליה) מן ירושלם </verse>
        <verse osisID="2Chr.26.4"> ד  ויעש הישר בעיני יהוה  ככל אשר עשה אמציהו אביו </verse>
        <verse osisID="2Chr.26.5"> ה  ויהי לדרש אלהים בימי זכריהו המבין בראת האלהים ובימי דרשו את יהוה הצליחו האלהים </verse>
        <verse osisID="2Chr.26.6"> ו  ויצא וילחם בפלשתים ויפרץ את חומת גת ואת חומת יבנה ואת חומת אשדוד ויבנה ערים באשדוד ובפלשתים </verse>
        <verse osisID="2Chr.26.7"> ז  ויעזרהו האלהים על פלשתים ועל הערביים (הערבים) הישבים בגור בעל--והמעונים </verse>
        <verse osisID="2Chr.26.8"> ח  ויתנו העמונים מנחה לעזיהו וילך שמו עד לבוא מצרים כי החזיק עד למעלה </verse>
        <verse osisID="2Chr.26.9"> ט  ויבן עזיהו מגדלים בירושלם על שער הפנה ועל שער הגיא ועל המקצוע ויחזקם </verse>
        <verse osisID="2Chr.26.10"> י  ויבן מגדלים במדבר ויחצב ברות רבים--כי מקנה רב היה לו ובשפלה ובמישור אכרים וכרמים בהרים ובכרמל--כי אהב אדמה היה  {ס} </verse>
        <verse osisID="2Chr.26.11"> יא  ויהי לעזיהו חיל עשה מלחמה יוצאי צבא לגדוד במספר פקדתם ביד יעואל (יעיאל) הסופר ומעשיהו השוטר--על יד חנניהו משרי המלך </verse>
        <verse osisID="2Chr.26.12"> יב  כל מספר ראשי האבות לגבורי חיל--אלפים ושש מאות </verse>
        <verse osisID="2Chr.26.13"> יג  ועל ידם חיל צבא שלש מאות אלף ושבעת אלפים וחמש מאות עושי מלחמה בכח חיל--לעזר למלך על האויב </verse>
        <verse osisID="2Chr.26.14"> יד  ויכן להם עזיהו לכל הצבא מגנים ורמחים וכובעים ושרינות וקשתות--ולאבני קלעים </verse>
        <verse osisID="2Chr.26.15"> טו  ויעש בירושלם חשבנות מחשבת חושב להיות על המגדלים ועל הפנות לירוא בחצים ובאבנים גדלות ויצא שמו עד למרחוק כי הפליא להעזר עד כי חזק </verse>
        <verse osisID="2Chr.26.16"> טז  וכחזקתו גבה לבו עד להשחית וימעל ביהוה אלהיו ויבא אל היכל יהוה להקטיר על מזבח הקטרת </verse>
        <verse osisID="2Chr.26.17"> יז  ויבא אחריו עזריהו הכהן ועמו כהנים ליהוה שמונים--בני חיל </verse>
        <verse osisID="2Chr.26.18"> יח  ויעמדו על עזיהו המלך ויאמרו לו לא לך עזיהו להקטיר ליהוה--כי לכהנים בני אהרן המקדשים להקטיר  צא מן המקדש כי מעלת ולא לך לכבוד מיהוה אלהים </verse>
        <verse osisID="2Chr.26.19"> יט  ויזעף עזיהו ובידו מקטרת להקטיר ובזעפו עם הכהנים והצרעת זרחה במצחו לפני הכהנים בבית יהוה מעל למזבח הקטרת </verse>
        <verse osisID="2Chr.26.20"> כ  ויפן אליו עזריהו כהן הראש וכל הכהנים והנה הוא מצרע במצחו ויבהלוהו משם וגם הוא נדחף לצאת כי נגעו יהוה </verse>
        <verse osisID="2Chr.26.21"> כא  ויהי עזיהו המלך מצרע עד יום מותו וישב בית החפשות (החפשית) מצרע--כי נגזר מבית יהוה ויותם בנו על בית המלך שופט את עם הארץ </verse>
        <verse osisID="2Chr.26.22"> כב  ויתר דברי עזיהו הראשנים והאחרנים--כתב ישעיהו בן אמוץ הנביא </verse>
        <verse osisID="2Chr.26.23"> כג  וישכב עזיהו עם אבתיו ויקברו אתו עם אבתיו בשדה הקבורה אשר למלכים--כי אמרו מצורע הוא וימלך יותם בנו תחתיו  {פ} br </verse>
      </chapter>
      <chapter osisID="2Chr.27">
        <verse osisID="2Chr.27.1"> א  בן עשרים וחמש שנה יותם במלכו ושש עשרה שנה מלך בירושלם ושם אמו ירושה בת צדוק </verse>
        <verse osisID="2Chr.27.2"> ב  ויעש הישר בעיני יהוה ככל אשר עשה עזיהו אביו--רק לא בא אל היכל יהוה ועוד העם משחיתים </verse>
        <verse osisID="2Chr.27.3"> ג  הוא בנה את שער בית יהוה--העליון ובחומת העפל בנה לרב </verse>
        <verse osisID="2Chr.27.4"> ד  וערים בנה בהר יהודה ובחרשים בנה בירניות ומגדלים </verse>
        <verse osisID="2Chr.27.5"> ה  והוא נלחם עם מלך בני עמון ויחזק עליהם ויתנו לו בני עמון בשנה ההיא מאה ככר כסף ועשרת אלפים כרים חטים ושעורים עשרת אלפים  זאת השיבו לו בני עמון ובשנה השנית והשלשית </verse>
        <verse osisID="2Chr.27.6"> ו  ויתחזק יותם  כי הכין דרכיו לפני יהוה אלהיו </verse>
        <verse osisID="2Chr.27.7"> ז  ויתר דברי יותם וכל מלחמתיו ודרכיו--הנם כתובים על ספר מלכי ישראל ויהודה </verse>
        <verse osisID="2Chr.27.8"> ח  בן עשרים וחמש שנה היה במלכו ושש עשרה שנה מלך בירושלם </verse>
        <verse osisID="2Chr.27.9"> ט  וישכב יותם עם אבתיו ויקברו אתו בעיר דויד וימלך אחז בנו תחתיו  {פ} br </verse>
      </chapter>
      <chapter osisID="2Chr.28">
        <verse osisID="2Chr.28.1"> א  בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה כדויד אביו </verse>
        <verse osisID="2Chr.28.2"> ב  וילך בדרכי מלכי ישראל וגם מסכות עשה לבעלים </verse>
        <verse osisID="2Chr.28.3"> ג  והוא הקטיר בגיא בן הנם ויבער את בניו באש כתעבות הגוים אשר הריש יהוה מפני בני ישראל </verse>
        <verse osisID="2Chr.28.4"> ד  ויזבח ויקטר בבמות ועל הגבעות ותחת כל עץ רענן </verse>
        <verse osisID="2Chr.28.5"> ה  ויתנהו יהוה אלהיו ביד מלך ארם ויכו בו וישבו ממנו שביה גדולה ויביאו דרמשק וגם ביד מלך ישראל נתן ויך בו מכה גדולה  {ס} </verse>
        <verse osisID="2Chr.28.6"> ו  ויהרג פקח בן רמליהו ביהודה מאה ועשרים אלף ביום אחד--הכל בני חיל  בעזבם את יהוה אלהי אבותם </verse>
        <verse osisID="2Chr.28.7"> ז  ויהרג זכרי גבור אפרים את מעשיהו בן המלך ואת עזריקם נגיד הבית ואת אלקנה משנה המלך  {ס} </verse>
        <verse osisID="2Chr.28.8"> ח  וישבו בני ישראל מאחיהם מאתים אלף נשים בנים ובנות וגם שלל רב בזזו מהם ויביאו את השלל לשמרון  {ס} </verse>
        <verse osisID="2Chr.28.9"> ט  ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי אבותיכם על יהודה נתנם בידכם ותהרגו בם בזעף עד לשמים הגיע </verse>
        <verse osisID="2Chr.28.10"> י  ועתה בני יהודה וירושלם אתם אמרים לכבש לעבדים ולשפחות לכם הלא רק אתם עמכם אשמות ליהוה אלהיכם </verse>
        <verse osisID="2Chr.28.11"> יא  ועתה שמעוני--והשיבו השביה אשר שביתם מאחיכם  כי חרון אף יהוה עליכם  {ס} </verse>
        <verse osisID="2Chr.28.12"> יב  ויקמו אנשים מראשי בני אפרים עזריהו בן יהוחנן ברכיהו בן משלמות ויחזקיהו בן שלם ועמשא בן חדלי--על הבאים מן הצבא </verse>
        <verse osisID="2Chr.28.13"> יג  ויאמרו להם לא תביאו את השביה הנה--כי לאשמת יהוה עלינו אתם אמרים להסיף על חטאתנו ועל אשמתנו  כי רבה אשמה לנו וחרון אף על ישראל  {ס} </verse>
        <verse osisID="2Chr.28.14"> יד  ויעזב החלוץ את השביה ואת הבזה לפני השרים וכל הקהל </verse>
        <verse osisID="2Chr.28.15"> טו  ויקמו האנשים אשר נקבו בשמות ויחזיקו בשביה וכל מערמיהם הלבישו מן השלל וילבשם וינעלום ויאכלום וישקום ויסכום וינהלום בחמרים לכל כושל ויביאום ירחו עיר התמרים אצל אחיהם וישובו שמרון  {פ} br </verse>
        <verse osisID="2Chr.28.16"> טז  בעת ההיא שלח המלך אחז על מלכי אשור--לעזר לו </verse>
        <verse osisID="2Chr.28.17"> יז  ועוד אדומים באו ויכו ביהודה וישבו שבי </verse>
        <verse osisID="2Chr.28.18"> יח  ופלשתים פשטו בערי השפלה והנגב ליהודה וילכדו את בית שמש ואת אילון ואת הגדרות ואת שוכו ובנותיה ואת תמנה ובנותיה ואת גמזו ואת בנתיה וישבו שם </verse>
        <verse osisID="2Chr.28.19"> יט  כי הכניע יהוה את יהודה בעבור אחז מלך ישראל  כי הפריע ביהודה ומעול מעל ביהוה </verse>
        <verse osisID="2Chr.28.20"> כ  ויבא עליו תלגת פלנאסר מלך אשור ויצר לו ולא חזקו </verse>
        <verse osisID="2Chr.28.21"> כא  כי חלק אחז את בית יהוה ואת בית המלך והשרים ויתן למלך אשור ולא לעזרה לו </verse>
        <verse osisID="2Chr.28.22"> כב  ובעת הצר לו ויוסף למעול ביהוה  הוא המלך אחז </verse>
        <verse osisID="2Chr.28.23"> כג  ויזבח לאלהי דרמשק המכים בו ויאמר כי אלהי מלכי ארם הם מעזרים אתם להם אזבח ויעזרוני והם היו לו להכשילו ולכל ישראל </verse>
        <verse osisID="2Chr.28.24"> כד  ויאסף אחז את כלי בית האלהים ויקצץ את כלי בית האלהים ויסגר את דלתות בית יהוה ויעש לו מזבחות בכל פנה בירושלם </verse>
        <verse osisID="2Chr.28.25"> כה  ובכל עיר ועיר ליהודה עשה במות לקטר לאלהים אחרים ויכעס את יהוה אלהי אבתיו </verse>
        <verse osisID="2Chr.28.26"> כו  ויתר דבריו וכל דרכיו הראשנים והאחרונים--הנם כתובים על ספר מלכי יהודה וישראל </verse>
        <verse osisID="2Chr.28.27"> כז  וישכב אחז עם אבתיו ויקברהו בעיר בירושלם--כי לא הביאהו לקברי מלכי ישראל וימלך יחזקיהו בנו תחתיו  {פ} br </verse>
      </chapter>
      <chapter osisID="2Chr.29">
        <verse osisID="2Chr.29.1"> א  יחזקיהו מלך בן עשרים וחמש שנה ועשרים ותשע שנה מלך בירושלם ושם אמו אביה בת זכריהו </verse>
        <verse osisID="2Chr.29.2"> ב  ויעש הישר בעיני יהוה  ככל אשר עשה דויד אביו </verse>
        <verse osisID="2Chr.29.3"> ג  הוא בשנה הראשונה למלכו בחדש הראשון פתח את דלתות בית יהוה--ויחזקם </verse>
        <verse osisID="2Chr.29.4"> ד  ויבא את הכהנים ואת הלוים ויאספם לרחוב המזרח </verse>
        <verse osisID="2Chr.29.5"> ה  ויאמר להם שמעוני הלוים  עתה התקדשו וקדשו את בית יהוה אלהי אבתיכם והוציאו את הנדה מן הקדש </verse>
        <verse osisID="2Chr.29.6"> ו  כי מעלו אבתינו ועשו הרע בעיני יהוה אלהינו--ויעזבהו ויסבו פניהם ממשכן יהוה ויתנו ערף </verse>
        <verse osisID="2Chr.29.7"> ז  גם סגרו דלתות האולם ויכבו את הנרות וקטרת לא הקטירו ועלה לא העלו בקדש לאלהי ישראל </verse>
        <verse osisID="2Chr.29.8"> ח  ויהי קצף יהוה על יהודה וירושלם ויתנם לזועה (לזעוה) לשמה ולשרקה כאשר אתם ראים בעיניכם </verse>
        <verse osisID="2Chr.29.9"> ט  והנה נפלו אבותינו בחרב ובנינו ובנותינו ונשינו בשבי על זאת </verse>
        <verse osisID="2Chr.29.10"> י  עתה עם לבבי לכרות ברית ליהוה אלהי ישראל וישב ממנו חרון אפו </verse>
        <verse osisID="2Chr.29.11"> יא  בני עתה אל תשלו  כי בכם בחר יהוה לעמד לפניו לשרתו ולהיות לו משרתים ומקטרים  {פ} br </verse>
        <verse osisID="2Chr.29.12"> יב  ויקמו הלוים מחת בן עמשי ויואל בן עזריהו מן בני הקהתי ומן בני מררי קיש בן עבדי ועזריהו בן יהללאל  {ס}  ומן הגרשני--יואח בן זמה ועדן בן יואח </verse>
        <verse osisID="2Chr.29.13"> יג  ומן בני אליצפן שמרי ויעואל (ויעיאל) ומן בני אסף זכריהו ומתניהו  {ס} </verse>
        <verse osisID="2Chr.29.14"> יד  ומן בני הימן יחואל (יחיאל) ושמעי  {ס}  ומן בני ידותון שמעיה ועזיאל </verse>
        <verse osisID="2Chr.29.15"> טו  ויאספו את אחיהם ויתקדשו ויבאו כמצות המלך בדברי יהוה לטהר בית יהוה </verse>
        <verse osisID="2Chr.29.16"> טז  ויבאו הכהנים לפנימה בית יהוה לטהר ויוציאו את כל הטמאה אשר מצאו בהיכל יהוה לחצר בית יהוה ויקבלו הלוים להוציא לנחל קדרון חוצה </verse>
        <verse osisID="2Chr.29.17"> יז  ויחלו באחד לחדש הראשון לקדש וביום שמונה לחדש באו לאולם יהוה ויקדשו את בית יהוה לימים שמונה וביום ששה עשר לחדש הראשון כלו  {ס} </verse>
        <verse osisID="2Chr.29.18"> יח  ויבואו פנימה אל חזקיהו המלך ויאמרו טהרנו את כל בית יהוה  את מזבח העולה ואת כל כליו ואת שלחן המערכת ואת כל כליו </verse>
        <verse osisID="2Chr.29.19"> יט  ואת כל הכלים אשר הזניח המלך אחז במלכותו במעלו--הכנו והקדשנו והנם לפני מזבח יהוה  {ס} </verse>
        <verse osisID="2Chr.29.20"> כ  וישכם יחזקיהו המלך ויאסף את שרי העיר ויעל בית יהוה </verse>
        <verse osisID="2Chr.29.21"> כא  ויביאו פרים שבעה ואילים שבעה וכבשים שבעה וצפירי עזים שבעה לחטאת על הממלכה ועל המקדש ועל יהודה ויאמר לבני אהרן הכהנים להעלות על מזבח יהוה </verse>
        <verse osisID="2Chr.29.22"> כב  וישחטו הבקר ויקבלו הכהנים את הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה </verse>
        <verse osisID="2Chr.29.23"> כג  ויגישו את שעירי החטאת לפני המלך והקהל ויסמכו ידיהם עליהם </verse>
        <verse osisID="2Chr.29.24"> כד  וישחטום הכהנים ויחטאו את דמם המזבחה לכפר על כל ישראל  כי לכל ישראל אמר המלך העולה והחטאת </verse>
        <verse osisID="2Chr.29.25"> כה  ויעמד את הלוים בית יהוה במצלתים בנבלים ובכנרות במצות דויד וגד חזה המלך ונתן הנביא  כי ביד יהוה המצוה ביד נביאיו </verse>
        <verse osisID="2Chr.29.26"> כו  ויעמדו הלוים בכלי דויד והכהנים בחצצרות  {פ} br </verse>
        <verse osisID="2Chr.29.27"> כז  ויאמר חזקיהו להעלות העלה להמזבח ובעת החל העולה החל שיר יהוה והחצצרות ועל ידי כלי דויד מלך ישראל </verse>
        <verse osisID="2Chr.29.28"> כח  וכל הקהל משתחוים והשיר משורר והחצצרות מחצצרים (מחצרים)  הכל עד לכלות העלה </verse>
        <verse osisID="2Chr.29.29"> כט  וככלות להעלות  כרעו המלך וכל הנמצאים אתו--וישתחוו </verse>
        <verse osisID="2Chr.29.30"> ל  ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד לשמחה ויקדו וישתחוו  {פ} br </verse>
        <verse osisID="2Chr.29.31"> לא  ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל נדיב לב עלות </verse>
        <verse osisID="2Chr.29.32"> לב  ויהי מספר העלה אשר הביאו הקהל--בקר שבעים אילים מאה כבשים מאתים  לעלה ליהוה כל אלה </verse>
        <verse osisID="2Chr.29.33"> לג  והקדשים--בקר שש מאות וצאן שלשת אלפים </verse>
        <verse osisID="2Chr.29.34"> לד  רק הכהנים היו למעט ולא יכלו להפשיט את כל העלות ויחזקום אחיהם הלוים עד כלות המלאכה ועד יתקדשו הכהנים--כי הלוים ישרי לבב להתקדש מהכהנים </verse>
        <verse osisID="2Chr.29.35"> לה  וגם עלה לרב בחלבי השלמים ובנסכים--לעלה ותכון עבודת בית יהוה </verse>
        <verse osisID="2Chr.29.36"> לו  וישמח יחזקיהו וכל העם על ההכין האלהים לעם  כי בפתאם היה הדבר  {פ} br </verse>
      </chapter>
      <chapter osisID="2Chr.30">
        <verse osisID="2Chr.30.1"> א  וישלח יחזקיהו על כל ישראל ויהודה וגם אגרות כתב על אפרים ומנשה לבוא לבית יהוה בירושלם--לעשות פסח ליהוה אלהי ישראל </verse>
        <verse osisID="2Chr.30.2"> ב  ויועץ המלך ושריו וכל הקהל בירושלם לעשות הפסח בחדש השני </verse>
        <verse osisID="2Chr.30.3"> ג  כי לא יכלו לעשתו בעת ההיא  כי הכהנים לא התקדשו למדי והעם לא נאספו לירושלם </verse>
        <verse osisID="2Chr.30.4"> ד  ויישר הדבר בעיני המלך ובעיני כל הקהל </verse>
        <verse osisID="2Chr.30.5"> ה  ויעמידו דבר להעביר קול בכל ישראל מבאר שבע ועד דן--לבוא לעשות פסח ליהוה אלהי ישראל בירושלם  כי לא לרב עשו ככתוב </verse>
        <verse osisID="2Chr.30.6"> ו  וילכו הרצים באגרות מיד המלך ושריו בכל ישראל ויהודה וכמצות המלך לאמר  בני ישראל שובו אל יהוה אלהי אברהם יצחק וישראל וישב אל הפליטה הנשארת לכם מכף מלכי אשור </verse>
        <verse osisID="2Chr.30.7"> ז  ואל תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים </verse>
        <verse osisID="2Chr.30.8"> ח  עתה אל תקשו ערפכם כאבותיכם  תנו יד ליהוה ובאו למקדשו אשר הקדיש לעולם ועבדו את יהוה אלהיכם וישב מכם חרון אפו </verse>
        <verse osisID="2Chr.30.9"> ט  כי בשובכם על יהוה אחיכם ובניכם לרחמים לפני שוביהם ולשוב לארץ הזאת  כי חנון ורחום יהוה אלהיכם ולא יסיר פנים מכם אם תשובו אליו  {ס} </verse>
        <verse osisID="2Chr.30.10"> י  ויהיו הרצים עברים מעיר לעיר בארץ אפרים ומנשה--ועד זבלון ויהיו משחיקים עליהם ומלעגים בם </verse>
        <verse osisID="2Chr.30.11"> יא  אך אנשים מאשר ומנשה ומזבלון--נכנעו ויבאו לירושלם </verse>
        <verse osisID="2Chr.30.12"> יב  גם ביהודה היתה יד האלהים לתת להם לב אחד  לעשות מצות המלך והשרים--בדבר יהוה </verse>
        <verse osisID="2Chr.30.13"> יג  ויאספו ירושלם עם רב לעשות את חג המצות בחדש השני--קהל לרב מאד </verse>
        <verse osisID="2Chr.30.14"> יד  ויקמו--ויסירו את המזבחות אשר בירושלם ואת כל המקטרות הסירו וישליכו לנחל קדרון </verse>
        <verse osisID="2Chr.30.15"> טו  וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה </verse>
        <verse osisID="2Chr.30.16"> טז  ויעמדו על עמדם כמשפטם כתורת משה איש האלהים הכהנים זרקים את הדם מיד הלוים </verse>
        <verse osisID="2Chr.30.17"> יז  כי רבת בקהל אשר לא התקדשו והלוים על שחיטת הפסחים לכל לא טהור--להקדיש ליהוה </verse>
        <verse osisID="2Chr.30.18"> יח  כי מרבית העם רבת מאפרים ומנשה יששכר וזבלון לא הטהרו--כי אכלו את הפסח בלא ככתוב  כי התפלל יחזקיהו עליהם לאמר יהוה הטוב יכפר בעד </verse>
        <verse osisID="2Chr.30.19"> יט  כל לבבו הכין לדרוש האלהים יהוה אלהי אבותיו ולא כטהרת הקדש  {ס} </verse>
        <verse osisID="2Chr.30.20"> כ  וישמע יהוה אל יחזקיהו וירפא את העם  {ס} </verse>
        <verse osisID="2Chr.30.21"> כא  ויעשו בני ישראל הנמצאים בירושלם את חג המצות שבעת ימים--בשמחה גדולה ומהללים ליהוה יום ביום הלוים והכהנים בכלי עז--ליהוה  {ס} </verse>
        <verse osisID="2Chr.30.22"> כב  וידבר יחזקיהו על לב כל הלוים--המשכילים שכל טוב ליהוה ויאכלו את המועד שבעת הימים מזבחים זבחי שלמים ומתודים ליהוה אלהי אבותיהם  {ס} </verse>
        <verse osisID="2Chr.30.23"> כג  ויועצו כל הקהל לעשות שבעת ימים אחרים ויעשו שבעת ימים שמחה </verse>
        <verse osisID="2Chr.30.24"> כד  כי חזקיהו מלך יהודה הרים לקהל אלף פרים ושבעת אלפים צאן  {ס}  והשרים הרימו לקהל פרים אלף וצאן עשרת אלפים ויתקדשו כהנים לרב </verse>
        <verse osisID="2Chr.30.25"> כה  וישמחו כל קהל יהודה והכהנים והלוים וכל הקהל הבאים מישראל והגרים הבאים מארץ ישראל והיושבים ביהודה </verse>
        <verse osisID="2Chr.30.26"> כו  ותהי שמחה גדולה בירושלם  כי מימי שלמה בן דויד מלך ישראל לא כזאת בירושלם  {ס} </verse>
        <verse osisID="2Chr.30.27"> כז  ויקמו הכהנים הלוים ויברכו את העם וישמע בקולם ותבוא תפלתם למעון קדשו לשמים  {פ} br </verse>
      </chapter>
      <chapter osisID="2Chr.31">
        <verse osisID="2Chr.31.1"> א  וככלות כל זאת יצאו כל ישראל הנמצאים לערי יהודה וישברו המצבות ויגדעו האשרים וינתצו את הבמות ואת המזבחות מכל יהודה ובנימן ובאפרים ומנשה עד לכלה וישובו כל בני ישראל איש לאחזתו--לעריהם  {פ} br </verse>
        <verse osisID="2Chr.31.2"> ב  ויעמד יחזקיהו את מחלקות הכהנים והלוים על מחלקותם איש כפי עבדתו לכהנים וללוים לעלה ולשלמים--לשרת ולהדות ולהלל בשערי מחנות יהוה  {ס} </verse>
        <verse osisID="2Chr.31.3"> ג  ומנת המלך מן רכושו לעלות לעלות הבקר והערב והעלות לשבתות ולחדשים ולמעדים--ככתוב בתורת יהוה </verse>
        <verse osisID="2Chr.31.4"> ד  ויאמר לעם ליושבי ירושלם לתת מנת הכהנים והלוים--למען יחזקו בתורת יהוה </verse>
        <verse osisID="2Chr.31.5"> ה  וכפרץ הדבר הרבו בני ישראל ראשית דגן תירוש ויצהר ודבש וכל תבואת שדה ומעשר הכל לרב הביאו </verse>
        <verse osisID="2Chr.31.6"> ו  ובני ישראל ויהודה היושבים בערי יהודה--גם הם מעשר בקר וצאן ומעשר קדשים המקדשים ליהוה אלהיהם  הביאו ויתנו ערמות ערמות  {ס} </verse>
        <verse osisID="2Chr.31.7"> ז  בחדש השלשי החלו הערמות ליסוד ובחדש השביעי כלו  {ס} </verse>
        <verse osisID="2Chr.31.8"> ח  ויבאו יחזקיהו והשרים ויראו את הערמות ויברכו את יהוה ואת עמו ישראל  {פ} br </verse>
        <verse osisID="2Chr.31.9"> ט  וידרש יחזקיהו על הכהנים והלוים--על הערמות </verse>
        <verse osisID="2Chr.31.10"> י  ויאמר אליו עזריהו הכהן הראש--לבית צדוק  ויאמר מהחל התרומה לביא בית יהוה אכול ושבוע והותר עד לרוב--כי יהוה ברך את עמו והנותר את ההמון הזה  {ס} </verse>
        <verse osisID="2Chr.31.11"> יא  ויאמר יחזקיהו להכין לשכות בבית יהוה--ויכינו </verse>
        <verse osisID="2Chr.31.12"> יב  ויביאו את התרומה והמעשר והקדשים באמונה ועליהם נגיד כונניהו (כנניהו) הלוי ושמעי אחיהו משנה </verse>
        <verse osisID="2Chr.31.13"> יג  ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו--פקידים מיד כונניהו (כנניהו) ושמעי אחיו במפקד יחזקיהו המלך ועזריהו נגיד בית האלהים </verse>
        <verse osisID="2Chr.31.14"> יד  וקורא בן ימנה הלוי השוער למזרחה על נדבות האלהים--לתת תרומת יהוה וקדשי הקדשים </verse>
        <verse osisID="2Chr.31.15"> טו  ועל ידו עדן ומנימן וישוע ושמעיהו אמריהו ושכניהו בערי הכהנים--באמונה  לתת לאחיהם במחלקות כגדול כקטן </verse>
        <verse osisID="2Chr.31.16"> טז  מלבד התיחשם לזכרים מבן שלוש שנים ולמעלה לכל הבא לבית יהוה לדבר יום ביומו--לעבודתם במשמרותם כמחלקותיהם </verse>
        <verse osisID="2Chr.31.17"> יז  ואת התיחש הכהנים לבית אבותיהם והלוים מבן עשרים שנה ולמעלה--במשמרותיהם במחלקותיהם </verse>
        <verse osisID="2Chr.31.18"> יח  ולהתיחש בכל טפם נשיהם ובניהם ובנותיהם--לכל קהל  כי באמונתם יתקדשו קדש </verse>
        <verse osisID="2Chr.31.19"> יט  ולבני אהרן הכהנים בשדי מגרש עריהם בכל עיר ועיר אנשים אשר נקבו בשמות--לתת מנות לכל זכר בכהנים ולכל התיחש בלוים </verse>
        <verse osisID="2Chr.31.20"> כ  ויעש כזאת יחזקיהו בכל יהודה ויעש הטוב והישר והאמת לפני יהוה אלהיו </verse>
        <verse osisID="2Chr.31.21"> כא  ובכל מעשה אשר החל בעבודת בית האלהים ובתורה ובמצוה לדרש לאלהיו--בכל לבבו עשה והצליח  {פ} br </verse>
      </chapter>
      <chapter osisID="2Chr.32">
        <verse osisID="2Chr.32.1"> א  אחרי הדברים והאמת האלה בא סנחריב מלך אשור ויבא ביהודה ויחן על הערים הבצרות ויאמר לבקעם אליו </verse>
        <verse osisID="2Chr.32.2"> ב  וירא יחזקיהו כי בא סנחריב ופניו למלחמה על ירושלם </verse>
        <verse osisID="2Chr.32.3"> ג  ויועץ עם שריו וגבריו לסתום את מימי העינות אשר מחוץ לעיר ויעזרוהו </verse>
        <verse osisID="2Chr.32.4"> ד  ויקבצו עם רב--ויסתמו את כל המעינות ואת הנחל השוטף בתוך הארץ לאמר  למה יבואו מלכי אשור ומצאו מים רבים </verse>
        <verse osisID="2Chr.32.5"> ה  ויתחזק ויבן את כל החומה הפרוצה ויעל על המגדלות ולחוצה החומה אחרת ויחזק את המלוא עיר דויד ויעש שלח לרב ומגנים </verse>
        <verse osisID="2Chr.32.6"> ו  ויתן שרי מלחמות על העם ויקבצם אליו אל רחוב שער העיר וידבר על לבבם לאמר </verse>
        <verse osisID="2Chr.32.7"> ז  חזקו ואמצו--אל תיראו ואל תחתו מפני מלך אשור ומלפני כל ההמון אשר עמו  כי עמנו רב מעמו </verse>
        <verse osisID="2Chr.32.8"> ח  עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על דברי יחזקיהו מלך יהודה  {פ} br </verse>
        <verse osisID="2Chr.32.9"> ט  אחר זה שלח סנחריב מלך אשור עבדיו ירושלימה והוא על לכיש וכל ממשלתו עמו--על יחזקיהו מלך יהודה ועל כל יהודה אשר בירושלם לאמר </verse>
        <verse osisID="2Chr.32.10"> י  כה אמר סנחריב מלך אשור  על מה אתם בטחים וישבים במצור בירושלם </verse>
        <verse osisID="2Chr.32.11"> יא  הלא יחזקיהו מסית אתכם לתת אתכם למות ברעב ובצמא לאמר  יהוה אלהינו--יצילנו מכף מלך אשור </verse>
        <verse osisID="2Chr.32.12"> יב  הלא הוא יחזקיהו הסיר את במתיו ואת מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו </verse>
        <verse osisID="2Chr.32.13"> יג  הלא תדעו מה עשיתי אני ואבותי לכל עמי הארצות  היכול יכלו אלהי גוי הארצות להציל את ארצם מידי </verse>
        <verse osisID="2Chr.32.14"> יד  מי בכל אלהי הגוים האלה אשר החרימו אבותי אשר יכול להציל את עמו מידי  כי יוכל אלהיכם להציל אתכם מידי </verse>
        <verse osisID="2Chr.32.15"> טו  ועתה אל ישיא אתכם חזקיהו ואל יסית אתכם כזאת ואל תאמינו לו--כי לא יוכל כל אלוה כל גוי וממלכה להציל עמו מידי ומיד אבותי  אף כי אלהיכם לא יצילו אתכם מידי </verse>
        <verse osisID="2Chr.32.16"> טז  ועוד דברו עבדיו על יהוה האלהים ועל יחזקיהו עבדו </verse>
        <verse osisID="2Chr.32.17"> יז  וספרים כתב--לחרף ליהוה אלהי ישראל  ולאמר עליו לאמר כאלהי גויי הארצות אשר לא הצילו עמם מידי--כן לא יציל אלהי יחזקיהו עמו מידי </verse>
        <verse osisID="2Chr.32.18"> יח  ויקראו בקול גדול יהודית על עם ירושלם אשר על החומה ליראם ולבהלם--למען ילכדו את העיר </verse>
        <verse osisID="2Chr.32.19"> יט  וידברו אל אלהי ירושלם  כעל אלהי עמי הארץ--מעשה ידי האדם  {ס} </verse>
        <verse osisID="2Chr.32.20"> כ  ויתפלל יחזקיהו המלך וישעיהו בן אמוץ הנביא--על זאת ויזעקו השמים  {ס} </verse>
        <verse osisID="2Chr.32.21"> כא  וישלח יהוה מלאך ויכחד כל גבור חיל ונגיד ושר במחנה מלך אשור וישב בבשת פנים לארצו ויבא בית אלהיו ומיציאו (ומיציאי) מעיו שם הפילהו בחרב </verse>
        <verse osisID="2Chr.32.22"> כב  ויושע יהוה את יחזקיהו ואת ישבי ירושלם מיד סנחריב מלך אשור--ומיד כל וינהלם מסביב </verse>
        <verse osisID="2Chr.32.23"> כג  ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל הגוים מאחרי כן  {פ} br </verse>
        <verse osisID="2Chr.32.24"> כד  בימים ההם חלה יחזקיהו עד למות ויתפלל אל יהוה ויאמר לו ומופת נתן לו </verse>
        <verse osisID="2Chr.32.25"> כה  ולא כגמל עליו השיב יחזקיהו כי גבה לבו ויהי עליו קצף ועל יהודה וירושלם </verse>
        <verse osisID="2Chr.32.26"> כו  ויכנע יחזקיהו בגבה לבו הוא ויושבי ירושלם ולא בא עליהם קצף יהוה בימי יחזקיהו </verse>
        <verse osisID="2Chr.32.27"> כז  ויהי ליחזקיהו עשר וכבוד הרבה מאד ואצרות עשה לו לכסף ולזהב ולאבן יקרה ולבשמים ולמגנים ולכל כלי חמדה </verse>
        <verse osisID="2Chr.32.28"> כח  ומסכנות--לתבואת דגן ותירוש ויצהר וארות לכל בהמה ובהמה ועדרים לאורת </verse>
        <verse osisID="2Chr.32.29"> כט  וערים עשה לו ומקנה צאן ובקר לרב  כי נתן לו אלהים רכוש רב מאד </verse>
        <verse osisID="2Chr.32.30"> ל  והוא יחזקיהו סתם את מוצא מימי גיחון העליון ויישרם למטה מערבה לעיר דויד ויצלח יחזקיהו בכל מעשהו </verse>
        <verse osisID="2Chr.32.31"> לא  וכן במליצי שרי בבל המשלחים עליו לדרש המופת אשר היה בארץ עזבו האלהים--לנסותו לדעת כל בלבבו </verse>
        <verse osisID="2Chr.32.32"> לב  ויתר דברי יחזקיהו וחסדיו--הנם כתובים בחזון ישעיהו בן אמוץ הנביא על ספר מלכי יהודה וישראל </verse>
        <verse osisID="2Chr.32.33"> לג  וישכב יחזקיהו עם אבתיו ויקברהו במעלה קברי בני דויד וכבוד עשו לו במותו כל יהודה וישבי ירושלם וימלך מנשה בנו תחתיו  {פ} br </verse>
      </chapter>
      <chapter osisID="2Chr.33">
        <verse osisID="2Chr.33.1"> א  בן שתים עשרה שנה מנשה במלכו וחמשים וחמש שנה מלך בירושלם </verse>
        <verse osisID="2Chr.33.2"> ב  ויעש הרע בעיני יהוה  כתועבות הגוים אשר הוריש יהוה מפני בני ישראל </verse>
        <verse osisID="2Chr.33.3"> ג  וישב ויבן את הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל צבא השמים ויעבד אתם </verse>
        <verse osisID="2Chr.33.4"> ד  ובנה מזבחות בבית יהוה אשר אמר יהוה בירושלם יהיה שמי לעולם </verse>
        <verse osisID="2Chr.33.5"> ה  ויבן מזבחות לכל צבא השמים בשתי חצרות בית יהוה </verse>
        <verse osisID="2Chr.33.6"> ו  והוא העביר את בניו באש בגי בן הנם ועונן ונחש וכשף ועשה אוב וידעוני  הרבה לעשות הרע בעיני יהוה--להכעיסו </verse>
        <verse osisID="2Chr.33.7"> ז  וישם את פסל הסמל אשר עשה--בבית האלהים אשר אמר אלהים אל דויד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעילום </verse>
        <verse osisID="2Chr.33.8"> ח  ולא אסיף להסיר את רגל ישראל מעל האדמה אשר העמדתי לאבותיכם  רק אם ישמרו לעשות את כל אשר צויתים לכל התורה והחקים והמשפטים ביד משה </verse>
        <verse osisID="2Chr.33.9"> ט  ויתע מנשה את יהודה וישבי ירושלם  לעשות רע--מן הגוים אשר השמיד יהוה מפני בני ישראל  {פ} br </verse>
        <verse osisID="2Chr.33.10"> י  וידבר יהוה אל מנשה ואל עמו ולא הקשיבו </verse>
        <verse osisID="2Chr.33.11"> יא  ויבא יהוה עליהם את שרי הצבא אשר למלך אשור וילכדו את מנשה בחחים ויאסרהו בנחשתים ויוליכהו בבלה </verse>
        <verse osisID="2Chr.33.12"> יב  וכהצר לו--חלה את פני יהוה אלהיו ויכנע מאד מלפני אלהי אבתיו </verse>
        <verse osisID="2Chr.33.13"> יג  ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים </verse>
        <verse osisID="2Chr.33.14"> יד  ואחרי כן בנה חומה חיצונה לעיר דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי חיל בכל הערים הבצרות ביהודה </verse>
        <verse osisID="2Chr.33.15"> טו  ויסר את אלהי הנכר ואת הסמל מבית יהוה וכל המזבחות אשר בנה בהר בית יהוה ובירושלם וישלך חוצה לעיר </verse>
        <verse osisID="2Chr.33.16"> טז  ויכן (ויבן) את מזבח יהוה ויזבח עליו זבחי שלמים ותודה ויאמר ליהודה לעבוד את יהוה אלהי ישראל </verse>
        <verse osisID="2Chr.33.17"> יז  אבל עוד העם זבחים בבמות  רק ליהוה אלהיהם </verse>
        <verse osisID="2Chr.33.18"> יח  ויתר דברי מנשה ותפלתו אל אלהיו ודברי החזים המדברים אליו בשם יהוה אלהי ישראל--הנם על דברי מלכי ישראל </verse>
        <verse osisID="2Chr.33.19"> יט  ותפלתו והעתר לו וכל חטאתו ומעלו והמקמות אשר בנה בהם במות והעמיד האשרים והפסלים לפני הכנעו--הנם כתובים על דברי חוזי </verse>
        <verse osisID="2Chr.33.20"> כ  וישכב מנשה עם אבתיו ויקברהו ביתו וימלך אמון בנו תחתיו  {פ} br </verse>
        <verse osisID="2Chr.33.21"> כא  בן עשרים ושתים שנה אמון במלכו ושתים שנים מלך בירושלם </verse>
        <verse osisID="2Chr.33.22"> כב  ויעש הרע בעיני יהוה כאשר עשה מנשה אביו ולכל הפסילים אשר עשה מנשה אביו--זבח אמון ויעבדם </verse>
        <verse osisID="2Chr.33.23"> כג  ולא נכנע מלפני יהוה כהכנע מנשה אביו  כי הוא אמון הרבה אשמה </verse>
        <verse osisID="2Chr.33.24"> כד  ויקשרו עליו עבדיו וימיתהו בביתו </verse>
        <verse osisID="2Chr.33.25"> כה  ויכו עם הארץ את כל הקשרים על המלך אמון וימליכו עם הארץ את יאשיהו בנו תחתיו  {פ} br </verse>
      </chapter>
      <chapter osisID="2Chr.34">
        <verse osisID="2Chr.34.1"> א  בן שמונה שנים יאשיהו במלכו ושלשים ואחת שנה מלך בירושלם </verse>
        <verse osisID="2Chr.34.2"> ב  ויעש הישר בעיני יהוה וילך בדרכי דויד אביו ולא סר ימין ושמאול </verse>
        <verse osisID="2Chr.34.3"> ג  ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את יהודה וירושלם מן הבמות והאשרים והפסלים והמסכות </verse>
        <verse osisID="2Chr.34.4"> ד  וינתצו לפניו את מזבחות הבעלים והחמנים אשר למעלה מעליהם גדע והאשרים והפסלים והמסכות שבר והדק ויזרק על פני הקברים הזבחים להם </verse>
        <verse osisID="2Chr.34.5"> ה  ועצמות כהנים שרף על מזבחותים (מזבחותם) ויטהר את יהודה ואת ירושלם </verse>
        <verse osisID="2Chr.34.6"> ו  ובערי מנשה ואפרים ושמעון ועד נפתלי בחר בתיהם (בחרבתיהם) סביב </verse>
        <verse osisID="2Chr.34.7"> ז  וינתץ את המזבחות ואת האשרים והפסלים כתת להדק וכל החמנים גדע בכל ארץ ישראל וישב לירושלם  {פ} br </verse>
        <verse osisID="2Chr.34.8"> ח  ובשנת שמונה עשרה למלכו לטהר הארץ והבית--שלח את שפן בן אצליהו ואת מעשיהו שר העיר ואת יואח בן יואחז המזכיר לחזק את בית יהוה אלהיו </verse>
        <verse osisID="2Chr.34.9"> ט  ויבאו אל חלקיהו הכהן הגדול ויתנו את הכסף המובא בית אלהים אשר אספו הלוים שמרי הסף מיד מנשה ואפרים ומכל שארית ישראל ומכל יהודה ובנימן וישבי (וישבו) ירושלם </verse>
        <verse osisID="2Chr.34.10"> י  ויתנו על יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית </verse>
        <verse osisID="2Chr.34.11"> יא  ויתנו לחרשים ולבנים לקנות אבני מחצב ועצים למחברות ולקרות את הבתים אשר השחיתו מלכי יהודה  {ס} </verse>
        <verse osisID="2Chr.34.12"> יב  והאנשים עשים באמונה במלאכה ועליהם מפקדים יחת ועבדיהו הלוים מן בני מררי וזכריה ומשלם מן בני הקהתים לנצח והלוים--כל מבין בכלי שיר </verse>
        <verse osisID="2Chr.34.13"> יג  ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים </verse>
        <verse osisID="2Chr.34.14"> יד  ובהוציאם את הכסף המובא בית יהוה--מצא חלקיהו הכהן את ספר תורת יהוה ביד משה </verse>
        <verse osisID="2Chr.34.15"> טו  ויען חלקיהו ויאמר אל שפן הסופר ספר התורה מצאתי בבית יהוה ויתן חלקיהו את הספר אל שפן </verse>
        <verse osisID="2Chr.34.16"> טז  ויבא שפן את הספר אל המלך וישב עוד את המלך דבר לאמר  כל אשר נתן ביד עבדיך הם עשים </verse>
        <verse osisID="2Chr.34.17"> יז  ויתיכו את הכסף הנמצא בבית יהוה ויתנוהו על יד המפקדים ועל יד עושי המלאכה </verse>
        <verse osisID="2Chr.34.18"> יח  ויגד שפן הסופר למלך לאמר--ספר נתן לי חלקיהו הכהן ויקרא בו שפן לפני המלך </verse>
        <verse osisID="2Chr.34.19"> יט  ויהי כשמע המלך את דברי התורה--ויקרע את בגדיו </verse>
        <verse osisID="2Chr.34.20"> כ  ויצו המלך את חלקיהו ואת אחיקם בן שפן ואת עבדון בן מיכה ואת שפן הסופר ואת עשיה עבד המלך--לאמר </verse>
        <verse osisID="2Chr.34.21"> כא  לכו דרשו את יהוה בעדי ובעד הנשאר בישראל וביהודה על דברי הספר אשר נמצא  כי גדולה חמת יהוה אשר נתכה בנו על אשר לא שמרו אבותינו את דבר יהוה לעשות ככל הכתוב על הספר הזה </verse>
        <verse osisID="2Chr.34.22"> כב  וילך חלקיהו ואשר המלך אל חלדה הנביאה אשת שלם בן תוקהת (תקהת) בן חסרה שומר הבגדים והיא יושבת בירושלם במשנה וידברו אליה כזאת </verse>
        <verse osisID="2Chr.34.23"> כג  ותאמר להם כה אמר יהוה אלהי ישראל  אמרו לאיש אשר שלח אתכם אלי  {ס} </verse>
        <verse osisID="2Chr.34.24"> כד  כה אמר יהוה הנני מביא רעה על המקום הזה ועל יושביו  את כל האלות הכתובות על הספר אשר קראו לפני מלך יהודה </verse>
        <verse osisID="2Chr.34.25"> כה  תחת אשר עזבוני ויקטירו (ויקטרו) לאלהים אחרים--למען הכעיסני בכל מעשי ידיהם ותתך חמתי במקום הזה ולא תכבה </verse>
        <verse osisID="2Chr.34.26"> כו  ואל מלך יהודה השלח אתכם לדרוש ביהוה--כה תאמרו אליו  {ס}  כה אמר יהוה אלהי ישראל הדברים אשר שמעת </verse>
        <verse osisID="2Chr.34.27"> כז  יען רך לבבך ותכנע מלפני אלהים בשמעך את דבריו על המקום הזה ועל ישביו ותכנע לפני ותקרע את בגדיך ותבך לפני וגם אני שמעתי נאם יהוה </verse>
        <verse osisID="2Chr.34.28"> כח  הנני אספך אל אבתיך ונאספת אל קברותיך בשלום ולא תראינה עיניך בכל הרעה אשר אני מביא על המקום הזה ועל ישביו וישיבו את המלך דבר  {ס} </verse>
        <verse osisID="2Chr.34.29"> כט  וישלח המלך ויאסף את כל זקני יהודה וירושלם </verse>
        <verse osisID="2Chr.34.30"> ל  ויעל המלך בית יהוה וכל איש יהודה וישבי ירושלם והכהנים והלוים וכל העם מגדול ועד קטן ויקרא באזניהם את כל דברי ספר הברית הנמצא בית יהוה </verse>
        <verse osisID="2Chr.34.31"> לא  ויעמד המלך על עמדו ויכרת את הברית לפני יהוה ללכת אחרי יהוה ולשמור את מצותיו ועדותיו וחקיו בכל לבבו ובכל נפשו--לעשות את דברי הברית הכתובים על הספר הזה </verse>
        <verse osisID="2Chr.34.32"> לב  ויעמד את כל הנמצא בירושלם ובנימן ויעשו יושבי ירושלם כברית אלהים אלהי אבותיהם </verse>
        <verse osisID="2Chr.34.33"> לג  ויסר יאשיהו את כל התעבות מכל הארצות אשר לבני ישראל ויעבד את כל הנמצא בישראל לעבוד את יהוה אלהיהם  כל ימיו--לא סרו מאחרי יהוה אלהי אבותיהם  {ס} </verse>
      </chapter>
      <chapter osisID="2Chr.35">
        <verse osisID="2Chr.35.1"> א  ויעש יאשיהו בירושלם פסח ליהוה וישחטו הפסח בארבעה עשר לחדש הראשון </verse>
        <verse osisID="2Chr.35.2"> ב  ויעמד הכהנים על משמרותם ויחזקם לעבודת בית יהוה  {ס} </verse>
        <verse osisID="2Chr.35.3"> ג  ויאמר ללוים המבונים (המבינים) לכל ישראל הקדושים ליהוה תנו את ארון הקדש בבית אשר בנה שלמה בן דויד מלך ישראל--אין לכם משא בכתף עתה עבדו את יהוה אלהיכם ואת עמו ישראל </verse>
        <verse osisID="2Chr.35.4"> ד  והכונו (והכינו) לבית אבותיכם כמחלקותיכם--בכתב דויד מלך ישראל ובמכתב שלמה בנו </verse>
        <verse osisID="2Chr.35.5"> ה  ועמדו בקדש לפלוגת בית האבות לאחיכם בני העם--וחלקת בית אב ללוים </verse>
        <verse osisID="2Chr.35.6"> ו  ושחטו הפסח והתקדשו והכינו לאחיכם לעשות כדבר יהוה ביד משה  {פ} br </verse>
        <verse osisID="2Chr.35.7"> ז  וירם יאשיהו לבני העם צאן כבשים ובני עזים הכל לפסחים לכל הנמצא למספר שלשים אלף ובקר שלשת אלפים  אלה מרכוש המלך  {ס} </verse>
        <verse osisID="2Chr.35.8"> ח  ושריו לנדבה לעם לכהנים וללוים--הרימו  חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות </verse>
        <verse osisID="2Chr.35.9"> ט  וכונניהו (וכנניהו) ושמעיהו ונתנאל אחיו וחשביהו ויעיאל ויוזבד--שרי הלוים  הרימו ללוים לפסחים חמשת אלפים ובקר חמש מאות </verse>
        <verse osisID="2Chr.35.10"> י  ותכון העבודה ויעמדו הכהנים על עמדם והלוים על מחלקותם כמצות המלך </verse>
        <verse osisID="2Chr.35.11"> יא  וישחטו הפסח ויזרקו הכהנים מידם והלוים מפשיטים </verse>
        <verse osisID="2Chr.35.12"> יב  ויסירו העלה לתתם למפלגות לבית אבות לבני העם להקריב ליהוה ככתוב בספר משה וכן לבקר </verse>
        <verse osisID="2Chr.35.13"> יג  ויבשלו הפסח באש כמשפט והקדשים בשלו בסירות ובדודים ובצלחות ויריצו לכל בני העם </verse>
        <verse osisID="2Chr.35.14"> יד  ואחר הכינו להם ולכהנים--כי הכהנים בני אהרן בהעלות העולה והחלבים עד לילה והלוים הכינו להם ולכהנים בני אהרן </verse>
        <verse osisID="2Chr.35.15"> טו  והמשררים בני אסף על מעמדם כמצות דויד ואסף והימן וידתון חוזה המלך והשערים לשער ושער  אין להם לסור מעל עבדתם--כי אחיהם הלוים הכינו להם </verse>
        <verse osisID="2Chr.35.16"> טז  ותכון כל עבודת יהוה ביום ההוא לעשות הפסח והעלות עלות על מזבח יהוה--כמצות המלך יאשיהו </verse>
        <verse osisID="2Chr.35.17"> יז  ויעשו בני ישראל הנמצאים את הפסח בעת ההיא ואת חג המצות שבעת ימים </verse>
        <verse osisID="2Chr.35.18"> יח  ולא נעשה פסח כמהו בישראל מימי שמואל הנביא וכל מלכי ישראל לא עשו כפסח אשר עשה יאשיהו והכהנים והלוים וכל יהודה וישראל הנמצא ויושבי ירושלם  {ס} </verse>
        <verse osisID="2Chr.35.19"> יט  בשמונה עשרה שנה למלכות יאשיהו--נעשה הפסח הזה </verse>
        <verse osisID="2Chr.35.20"> כ  אחרי כל זאת אשר הכין יאשיהו את הבית עלה נכו מלך מצרים להלחם בכרכמיש על פרת ויצא לקראתו יאשיהו </verse>
        <verse osisID="2Chr.35.21"> כא  וישלח אליו מלאכים לאמר מה לי ולך מלך יהודה לא עליך אתה היום כי אל בית מלחמתי ואלהים אמר לבהלני  חדל לך מאלהים אשר עמי ואל ישחיתך </verse>
        <verse osisID="2Chr.35.22"> כב  ולא הסב יאשיהו פניו ממנו כי להלחם בו התחפש ולא שמע אל דברי נכו מפי אלהים ויבא להלחם בבקעת מגדו </verse>
        <verse osisID="2Chr.35.23"> כג  וירו הירים למלך יאשיהו ויאמר המלך לעבדיו העבירוני כי החליתי מאד </verse>
        <verse osisID="2Chr.35.24"> כד  ויעבירהו עבדיו מן המרכבה וירכיבהו על רכב המשנה אשר לו ויוליכהו ירושלם וימת ויקבר בקברות אבתיו וכל יהודה וירושלם מתאבלים על יאשיהו  {פ} br </verse>
        <verse osisID="2Chr.35.25"> כה  ויקונן ירמיהו על יאשיהו ויאמרו כל השרים והשרות בקינותיהם על יאשיהו עד היום ויתנום לחק על ישראל והנם כתובים על הקינות </verse>
        <verse osisID="2Chr.35.26"> כו  ויתר דברי יאשיהו וחסדיו--ככתוב בתורת יהוה </verse>
        <verse osisID="2Chr.35.27"> כז  ודבריו הראשנים והאחרנים--הנם כתובים על ספר מלכי ישראל ויהודה </verse>
      </chapter>
      <chapter osisID="2Chr.36">
        <verse osisID="2Chr.36.1"> א  ויקחו עם הארץ את יהואחז בן יאשיהו וימליכהו תחת אביו בירושלם </verse>
        <verse osisID="2Chr.36.2"> ב  בן שלוש ועשרים שנה יואחז במלכו ושלשה חדשים מלך בירושלם </verse>
        <verse osisID="2Chr.36.3"> ג  ויסירהו מלך מצרים בירושלם ויענש את הארץ מאה ככר כסף וככר זהב </verse>
        <verse osisID="2Chr.36.4"> ד  וימלך מלך מצרים את אליקים אחיו על יהודה וירושלם ויסב את שמו יהויקים ואת יואחז אחיו לקח נכו ויביאהו מצרימה  {פ} br </verse>
        <verse osisID="2Chr.36.5"> ה  בן עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו </verse>
        <verse osisID="2Chr.36.6"> ו  עליו עלה נבוכדנאצר מלך בבל ויאסרהו בנחשתים להליכו בבלה </verse>
        <verse osisID="2Chr.36.7"> ז  ומכלי בית יהוה הביא נבוכדנאצר לבבל ויתנם בהיכלו בבבל </verse>
        <verse osisID="2Chr.36.8"> ח  ויתר דברי יהויקים ותעבתיו אשר עשה והנמצא עליו--הנם כתובים על ספר מלכי ישראל ויהודה וימלך יהויכין בנו תחתיו  {פ} br </verse>
        <verse osisID="2Chr.36.9"> ט  בן שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה </verse>
        <verse osisID="2Chr.36.10"> י  ולתשובת השנה שלח המלך נבוכדנאצר ויבאהו בבלה עם כלי חמדת בית יהוה וימלך את צדקיהו אחיו על יהודה וירושלם  {פ} br </verse>
        <verse osisID="2Chr.36.11"> יא  בן עשרים ואחת שנה צדקיהו במלכו ואחת עשרה שנה מלך בירושלם </verse>
        <verse osisID="2Chr.36.12"> יב  ויעש הרע בעיני יהוה אלהיו  לא נכנע מלפני ירמיהו הנביא--מפי יהוה </verse>
        <verse osisID="2Chr.36.13"> יג  וגם במלך נבוכדנאצר מרד אשר השביעו באלהים ויקש את ערפו ויאמץ את לבבו משוב אל יהוה אלהי ישראל </verse>
        <verse osisID="2Chr.36.14"> יד  גם כל שרי הכהנים והעם הרבו למעול (למעל) מעל ככל תעבות הגוים ויטמאו את בית יהוה אשר הקדיש בירושלם </verse>
        <verse osisID="2Chr.36.15"> טו  וישלח יהוה אלהי אבותיהם עליהם ביד מלאכיו--השכם ושלוח  כי חמל על עמו ועל מעונו </verse>
        <verse osisID="2Chr.36.16"> טז  ויהיו מלעבים במלאכי האלהים ובוזים דבריו ומתעתעים בנבאיו  עד עלות חמת יהוה בעמו--עד לאין מרפא </verse>
        <verse osisID="2Chr.36.17"> יז  ויעל עליהם את מלך כשדיים (כשדים) ויהרג בחוריהם בחרב בבית מקדשם ולא חמל על בחור ובתולה זקן וישש  הכל נתן בידו </verse>
        <verse osisID="2Chr.36.18"> יח  וכל כלי בית האלהים הגדלים והקטנים ואצרות בית יהוה ואצרות המלך ושריו--הכל הביא בבל </verse>
        <verse osisID="2Chr.36.19"> יט  וישרפו את בית האלהים וינתצו את חומת ירושלם וכל ארמנותיה שרפו באש וכל כלי מחמדיה להשחית </verse>
        <verse osisID="2Chr.36.20"> כ  ויגל השארית מן החרב אל בבל ויהיו לו ולבניו לעבדים עד מלך מלכות פרס </verse>
        <verse osisID="2Chr.36.21"> כא  למלאות דבר יהוה בפי ירמיהו עד רצתה הארץ את שבתותיה  כל ימי השמה שבתה למלאות שבעים שנה  {ס} </verse>
        <verse osisID="2Chr.36.22"> כב  ובשנת אחת לכורש מלך פרס לכלות דבר יהוה בפי ירמיהו--העיר יהוה את רוח כורש מלך פרס ויעבר קול בכל מלכותו וגם במכתב לאמר  {ס} </verse>
        <verse osisID="2Chr.36.23"> כג  כה אמר כורש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה  מי בכם מכל עמו יהוה אלהיו עמו--ויעל  {ש} br </verse>
      </chapter>
    </div>
    <div type="book" osisID="Ezra">
      <chapter osisID="Ezra.1">
        <title> כז  ודבריו הראשנים והאחרנים--הנם כתובים על ספר מלכי ישראל ויהודה </title>
        <verse osisID="Ezra.1.1"> א  ובשנת אחת לכורש מלך פרס לכלות דבר יהוה מפי ירמיה  העיר יהוה את רוח כרש מלך פרס ויעבר קול בכל מלכותו וגם במכתב לאמר </verse>
        <verse osisID="Ezra.1.2"> ב  כה אמר כרש מלך פרס--כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה </verse>
        <verse osisID="Ezra.1.3"> ג  מי בכם מכל עמו יהי אלהיו עמו ויעל לירושלם אשר ביהודה ויבן את בית יהוה אלהי ישראל--הוא האלהים אשר בירושלם </verse>
        <verse osisID="Ezra.1.4"> ד  וכל הנשאר מכל המקמות אשר הוא גר שם--ינשאוהו אנשי מקמו בכסף ובזהב וברכוש ובבהמה עם הנדבה--לבית האלהים אשר בירושלם </verse>
        <verse osisID="Ezra.1.5"> ה  ויקומו ראשי האבות ליהודה ובנימן והכהנים והלוים לכל העיר האלהים את רוחו לעלות לבנות את בית יהוה אשר בירושלם </verse>
        <verse osisID="Ezra.1.6"> ו  וכל סביבתיהם חזקו בידיהם בכלי כסף בזהב ברכוש ובבהמה ובמגדנות--לבד על כל התנדב  {ס} </verse>
        <verse osisID="Ezra.1.7"> ז  והמלך כורש הוציא את כלי בית יהוה אשר הוציא נבוכדנצר מירושלם ויתנם בבית אלהיו </verse>
        <verse osisID="Ezra.1.8"> ח  ויוציאם כורש מלך פרס על יד מתרדת הגזבר ויספרם לששבצר הנשיא ליהודה </verse>
        <verse osisID="Ezra.1.9"> ט  ואלה מספרם  אגרטלי זהב שלשים אגרטלי כסף אלף מחלפים תשעה ועשרים  {ס} </verse>
        <verse osisID="Ezra.1.10"> י  כפורי זהב שלשים--  {ס}  כפורי כסף משנים ארבע מאות ועשרה כלים אחרים אלף  {ס} </verse>
        <verse osisID="Ezra.1.11"> יא  כל כלים לזהב ולכסף חמשת אלפים וארבע מאות הכל העלה ששבצר עם העלות הגולה--מבבל לירושלם  {פ} </verse>
      </chapter>
      <chapter osisID="Ezra.2">
        <verse osisID="Ezra.2.1"> א  ואלה בני המדינה העלים משבי הגולה אשר הגלה נבוכדנצור (נבוכדנצר) מלך בבל לבבל וישובו לירושלם ויהודה איש לעירו </verse>
        <verse osisID="Ezra.2.2"> ב  אשר באו עם זרבבל ישוע נחמיה שריה רעליה מרדכי בלשן מספר בגוי--רחום בענה  מספר אנשי עם ישראל  {ס} </verse>
        <verse osisID="Ezra.2.3"> ג  בני פרעש--אלפים מאה שבעים ושנים  {ס} </verse>
        <verse osisID="Ezra.2.4"> ד  בני שפטיה שלש מאות שבעים ושנים  {ס} </verse>
        <verse osisID="Ezra.2.5"> ה  בני ארח שבע מאות חמשה ושבעים  {ס} </verse>
        <verse osisID="Ezra.2.6"> ו  בני פחת מואב לבני ישוע יואב--אלפים שמנה מאות ושנים עשר  {ס} </verse>
        <verse osisID="Ezra.2.7"> ז  בני עילם--אלף מאתים חמשים וארבעה  {ס} </verse>
        <verse osisID="Ezra.2.8"> ח  בני זתוא תשע מאות וארבעים וחמשה  {ס} </verse>
        <verse osisID="Ezra.2.9"> ט  בני זכי שבע מאות וששים  {ס} </verse>
        <verse osisID="Ezra.2.10"> י  בני בני שש מאות ארבעים ושנים  {ס} </verse>
        <verse osisID="Ezra.2.11"> יא  בני בבי שש מאות עשרים ושלשה  {ס} </verse>
        <verse osisID="Ezra.2.12"> יב  בני עזגד--אלף מאתים עשרים ושנים  {ס} </verse>
        <verse osisID="Ezra.2.13"> יג  בני אדניקם--שש מאות ששים וששה  {ס} </verse>
        <verse osisID="Ezra.2.14"> יד  בני בגוי אלפים חמשים וששה  {ס} </verse>
        <verse osisID="Ezra.2.15"> טו  בני עדין ארבע מאות חמשים וארבעה  {ס} </verse>
        <verse osisID="Ezra.2.16"> טז  בני אטר ליחזקיה תשעים ושמנה  {ס} </verse>
        <verse osisID="Ezra.2.17"> יז  בני בצי שלש מאות עשרים ושלשה  {ס} </verse>
        <verse osisID="Ezra.2.18"> יח  בני יורה מאה ושנים עשר  {ס} </verse>
        <verse osisID="Ezra.2.19"> יט  בני חשם מאתים עשרים ושלשה  {ס} </verse>
        <verse osisID="Ezra.2.20"> כ  בני גבר תשעים וחמשה  {ס} </verse>
        <verse osisID="Ezra.2.21"> כא  בני בית לחם מאה עשרים ושלשה  {ס} </verse>
        <verse osisID="Ezra.2.22"> כב  אנשי נטפה חמשים וששה </verse>
        <verse osisID="Ezra.2.23"> כג  אנשי ענתות מאה עשרים ושמנה  {ס} </verse>
        <verse osisID="Ezra.2.24"> כד  בני עזמות ארבעים ושנים  {ס} </verse>
        <verse osisID="Ezra.2.25"> כה  בני קרית ערים כפירה ובארות שבע מאות וארבעים ושלשה  {ס} </verse>
        <verse osisID="Ezra.2.26"> כו  בני הרמה וגבע שש מאות עשרים ואחד  {ס} </verse>
        <verse osisID="Ezra.2.27"> כז  אנשי מכמס מאה עשרים ושנים  {ס} </verse>
        <verse osisID="Ezra.2.28"> כח  אנשי בית אל והעי מאתים עשרים ושלשה  {ס} </verse>
        <verse osisID="Ezra.2.29"> כט  בני נבו חמשים ושנים  {ס} </verse>
        <verse osisID="Ezra.2.30"> ל  בני מגביש מאה חמשים וששה  {ס} </verse>
        <verse osisID="Ezra.2.31"> לא  בני עילם אחר--אלף מאתים חמשים וארבעה  {ס} </verse>
        <verse osisID="Ezra.2.32"> לב  בני חרם שלש מאות ועשרים  {ס} </verse>
        <verse osisID="Ezra.2.33"> לג  בני לד חדיד ואונו שבע מאות עשרים וחמשה  {ס} </verse>
        <verse osisID="Ezra.2.34"> לד  בני ירחו שלש מאות ארבעים וחמשה  {ס} </verse>
        <verse osisID="Ezra.2.35"> לה  בני סנאה--שלשת אלפים ושש מאות ושלשים  {ס} </verse>
        <verse osisID="Ezra.2.36"> לו  הכהנים  בני ידעיה לבית ישוע תשע מאות שבעים ושלשה  {ס} </verse>
        <verse osisID="Ezra.2.37"> לז  בני אמר אלף חמשים ושנים  {ס} </verse>
        <verse osisID="Ezra.2.38"> לח  בני פשחור--אלף מאתים ארבעים ושבעה  {ס} </verse>
        <verse osisID="Ezra.2.39"> לט  בני חרם אלף ושבעה עשר  {ס} </verse>
        <verse osisID="Ezra.2.40"> מ  הלוים  בני ישוע וקדמיאל לבני הודויה שבעים וארבעה  {ס} </verse>
        <verse osisID="Ezra.2.41"> מא  המשררים--בני אסף מאה עשרים ושמנה  {פ} </verse>
        <verse osisID="Ezra.2.42"> מב  בני השערים בני שלום בני אטר בני טלמן בני עקוב בני חטיטא בני שבי--הכל מאה שלשים ותשעה  {פ} </verse>
        <verse osisID="Ezra.2.43"> מג  הנתינים  {ס}  בני ציחא  {ס}  בני חשופא  {ס}  בני  {ר} br טבעות  {ס} </verse>
        <verse osisID="Ezra.2.44"> מד  בני קרס  {ס}  בני סיעהא  {ס}  בני  {ר} br פדון  {ס} </verse>
        <verse osisID="Ezra.2.45"> מה  בני לבנה  {ס}  בני חגבה  {ס}  בני  {ר} br עקוב  {ס} </verse>
        <verse osisID="Ezra.2.46"> מו  בני חגב  {ס}  בני שמלי (שלמי)  {ס}  בני  {ר} br חנן  {ס} </verse>
        <verse osisID="Ezra.2.47"> מז  בני גדל  {ס}  בני גחר  {ס}  בני  {ר} br ראיה  {ס} </verse>
        <verse osisID="Ezra.2.48"> מח  בני רצין  {ס}  בני נקודא  {ס}  בני  {ר} br גזם  {ס} </verse>
        <verse osisID="Ezra.2.49"> מט  בני עזא  {ס}  בני פסח  {ס}  בני  {ר} br בסי  {ס} </verse>
        <verse osisID="Ezra.2.50"> נ  בני אסנה  {ס}  בני מעונים  {ס}  בני  {ר} br נפיסים (נפוסים)  {ס} </verse>
        <verse osisID="Ezra.2.51"> נא  בני בקבוק  {ס}  בני חקופא  {ס}  בני  {ר} br חרחור  {ס} </verse>
        <verse osisID="Ezra.2.52"> נב  בני בצלות  {ס}  בני מחידא  {ס}  בני  {ר} br חרשא  {ס} </verse>
        <verse osisID="Ezra.2.53"> נג  בני ברקוס  {ס}  בני סיסרא  {ס}  בני  {ר} br תמח  {ס} </verse>
        <verse osisID="Ezra.2.54"> נד  בני נציח  {ס}  בני חטיפא  {ס} </verse>
        <verse osisID="Ezra.2.55"> נה  בני  {ר} br עבדי שלמה  {ס}  בני סטי  {ס}  בני הספרת  {ס}  בני  {ר} br פרודא  {ס} </verse>
        <verse osisID="Ezra.2.56"> נו  בני יעלה  {ס}  בני דרקון  {ס}  בני  {ר} br גדל  {ס} </verse>
        <verse osisID="Ezra.2.57"> נז  בני שפטיה  {ס}  בני חטיל  {ס}  בני  {ר} br פכרת הצביים--  {ס}  בני אמי </verse>
        <verse osisID="Ezra.2.58"> נח  כל הנתינים--ובני עבדי שלמה  שלש מאות תשעים ושנים  {ס} </verse>
        <verse osisID="Ezra.2.59"> נט  ואלה העלים מתל מלח תל חרשא כרוב אדן אמר ולא יכלו להגיד בית אבותם וזרעם--אם מישראל הם </verse>
        <verse osisID="Ezra.2.60"> ס  בני דליה בני טוביה בני נקודא--שש מאות חמשים ושנים  {ס} </verse>
        <verse osisID="Ezra.2.61"> סא  ומבני הכהנים--בני חביה בני הקוץ  בני ברזלי אשר לקח מבנות ברזלי הגלעדי אשה ויקרא על שמם </verse>
        <verse osisID="Ezra.2.62"> סב  אלה בקשו כתבם המתיחשים--ולא נמצאו ויגאלו מן הכהנה </verse>
        <verse osisID="Ezra.2.63"> סג  ויאמר התרשתא להם אשר לא יאכלו מקדש הקדשים--עד עמד כהן לאורים ולתמים </verse>
        <verse osisID="Ezra.2.64"> סד  כל הקהל כאחד--ארבע רבוא אלפים שלש מאות ששים </verse>
        <verse osisID="Ezra.2.65"> סה  מלבד עבדיהם ואמהתיהם אלה--שבעת אלפים שלש מאות שלשים ושבעה ולהם משררים ומשררות מאתים </verse>
        <verse osisID="Ezra.2.66"> סו  סוסיהם שבע מאות שלשים וששה פרדיהם מאתים ארבעים וחמשה </verse>
        <verse osisID="Ezra.2.67"> סז  גמליהם--ארבע מאות שלשים וחמשה חמרים--ששת אלפים שבע מאות ועשרים  {פ} </verse>
        <verse osisID="Ezra.2.68"> סח  ומראשי האבות בבואם לבית יהוה אשר בירושלם--התנדבו לבית האלהים להעמידו על מכונו </verse>
        <verse osisID="Ezra.2.69"> סט  ככחם נתנו לאוצר המלאכה זהב דרכמונים שש רבאות ואלף  {ס}  וכסף מנים חמשת אלפים וכתנת כהנים מאה  {ס} </verse>
        <verse osisID="Ezra.2.70"> ע  וישבו הכהנים והלוים ומן העם והמשררים והשוערים והנתינים--בעריהם וכל ישראל בעריהם  {ס} </verse>
      </chapter>
      <chapter osisID="Ezra.3">
        <verse osisID="Ezra.3.1"> א  ויגע החדש השביעי ובני ישראל בערים  {ס}  ויאספו העם כאיש אחד אל ירושלם  {ס} </verse>
        <verse osisID="Ezra.3.2"> ב  ויקם ישוע בן יוצדק ואחיו הכהנים וזרבבל בן שאלתיאל ואחיו ויבנו את מזבח אלהי ישראל--להעלות עליו עלות ככתוב בתורת משה איש האלהים </verse>
        <verse osisID="Ezra.3.3"> ג  ויכינו המזבח על מכונתיו כי באימה עליהם מעמי הארצות ויעל (ויעלו) עליו עלות ליהוה עלות לבקר ולערב </verse>
        <verse osisID="Ezra.3.4"> ד  ויעשו את חג הסכות ככתוב ועלת יום ביום במספר כמשפט דבר יום ביומו </verse>
        <verse osisID="Ezra.3.5"> ה  ואחרי כן עלת תמיד ולחדשים ולכל מועדי יהוה המקדשים ולכל מתנדב נדבה ליהוה </verse>
        <verse osisID="Ezra.3.6"> ו  מיום אחד לחדש השביעי החלו להעלות עלות ליהוה והיכל יהוה לא יסד </verse>
        <verse osisID="Ezra.3.7"> ז  ויתנו כסף--לחצבים ולחרשים ומאכל ומשתה ושמן לצדנים ולצרים להביא עצי ארזים מן הלבנון אל ים יפוא כרשיון כורש מלך פרס עליהם  {פ} </verse>
        <verse osisID="Ezra.3.8"> ח  ובשנה השנית לבואם אל בית האלהים לירושלם בחדש השני--החלו זרבבל בן שאלתיאל וישוע בן יוצדק ושאר אחיהם הכהנים והלוים וכל הבאים מהשבי ירושלם ויעמידו את הלוים מבן עשרים שנה ומעלה לנצח על מלאכת בית יהוה  {פ} </verse>
        <verse osisID="Ezra.3.9"> ט  ויעמד ישוע בניו ואחיו קדמיאל ובניו בני יהודה כאחד לנצח על עשה המלאכה בבית האלהים  {ס}  בני חנדד בניהם ואחיהם הלוים </verse>
        <verse osisID="Ezra.3.10"> י  ויסדו הבנים את היכל יהוה ויעמידו הכהנים מלבשים בחצצרות והלוים בני אסף במצלתים--להלל את יהוה על ידי דויד מלך ישראל </verse>
        <verse osisID="Ezra.3.11"> יא  ויענו בהלל ובהודת ליהוה כי טוב--כי לעולם חסדו על ישראל וכל העם הריעו תרועה גדולה בהלל ליהוה על הוסד בית יהוה  {ס} </verse>
        <verse osisID="Ezra.3.12"> יב  ורבים מהכהנים והלוים וראשי האבות הזקנים אשר ראו את הבית הראשון ביסדו--זה הבית בעיניהם בכים בקול גדול ורבים בתרועה בשמחה להרים קול </verse>
        <verse osisID="Ezra.3.13"> יג  ואין העם מכירים קול תרועת השמחה לקול בכי העם  כי העם מריעים תרועה גדולה והקול נשמע עד למרחוק  {פ} </verse>
      </chapter>
      <chapter osisID="Ezra.4">
        <verse osisID="Ezra.4.1"> א  וישמעו צרי יהודה ובנימן  כי בני הגולה בונים היכל ליהוה אלהי ישראל </verse>
        <verse osisID="Ezra.4.2"> ב  ויגשו אל זרבבל ואל ראשי האבות ויאמרו להם נבנה עמכם--כי ככם נדרוש לאלהיכם ולא (ולו) אנחנו זבחים מימי אסר חדן מלך אשור המעלה אתנו פה </verse>
        <verse osisID="Ezra.4.3"> ג  ויאמר להם זרבבל וישוע ושאר ראשי האבות לישראל--לא לכם ולנו לבנות בית לאלהינו  כי אנחנו יחד נבנה ליהוה אלהי ישראל כאשר צונו המלך כורש מלך פרס </verse>
        <verse osisID="Ezra.4.4"> ד  ויהי עם הארץ--מרפים ידי עם יהודה ומבלהים (ומבהלים) אותם לבנות </verse>
        <verse osisID="Ezra.4.5"> ה  וסכרים עליהם יועצים להפר עצתם--כל ימי כורש מלך פרס ועד מלכות דריוש מלך פרס </verse>
        <verse osisID="Ezra.4.6"> ו  ובמלכות אחשורוש בתחלת מלכותו--כתבו שטנה על ישבי יהודה וירושלם  {ס} </verse>
        <verse osisID="Ezra.4.7"> ז  ובימי ארתחששתא כתב בשלם מתרדת טבאל ושאר כנותו על ארתחששתא מלך פרס וכתב הנשתון כתוב ארמית ומתרגם ארמית  {פ} </verse>
        <verse osisID="Ezra.4.8"> ח  רחום בעל טעם ושמשי ספרא כתבו אגרה חדה על ירושלם--לארתחששתא מלכא כנמא </verse>
        <verse osisID="Ezra.4.9"> ט  אדין רחום בעל טעם ושמשי ספרא ושאר כנותהון--דיניא ואפרסתכיא טרפליא אפרסיא ארכוי (ארכויא) בבליא שושנכיא דהוא (דהיא) עלמיא </verse>
        <verse osisID="Ezra.4.10"> י  ושאר אמיא די הגלי אסנפר רבא ויקירא והותב המו בקריה די שמרין--ושאר עבר נהרה וכענת </verse>
        <verse osisID="Ezra.4.11"> יא  דנה פרשגן אגרתא די שלחו עלוהי על ארתחששתא מלכא--עבדיך (עבדך) אנש עבר נהרה וכענת  {פ} </verse>
        <verse osisID="Ezra.4.12"> יב  ידיע להוא למלכא די יהודיא די סלקו מן לותך עלינא אתו לירושלם קריתא מרדתא ובאישתא בנין ושורי אשכללו (ושוריא שכללו) ואשיא יחיטו </verse>
        <verse osisID="Ezra.4.13"> יג  כען ידיע להוא למלכא די הן קריתא דך תתבנא ושוריא ישתכללון--מנדה בלו והלך לא ינתנון ואפתם מלכים תהנזק </verse>
        <verse osisID="Ezra.4.14"> יד  כען כל קבל די מלח היכלא מלחנא וערות מלכא לא אריך לנא למחזא על דנה--שלחנא והודענא למלכא </verse>
        <verse osisID="Ezra.4.15"> טו  די יבקר בספר דכרניא די אבהתך ותהשכח בספר דכרניא ותנדע די קריתא דך קריא מרדא ומהנזקת מלכין ומדנן ואשתדור עבדין בגוה מן יומת עלמא על דנה--קריתא דך החרבת </verse>
        <verse osisID="Ezra.4.16"> טז  מהודעין אנחנה למלכא די הן קריתא דך תתבנא ושוריה ישתכללון  לקבל דנה--חלק בעבר נהרא לא איתי לך  {פ} </verse>
        <verse osisID="Ezra.4.17"> יז  פתגמא שלח מלכא על רחום בעל טעם ושמשי ספרא ושאר כנותהון די יתבין בשמרין--ושאר עבר נהרה שלם וכעת  {ס} </verse>
        <verse osisID="Ezra.4.18"> יח  נשתונא די שלחתון עלינא--מפרש קרי קדמי </verse>
        <verse osisID="Ezra.4.19"> יט  ומני שים טעם ובקרו והשכחו די קריתא דך מן יומת עלמא על מלכין מתנשאה ומרד ואשתדור מתעבד בה </verse>
        <verse osisID="Ezra.4.20"> כ  ומלכין תקיפין הוו על ירושלם ושליטין בכל עבר נהרה ומדה בלו והלך מתיהב להון </verse>
        <verse osisID="Ezra.4.21"> כא  כען שימו טעם לבטלא גבריא אלך וקריתא דך לא תתבנא עד מני טעמא יתשם </verse>
        <verse osisID="Ezra.4.22"> כב  וזהירין הוו שלו למעבד על דנה למה ישגא חבלא להנזקת מלכין  {ס} </verse>
        <verse osisID="Ezra.4.23"> כג  אדין מן די פרשגן נשתונא די ארתחששתא מלכא קרי קדם רחום ושמשי ספרא וכנותהון אזלו בבהילו לירושלם על יהודיא ובטלו המו באדרע וחיל  {ס} </verse>
        <verse osisID="Ezra.4.24"> כד  באדין בטלת עבידת בית אלהא די בירושלם והות בטלא עד שנת תרתין למלכות דריוש מלך פרס  {פ} </verse>
      </chapter>
      <chapter osisID="Ezra.5">
        <verse osisID="Ezra.5.1"> א  והתנבי חגי נביאה וזכריה בר עדוא נביאיא על יהודיא די ביהוד ובירושלם--בשם אלה ישראל עליהון  {ס} </verse>
        <verse osisID="Ezra.5.2"> ב  באדין קמו זרבבל בר שאלתיאל וישוע בר יוצדק ושריו למבנא בית אלהא די בירושלם ועמהון נביאיא די אלהא מסעדין להון  {פ} </verse>
        <verse osisID="Ezra.5.3"> ג  בה זמנא אתה עליהון תתני פחת עבר נהרה ושתר בוזני--וכנותהון וכן אמרין להם--מן שם לכם טעם ביתא דנה לבנא ואשרנא דנה לשכללה  {ס} </verse>
        <verse osisID="Ezra.5.4"> ד  אדין כנמא אמרנא להם  מן אנון שמהת גבריא די דנה בנינא בנין </verse>
        <verse osisID="Ezra.5.5"> ה  ועין אלההם הות על שבי יהודיא ולא בטלו המו עד טעמא לדריוש יהך ואדין יתיבון נשתונא על דנה  {פ} </verse>
        <verse osisID="Ezra.5.6"> ו  פרשגן אגרתא די שלח תתני פחת עבר נהרה ושתר בוזני וכנותה אפרסכיא די בעבר נהרה--על דריוש מלכא </verse>
        <verse osisID="Ezra.5.7"> ז  פתגמא שלחו עלוהי וכדנה כתיב בגוה לדריוש מלכא שלמא כלא  {ס} </verse>
        <verse osisID="Ezra.5.8"> ח  ידיע להוא למלכא די אזלנא ליהוד מדינתא לבית אלהא רבא והוא מתבנא אבן גלל ואע מתשם בכתליא ועבידתא דך אספרנא מתעבדא ומצלח בידהם  {ס} </verse>
        <verse osisID="Ezra.5.9"> ט  אדין שאלנא לשביא אלך כנמא אמרנא להם  מן שם לכם טעם ביתא דנה למבניה ואשרנא דנה לשכללה </verse>
        <verse osisID="Ezra.5.10"> י  ואף שמהתהם שאלנא להם להודעותך--די נכתב שם גבריא די בראשיהם  {ס} </verse>
        <verse osisID="Ezra.5.11"> יא  וכנמא פתגמא התיבונא לממר  אנחנא המו עבדוהי די אלה שמיא וארעא ובנין ביתא די הוא בנה מקדמת דנה שנין שגיאן ומלך לישראל רב בנהי ושכללה </verse>
        <verse osisID="Ezra.5.12"> יב  להן מן די הרגזו אבהתנא לאלה שמיא--יהב המו ביד נבוכדנצר מלך בבל כסדיא (כסדאה) וביתה דנה סתרה ועמה הגלי לבבל  {ס} </verse>
        <verse osisID="Ezra.5.13"> יג  ברם בשנת חדה לכורש מלכא די בבל--כורש מלכא שם טעם בית אלהא דנה לבנא </verse>
        <verse osisID="Ezra.5.14"> יד  ואף מאניא די בית אלהא די דהבה וכספא די נבוכדנצר הנפק מן היכלא די בירושלם והיבל המו להיכלא די בבל--הנפק המו כורש מלכא מן היכלא די בבל ויהיבו לששבצר שמה די פחה שמה </verse>
        <verse osisID="Ezra.5.15"> טו  ואמר לה--אלה (אל) מאניא שא אזל אחת המו בהיכלא די בירושלם ובית אלהא יתבנא על אתרה  {ס} </verse>
        <verse osisID="Ezra.5.16"> טז  אדין ששבצר דך אתא יהב אשיא די בית אלהא די בירושלם ומן אדין ועד כען מתבנא ולא שלם </verse>
        <verse osisID="Ezra.5.17"> יז  וכען הן על מלכא טב יתבקר בבית גנזיא די מלכא תמה די בבבל הן איתי די מן כורש מלכא שים טעם למבנא בית אלהא דך בירושלם ורעות מלכא על דנה ישלח עלינא  {ס} </verse>
      </chapter>
      <chapter osisID="Ezra.6">
        <verse osisID="Ezra.6.1"> א  באדין דריוש מלכא שם טעם ובקרו בבית ספריא די גנזיא מהחתין תמה--בבבל </verse>
        <verse osisID="Ezra.6.2"> ב  והשתכח באחמתא בבירתא די במדי מדינתא--מגלה חדה וכן כתיב בגוה דכרונה  {פ} </verse>
        <verse osisID="Ezra.6.3"> ג  בשנת חדה לכורש מלכא כורש מלכא שם טעם--בית אלהא בירושלם ביתא יתבנא אתר די דבחין דבחין ואשוהי מסובלין רומה אמין שתין פתיה אמין שתין </verse>
        <verse osisID="Ezra.6.4"> ד  נדבכין די אבן גלל תלתא ונדבך די אע חדת ונפקתא--מן בית מלכא תתיהב </verse>
        <verse osisID="Ezra.6.5"> ה  ואף מאני בית אלהא די דהבה וכספא די נבוכדנצר הנפק מן היכלא די בירושלם והיבל לבבל--יהתיבון ויהך להיכלא די בירושלם לאתרה ותחת בבית אלהא  {ס} </verse>
        <verse osisID="Ezra.6.6"> ו  כען תתני פחת עבר נהרה שתר בוזני וכנותהון אפרסכיא די בעבר נהרה--רחיקין הוו מן תמה </verse>
        <verse osisID="Ezra.6.7"> ז  שבקו לעבידת בית אלהא דך פחת יהודיא ולשבי יהודיא בית אלהא דך יבנון על אתרה </verse>
        <verse osisID="Ezra.6.8"> ח  ומני שים טעם--למא די תעבדון עם שבי יהודיא אלך למבנא בית אלהא דך ומנכסי מלכא די מדת עבר נהרה אספרנא נפקתא תהוא מתיהבא לגבריא אלך די לא לבטלא </verse>
        <verse osisID="Ezra.6.9"> ט  ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די בירושלם להוא מתיהב להם יום ביום--די לא שלו </verse>
        <verse osisID="Ezra.6.10"> י  די להון מהקרבין ניחוחין לאלה שמיא ומצלין לחיי מלכא ובנוהי </verse>
        <verse osisID="Ezra.6.11"> יא  ומני שים טעם--די כל אנש די יהשנא פתגמא דנה יתנסח אע מן ביתה וזקיף יתמחא עלהי וביתה נולו יתעבד על דנה </verse>
        <verse osisID="Ezra.6.12"> יב  ואלהא די שכן שמה תמה ימגר כל מלך ועם די ישלח ידה להשניה לחבלה בית אלהא דך--די בירושלם אנה דריוש שמת טעם אספרנא יתעבד  {פ} </verse>
        <verse osisID="Ezra.6.13"> יג  אדין תתני פחת עבר נהרה שתר בוזני--וכנותהון  לקבל די שלח דריוש מלכא כנמא--אספרנא עבדו </verse>
        <verse osisID="Ezra.6.14"> יד  ושבי יהודיא בנין ומצלחין בנבואת חגי נביאה וזכריה בר עדוא ובנו ושכללו מן טעם אלה ישראל ומטעם כורש ודריוש וארתחששתא מלך פרס </verse>
        <verse osisID="Ezra.6.15"> טו  ושיציא ביתה דנה עד יום תלתה לירח אדר--די היא שנת שת למלכות דריוש מלכא  {פ} </verse>
        <verse osisID="Ezra.6.16"> טז  ועבדו בני ישראל כהניא ולויא ושאר בני גלותא חנכת בית אלהא דנה--בחדוה </verse>
        <verse osisID="Ezra.6.17"> יז  והקרבו לחנכת בית אלהא דנה תורין מאה דכרין מאתין אמרין ארבע מאה וצפירי עזין לחטיא (לחטאה) על כל ישראל תרי עשר--למנין שבטי ישראל </verse>
        <verse osisID="Ezra.6.18"> יח  והקימו כהניא בפלגתהון ולויא במחלקתהון על עבידת אלהא די בירושלם  ככתב ספר משה  {פ} </verse>
        <verse osisID="Ezra.6.19"> יט  ויעשו בני הגולה את הפסח--בארבעה עשר לחדש הראשון </verse>
        <verse osisID="Ezra.6.20"> כ  כי הטהרו הכהנים והלוים כאחד--כלם טהורים וישחטו הפסח לכל בני הגולה ולאחיהם הכהנים ולהם </verse>
        <verse osisID="Ezra.6.21"> כא  ויאכלו בני ישראל השבים מהגולה וכל הנבדל מטמאת גוי הארץ אלהם--לדרש ליהוה אלהי ישראל </verse>
        <verse osisID="Ezra.6.22"> כב  ויעשו חג מצות שבעת ימים בשמחה  כי שמחם יהוה והסב לב מלך אשור עליהם--לחזק ידיהם במלאכת בית האלהים אלהי ישראל  {פ} </verse>
      </chapter>
      <chapter osisID="Ezra.7">
        <verse osisID="Ezra.7.1"> א  ואחר הדברים האלה במלכות ארתחשסתא מלך פרס--עזרא בן שריה בן עזריה בן חלקיה </verse>
        <verse osisID="Ezra.7.2"> ב  בן שלום בן צדוק בן אחיטוב </verse>
        <verse osisID="Ezra.7.3"> ג  בן אמריה בן עזריה בן מריות </verse>
        <verse osisID="Ezra.7.4"> ד  בן זרחיה בן עזי בן בקי </verse>
        <verse osisID="Ezra.7.5"> ה  בן אבישוע בן פינחס בן אלעזר בן אהרן הכהן הראש </verse>
        <verse osisID="Ezra.7.6"> ו  הוא עזרא עלה מבבל והוא ספר מהיר בתורת משה אשר נתן יהוה אלהי ישראל ויתן לו המלך כיד יהוה אלהיו עליו--כל בקשתו  {פ} </verse>
        <verse osisID="Ezra.7.7"> ז  ויעלו מבני ישראל ומן הכהנים והלוים והמשררים והשערים והנתינים--אל ירושלם  בשנת שבע לארתחשסתא המלך </verse>
        <verse osisID="Ezra.7.8"> ח  ויבא ירושלם בחדש החמישי  היא שנת השביעית למלך </verse>
        <verse osisID="Ezra.7.9"> ט  כי באחד לחדש הראשון--הוא יסד המעלה מבבל ובאחד לחדש החמישי בא אל ירושלם כיד אלהיו הטובה עליו </verse>
        <verse osisID="Ezra.7.10"> י  כי עזרא הכין לבבו לדרש את תורת יהוה ולעשת וללמד בישראל חק ומשפט  {ס} </verse>
        <verse osisID="Ezra.7.11"> יא  וזה פרשגן הנשתון אשר נתן המלך ארתחשסתא לעזרא הכהן הספר  ספר דברי מצות יהוה וחקיו--על ישראל  {פ} </verse>
        <verse osisID="Ezra.7.12"> יב  ארתחשסתא--מלך מלכיא  לעזרא כהנא ספר דתא די אלה שמיא גמיר--וכענת </verse>
        <verse osisID="Ezra.7.13"> יג  מני שים טעם--די כל מתנדב במלכותי מן עמא ישראל וכהנוהי ולויא למהך לירושלם עמך יהך </verse>
        <verse osisID="Ezra.7.14"> יד  כל קבל די מן קדם מלכא ושבעת יעטהי שליח לבקרה על יהוד ולירושלם--בדת אלהך די בידך </verse>
        <verse osisID="Ezra.7.15"> טו  ולהיבלה כסף ודהב--די מלכא ויעטוהי התנדבו לאלה ישראל די בירושלם משכנה </verse>
        <verse osisID="Ezra.7.16"> טז  וכל כסף ודהב די תהשכח בכל מדינת בבל--עם התנדבות עמא וכהניא מתנדבין לבית אלההם די בירושלם </verse>
        <verse osisID="Ezra.7.17"> יז  כל קבל דנה אספרנא תקנא בכספא דנה תורין דכרין אמרין ומנחתהון ונסכיהון ותקרב המו--על מדבחה די בית אלהכם די בירושלם </verse>
        <verse osisID="Ezra.7.18"> יח  ומה די עליך (עלך) ועל אחיך (אחך) ייטב בשאר כספא ודהבה--למעבד  כרעות אלהכם תעבדון </verse>
        <verse osisID="Ezra.7.19"> יט  ומאניא די מתיהבין לך לפלחן בית אלהך--השלם קדם אלה ירושלם </verse>
        <verse osisID="Ezra.7.20"> כ  ושאר חשחות בית אלהך די יפל לך למנתן--תנתן מן בית גנזי מלכא </verse>
        <verse osisID="Ezra.7.21"> כא  ומני אנה ארתחשסתא מלכא שים טעם--לכל גזבריא די בעבר נהרה  די כל די ישאלנכון עזרא כהנא ספר דתא די אלה שמיא--אספרנא יתעבד </verse>
        <verse osisID="Ezra.7.22"> כב  עד כסף ככרין מאה ועד חנטין כורין מאה ועד חמר בתין מאה ועד בתין משח מאה ומלח די לא כתב </verse>
        <verse osisID="Ezra.7.23"> כג  כל די מן טעם אלה שמיא יתעבד אדרזדא לבית אלה שמיא  די למה להוא קצף על מלכות מלכא ובנוהי </verse>
        <verse osisID="Ezra.7.24"> כד  ולכם מהודעין די כל כהניא ולויא זמריא תרעיא נתיניא ופלחי בית אלהא דנה--מנדה בלו והלך לא שליט למרמא עליהם </verse>
        <verse osisID="Ezra.7.25"> כה  ואנת עזרא כחכמת אלהך די בידך מני שפטין ודינין די להון דאנין (דינין) לכל עמא די בעבר נהרה לכל ידעי דתי אלהך ודי לא ידע תהודעון </verse>
        <verse osisID="Ezra.7.26"> כו  וכל די לא להוא עבד דתא די אלהך ודתא די מלכא--אספרנא דינה להוא מתעבד מנה  הן למות הן לשרשו (לשרשי) הן לענש נכסין ולאסורין  {פ} </verse>
        <verse osisID="Ezra.7.27"> כז  ברוך יהוה אלהי אבתינו--אשר נתן כזאת בלב המלך לפאר את בית יהוה אשר בירושלם </verse>
        <verse osisID="Ezra.7.28"> כח  ועלי הטה חסד לפני המלך ויועציו ולכל שרי המלך הגברים ואני התחזקתי כיד יהוה אלהי עלי ואקבצה מישראל ראשים לעלות עמי  {פ} </verse>
      </chapter>
      <chapter osisID="Ezra.8">
        <verse osisID="Ezra.8.1"> א  ואלה ראשי אבתיהם והתיחשם  העלים עמי במלכות ארתחשסתא המלך--מבבל  {ס} </verse>
        <verse osisID="Ezra.8.2"> ב  מבני פינחס גרשם  {ס}  מבני איתמר דניאל  {ס}  מבני דויד חטוש  {ס} </verse>
        <verse osisID="Ezra.8.3"> ג  מבני שכניה  {ס}  מבני פרעש זכריה ועמו התיחש לזכרים מאה וחמשים  {ס} </verse>
        <verse osisID="Ezra.8.4"> ד  מבני פחת מואב אליהועיני בן זרחיה ועמו מאתים הזכרים  {ס} </verse>
        <verse osisID="Ezra.8.5"> ה  מבני שכניה בן יחזיאל ועמו שלש מאות הזכרים  {ס} </verse>
        <verse osisID="Ezra.8.6"> ו  ומבני עדין עבד בן יונתן ועמו חמשים הזכרים  {ס} </verse>
        <verse osisID="Ezra.8.7"> ז  ומבני עילם ישעיה בן עתליה ועמו שבעים הזכרים  {ס} </verse>
        <verse osisID="Ezra.8.8"> ח  ומבני שפטיה זבדיה בן מיכאל ועמו שמנים הזכרים  {ס} </verse>
        <verse osisID="Ezra.8.9"> ט  מבני יואב עבדיה בן יחיאל ועמו מאתים ושמנה עשר הזכרים  {ס} </verse>
        <verse osisID="Ezra.8.10"> י  ומבני שלומית בן יוספיה ועמו מאה וששים הזכרים  {ס} </verse>
        <verse osisID="Ezra.8.11"> יא  ומבני בבי זכריה בן בבי ועמו עשרים ושמנה הזכרים  {ס} </verse>
        <verse osisID="Ezra.8.12"> יב  ומבני עזגד יוחנן בן הקטן ועמו מאה ועשרה הזכרים  {ס} </verse>
        <verse osisID="Ezra.8.13"> יג  ומבני אדניקם אחרנים--ואלה שמותם אליפלט יעיאל ושמעיה ועמהם ששים הזכרים  {ס} </verse>
        <verse osisID="Ezra.8.14"> יד  ומבני בגוי עותי וזבוד (וזכור) ועמו שבעים הזכרים  {פ} </verse>
        <verse osisID="Ezra.8.15"> טו  ואקבצם אל הנהר הבא אל אהוא ונחנה שם ימים שלשה ואבינה בעם ובכהנים ומבני לוי לא מצאתי שם </verse>
        <verse osisID="Ezra.8.16"> טז  ואשלחה לאליעזר לאריאל לשמעיה ולאלנתן וליריב ולאלנתן ולנתן ולזכריה ולמשלם--ראשים וליויריב ולאלנתן מבינים </verse>
        <verse osisID="Ezra.8.17"> יז  ואוצאה (ואצוה) אותם על אדו הראש בכספיא המקום ואשימה בפיהם דברים לדבר אל אדו אחיו הנתונים (הנתינים) בכספיא המקום--להביא לנו משרתים לבית אלהינו </verse>
        <verse osisID="Ezra.8.18"> יח  ויביאו לנו כיד אלהינו הטובה עלינו איש שכל--מבני מחלי בן לוי בן ישראל ושרביה ובניו ואחיו שמנה עשר </verse>
        <verse osisID="Ezra.8.19"> יט  ואת חשביה--ואתו ישעיה מבני מררי  אחיו ובניהם עשרים  {ס} </verse>
        <verse osisID="Ezra.8.20"> כ  ומן הנתינים שנתן דויד והשרים לעבדת הלוים--נתינים מאתים ועשרים  כלם נקבו בשמות </verse>
        <verse osisID="Ezra.8.21"> כא  ואקרא שם צום על הנהר אהוא להתענות לפני אלהינו--לבקש ממנו דרך ישרה לנו ולטפנו ולכל רכושנו </verse>
        <verse osisID="Ezra.8.22"> כב  כי בשתי לשאול מן המלך חיל ופרשים--לעזרנו מאויב בדרך  כי אמרנו למלך לאמר יד אלהינו על כל מבקשיו לטובה ועזו ואפו על כל עזביו </verse>
        <verse osisID="Ezra.8.23"> כג  ונצומה ונבקשה מאלהינו על זאת ויעתר לנו </verse>
        <verse osisID="Ezra.8.24"> כד  ואבדילה משרי הכהנים שנים עשר--לשרביה חשביה ועמהם מאחיהם עשרה </verse>
        <verse osisID="Ezra.8.25"> כה  ואשקולה (ואשקלה) להם את הכסף ואת הזהב ואת הכלים--תרומת בית אלהינו ההרימו המלך ויעציו ושריו וכל ישראל הנמצאים </verse>
        <verse osisID="Ezra.8.26"> כו  ואשקלה על ידם כסף ככרים שש מאות וחמשים וכלי כסף מאה לככרים זהב מאה ככר </verse>
        <verse osisID="Ezra.8.27"> כז  וכפרי זהב עשרים לאדרכנים אלף וכלי נחשת מצהב טובה שנים--חמודת כזהב </verse>
        <verse osisID="Ezra.8.28"> כח  ואמרה אלהם אתם קדש ליהוה והכלים קדש והכסף והזהב נדבה ליהוה אלהי אבתיכם </verse>
        <verse osisID="Ezra.8.29"> כט  שקדו ושמרו עד תשקלו לפני שרי הכהנים והלוים ושרי האבות לישראל--בירושלם  הלשכות בית יהוה </verse>
        <verse osisID="Ezra.8.30"> ל  וקבלו הכהנים והלוים משקל הכסף והזהב והכלים--להביא לירושלם לבית אלהינו  {פ} </verse>
        <verse osisID="Ezra.8.31"> לא  ונסעה מנהר אהוא בשנים עשר לחדש הראשון--ללכת ירושלם ויד אלהינו היתה עלינו ויצילנו מכף אויב ואורב על הדרך </verse>
        <verse osisID="Ezra.8.32"> לב  ונבוא ירושלם ונשב שם ימים שלשה </verse>
        <verse osisID="Ezra.8.33"> לג  וביום הרביעי נשקל הכסף והזהב והכלים בבית אלהינו על יד מרמות בן אוריה הכהן ועמו אלעזר בן פינחס ועמהם יוזבד בן ישוע ונועדיה בן בנוי--הלוים </verse>
        <verse osisID="Ezra.8.34"> לד  במספר במשקל לכל ויכתב כל המשקל בעת ההיא  {פ} </verse>
        <verse osisID="Ezra.8.35"> לה  הבאים מהשבי בני הגולה הקריבו עלות לאלהי ישראל פרים שנים עשר על כל ישראל אילים תשעים וששה כבשים שבעים ושבעה צפירי חטאת שנים עשר  הכל עולה ליהוה  {פ} </verse>
        <verse osisID="Ezra.8.36"> לו  ויתנו את דתי המלך לאחשדרפני המלך ופחוות עבר הנהר ונשאו את העם ואת בית האלהים  {ס} </verse>
      </chapter>
      <chapter osisID="Ezra.9">
        <verse osisID="Ezra.9.1"> א  וככלות אלה נגשו אלי השרים לאמר--לא נבדלו העם ישראל והכהנים והלוים מעמי הארצות  כתעבתיהם לכנעני החתי הפרזי היבוסי העמני המאבי המצרי והאמרי </verse>
        <verse osisID="Ezra.9.2"> ב  כי נשאו מבנתיהם להם ולבניהם והתערבו זרע הקדש בעמי הארצות ויד השרים והסגנים היתה במעל הזה--ראשונה  {ס} </verse>
        <verse osisID="Ezra.9.3"> ג  וכשמעי את הדבר הזה קרעתי את בגדי ומעילי ואמרטה משער ראשי וזקני ואשבה משומם </verse>
        <verse osisID="Ezra.9.4"> ד  ואלי יאספו כל חרד בדברי אלהי ישראל--על מעל הגולה ואני ישב משומם עד למנחת הערב </verse>
        <verse osisID="Ezra.9.5"> ה  ובמנחת הערב קמתי מתעניתי ובקרעי בגדי ומעילי ואכרעה על ברכי ואפרשה כפי אל יהוה אלהי </verse>
        <verse osisID="Ezra.9.6"> ו  ואמרה אלהי בשתי ונכלמתי--להרים אלהי פני אליך  כי עונתינו רבו למעלה ראש ואשמתנו גדלה עד לשמים </verse>
        <verse osisID="Ezra.9.7"> ז  מימי אבתינו אנחנו באשמה גדלה--עד היום הזה ובעונתינו נתנו אנחנו מלכינו כהנינו ביד מלכי הארצות בחרב בשבי ובבזה ובבשת פנים--כהיום הזה </verse>
        <verse osisID="Ezra.9.8"> ח  ועתה כמעט רגע היתה תחנה מאת יהוה אלהינו להשאיר לנו פליטה ולתת לנו יתד במקום קדשו--להאיר עינינו אלהינו ולתתנו מחיה מעט בעבדתנו </verse>
        <verse osisID="Ezra.9.9"> ט  כי עבדים אנחנו--ובעבדתנו לא עזבנו אלהינו ויט עלינו חסד לפני מלכי פרס לתת לנו מחיה לרומם את בית אלהינו ולהעמיד את חרבתיו ולתת לנו גדר ביהודה ובירושלם  {ס} </verse>
        <verse osisID="Ezra.9.10"> י  ועתה מה נאמר אלהינו אחרי זאת  כי עזבנו מצותיך </verse>
        <verse osisID="Ezra.9.11"> יא  אשר צוית ביד עבדיך הנביאים לאמר--הארץ אשר אתם באים לרשתה ארץ נדה היא בנדת עמי הארצות  בתועבתיהם אשר מלאוה מפה אל פה--בטמאתם </verse>
        <verse osisID="Ezra.9.12"> יב  ועתה בנותיכם אל תתנו לבניהם ובנתיהם אל תשאו לבניכם ולא תדרשו שלמם וטובתם עד עולם--למען תחזקו ואכלתם את טוב הארץ והורשתם לבניכם עד עולם </verse>
        <verse osisID="Ezra.9.13"> יג  ואחרי כל הבא עלינו במעשינו הרעים ובאשמתנו הגדלה  כי אתה אלהינו חשכת למטה מעוננו ונתתה לנו פליטה כזאת </verse>
        <verse osisID="Ezra.9.14"> יד  הנשוב להפר מצותיך ולהתחתן בעמי התעבות האלה  הלוא תאנף בנו עד כלה לאין שארית ופליטה  {פ} </verse>
        <verse osisID="Ezra.9.15"> טו  יהוה אלהי ישראל צדיק אתה--כי נשארנו פליטה כהיום הזה הננו לפניך באשמתינו כי אין לעמוד לפניך על זאת  {פ} </verse>
      </chapter>
      <chapter osisID="Ezra.10">
        <verse osisID="Ezra.10.1"> א  וכהתפלל עזרא וכהתודתו בכה ומתנפל לפני בית האלהים  נקבצו אליו מישראל קהל רב מאד אנשים ונשים וילדים--כי בכו העם הרבה בכה  {ס} </verse>
        <verse osisID="Ezra.10.2"> ב  ויען שכניה בן יחיאל מבני עולם (עילם) ויאמר לעזרא--אנחנו מעלנו באלהינו ונשב נשים נכריות מעמי הארץ ועתה יש מקוה לישראל על זאת </verse>
        <verse osisID="Ezra.10.3"> ג  ועתה נכרת ברית לאלהינו להוציא כל נשים והנולד מהם בעצת אדני והחרדים במצות אלהינו וכתורה יעשה </verse>
        <verse osisID="Ezra.10.4"> ד  קום כי עליך הדבר ואנחנו עמך  חזק ועשה  {פ} </verse>
        <verse osisID="Ezra.10.5"> ה  ויקם עזרא וישבע את שרי הכהנים הלוים וכל ישראל לעשות כדבר הזה--וישבעו </verse>
        <verse osisID="Ezra.10.6"> ו  ויקם עזרא מלפני בית האלהים וילך אל לשכת יהוחנן בן אלישיב וילך שם לחם לא אכל ומים לא שתה--כי מתאבל על מעל הגולה  {ס} </verse>
        <verse osisID="Ezra.10.7"> ז  ויעבירו קול ביהודה וירושלם לכל בני הגולה--להקבץ ירושלם </verse>
        <verse osisID="Ezra.10.8"> ח  וכל אשר לא יבוא לשלשת הימים כעצת השרים והזקנים--יחרם כל רכושו והוא יבדל מקהל הגולה  {ס} </verse>
        <verse osisID="Ezra.10.9"> ט  ויקבצו כל אנשי יהודה ובנימן ירושלם לשלשת הימים הוא חדש התשיעי--בעשרים בחדש וישבו כל העם ברחוב בית האלהים מרעידים על הדבר ומהגשמים  {פ} </verse>
        <verse osisID="Ezra.10.10"> י  ויקם עזרא הכהן ויאמר אלהם אתם מעלתם ותשיבו נשים נכריות--להוסיף על אשמת ישראל </verse>
        <verse osisID="Ezra.10.11"> יא  ועתה תנו תודה ליהוה אלהי אבתיכם--ועשו רצונו והבדלו מעמי הארץ ומן הנשים הנכריות </verse>
        <verse osisID="Ezra.10.12"> יב  ויענו כל הקהל ויאמרו קול גדול  כן כדבריך (כדברך) עלינו לעשות </verse>
        <verse osisID="Ezra.10.13"> יג  אבל העם רב והעת גשמים ואין כח לעמוד בחוץ והמלאכה לא ליום אחד ולא לשנים--כי הרבינו לפשע בדבר הזה </verse>
        <verse osisID="Ezra.10.14"> יד  יעמדו נא שרינו לכל הקהל וכל אשר בערינו ההשיב נשים נכריות יבא לעתים מזמנים ועמהם זקני עיר ועיר ושפטיה  עד להשיב חרון אף אלהינו ממנו--עד לדבר הזה  {פ} </verse>
        <verse osisID="Ezra.10.15"> טו  אך יונתן בן עשהאל ויחזיה בן תקוה עמדו על זאת ומשלם ושבתי הלוי עזרם </verse>
        <verse osisID="Ezra.10.16"> טז  ויעשו כן בני הגולה ויבדלו עזרא הכהן אנשים ראשי האבות לבית אבתם וכלם בשמות וישבו ביום אחד לחדש העשירי לדריוש הדבר </verse>
        <verse osisID="Ezra.10.17"> יז  ויכלו בכל--אנשים ההשיבו נשים נכריות  עד יום אחד לחדש הראשון  {פ} </verse>
        <verse osisID="Ezra.10.18"> יח  וימצא מבני הכהנים אשר השיבו נשים נכריות  מבני ישוע בן יוצדק ואחיו--מעשיה ואליעזר ויריב וגדליה </verse>
        <verse osisID="Ezra.10.19"> יט  ויתנו ידם להוציא נשיהם ואשמים איל צאן על אשמתם  {ס} </verse>
        <verse osisID="Ezra.10.20"> כ  ומבני אמר חנני וזבדיה  {ס} </verse>
        <verse osisID="Ezra.10.21"> כא  ומבני חרם--מעשיה ואליה ושמעיה ויחיאל ועזיה </verse>
        <verse osisID="Ezra.10.22"> כב  ומבני פשחור--אליועיני מעשיה ישמעאל נתנאל יוזבד ואלעשה  {ס} </verse>
        <verse osisID="Ezra.10.23"> כג  ומן הלוים--יוזבד ושמעי וקליה הוא קליטא פתחיה יהודה ואליעזר  {ס} </verse>
        <verse osisID="Ezra.10.24"> כד  ומן המשררים אלישיב ומן השערים שלם וטלם ואורי  {ס} </verse>
        <verse osisID="Ezra.10.25"> כה  ומישראל--מבני פרעש רמיה ויזיה ומלכיה ומימן ואלעזר ומלכיה ובניה  {ס} </verse>
        <verse osisID="Ezra.10.26"> כו  ומבני עילם--מתניה זכריה ויחיאל ועבדי וירימות ואליה  {ס} </verse>
        <verse osisID="Ezra.10.27"> כז  ומבני זתוא--אליועני אלישיב מתניה וירמות וזבד ועזיזא  {ס} </verse>
        <verse osisID="Ezra.10.28"> כח  ומבני בבי--יהוחנן חנניה זבי עתלי  {ס} </verse>
        <verse osisID="Ezra.10.29"> כט  ומבני בני--משלם מלוך ועדיה ישוב ושאל ירמות (ורמות)  {ס} </verse>
        <verse osisID="Ezra.10.30"> ל  ומבני פחת מואב עדנא וכלל בניה מעשיה מתניה בצלאל ובנוי ומנשה  {ס} </verse>
        <verse osisID="Ezra.10.31"> לא  ובני חרם--אליעזר ישיה מלכיה שמעיה שמעון </verse>
        <verse osisID="Ezra.10.32"> לב  בנימן מלוך שמריה  {ס} </verse>
        <verse osisID="Ezra.10.33"> לג  מבני חשם--מתני מתתה זבד אליפלט ירמי מנשה שמעי  {ס} </verse>
        <verse osisID="Ezra.10.34"> לד  מבני בני מעדי עמרם ואואל  {ס} </verse>
        <verse osisID="Ezra.10.35"> לה  בניה בדיה כלוהי (כלוהו) </verse>
        <verse osisID="Ezra.10.36"> לו  וניה מרמות אלישיב </verse>
        <verse osisID="Ezra.10.37"> לז  מתניה מתני ויעשו (ויעשי) </verse>
        <verse osisID="Ezra.10.38"> לח  ובני ובנוי שמעי </verse>
        <verse osisID="Ezra.10.39"> לט  ושלמיה ונתן ועדיה </verse>
        <verse osisID="Ezra.10.40"> מ  מכנדבי ששי שרי </verse>
        <verse osisID="Ezra.10.41"> מא  עזראל ושלמיהו שמריה </verse>
        <verse osisID="Ezra.10.42"> מב  שלום אמריה יוסף  {ס} </verse>
        <verse osisID="Ezra.10.43"> מג  מבני נבו--יעיאל מתתיה זבד זבינא ידו (ידי) ויואל בניה </verse>
        <verse osisID="Ezra.10.44"> מד  כל אלה נשאי (נשאו) נשים נכריות ויש מהם נשים וישימו בנים  {פ} </verse>
      </chapter>
    </div>
    <div type="book" osisID="Neh">
      <chapter osisID="Neh.1">
        <title> טו  יהוה אלהי ישראל צדיק אתה--כי נשארנו פליטה כהיום הזה הננו לפניך באשמתינו כי אין לעמוד לפניך על זאת  {פ} </title>
        <verse osisID="Neh.1.1"> א  דברי נחמיה בן חכליה  ויהי בחדש כסלו שנת עשרים ואני הייתי בשושן הבירה </verse>
        <verse osisID="Neh.1.2"> ב  ויבא חנני אחד מאחי הוא ואנשים--מיהודה ואשאלם על היהודים הפליטה אשר נשארו מן השבי--ועל ירושלם </verse>
        <verse osisID="Neh.1.3"> ג  ויאמרו לי--הנשארים אשר נשארו מן השבי שם במדינה ברעה גדלה ובחרפה וחומת ירושלם מפרצת ושעריה נצתו באש </verse>
        <verse osisID="Neh.1.4"> ד  ויהי כשמעי את הדברים האלה ישבתי ואבכה ואתאבלה ימים ואהי צם ומתפלל לפני אלהי השמים </verse>
        <verse osisID="Neh.1.5"> ה  ואמר אנא יהוה אלהי השמים--האל הגדול והנורא  שמר הברית וחסד לאהביו ולשמרי מצותיו </verse>
        <verse osisID="Neh.1.6"> ו  תהי נא אזנך קשבת ועיניך פתוחות לשמע אל תפלת עבדך אשר אנכי מתפלל לפניך היום יומם ולילה--על בני ישראל עבדיך ומתודה על חטאות בני ישראל אשר חטאנו לך ואני ובית אבי חטאנו </verse>
        <verse osisID="Neh.1.7"> ז  חבל חבלנו לך ולא שמרנו את המצות ואת החקים ואת המשפטים אשר צוית את משה עבדך </verse>
        <verse osisID="Neh.1.8"> ח  זכר נא את הדבר אשר צוית את משה עבדך לאמר  אתם תמעלו--אני אפיץ אתכם בעמים </verse>
        <verse osisID="Neh.1.9"> ט  ושבתם אלי--ושמרתם מצותי ועשיתם אתם  אם יהיה נדחכם בקצה השמים משם אקבצם והבואתים (והביאתים) אל המקום אשר בחרתי לשכן את שמי שם </verse>
        <verse osisID="Neh.1.10"> י  והם עבדיך ועמך--אשר פדית בכחך הגדול ובידך החזקה </verse>
        <verse osisID="Neh.1.11"> יא  אנא אדני תהי נא אזנך קשבת אל תפלת עבדך ואל תפלת עבדיך החפצים ליראה את שמך והצליחה נא לעבדך היום ותנהו לרחמים לפני האיש הזה ואני הייתי משקה למלך  {פ} </verse>
      </chapter>
      <chapter osisID="Neh.2">
        <verse osisID="Neh.2.1"> א  ויהי בחדש ניסן שנת עשרים לארתחשסתא המלך--יין לפניו ואשא את היין ואתנה למלך ולא הייתי רע לפניו </verse>
        <verse osisID="Neh.2.2"> ב  ויאמר לי המלך מדוע פניך רעים ואתה אינך חולה--אין זה כי אם רע לב ואירא הרבה מאד </verse>
        <verse osisID="Neh.2.3"> ג  ואמר למלך המלך לעולם יחיה מדוע לא ירעו פני אשר העיר בית קברות אבתי חרבה ושעריה אכלו באש  {ס} </verse>
        <verse osisID="Neh.2.4"> ד  ויאמר לי המלך על מה זה אתה מבקש ואתפלל אל אלהי השמים </verse>
        <verse osisID="Neh.2.5"> ה  ואמר למלך--אם על המלך טוב ואם ייטב עבדך לפניך  אשר תשלחני אל יהודה אל עיר קברות אבתי--ואבננה </verse>
        <verse osisID="Neh.2.6"> ו  ויאמר לי המלך והשגל יושבת אצלו עד מתי יהיה מהלכך--ומתי תשוב וייטב לפני המלך וישלחני ואתנה לו זמן </verse>
        <verse osisID="Neh.2.7"> ז  ואומר למלך--אם על המלך טוב אגרות יתנו לי על פחוות עבר הנהר  אשר יעבירוני עד אשר אבוא אל יהודה </verse>
        <verse osisID="Neh.2.8"> ח  ואגרת אל אסף שמר הפרדס אשר למלך אשר יתן לי עצים לקרות את שערי הבירה אשר לבית ולחומת העיר ולבית אשר אבוא אליו ויתן לי המלך כיד אלהי הטובה עלי </verse>
        <verse osisID="Neh.2.9"> ט  ואבוא אל פחוות עבר הנהר ואתנה להם את אגרות המלך וישלח עמי המלך שרי חיל ופרשים  {פ} </verse>
        <verse osisID="Neh.2.10"> י  וישמע סנבלט החרני וטוביה העבד העמני וירע להם רעה גדלה  אשר בא אדם לבקש טובה לבני ישראל </verse>
        <verse osisID="Neh.2.11"> יא  ואבוא אל ירושלם ואהי שם ימים שלשה </verse>
        <verse osisID="Neh.2.12"> יב  ואקום לילה אני ואנשים מעט עמי ולא הגדתי לאדם מה אלהי נתן אל לבי לעשות לירושלם ובהמה אין עמי כי אם הבהמה אשר אני רכב בה </verse>
        <verse osisID="Neh.2.13"> יג  ואצאה בשער הגיא לילה ואל פני עין התנין ואל שער האשפת ואהי שבר בחומת ירושלם אשר המפרוצים (הם פרוצים) ושעריה אכלו באש </verse>
        <verse osisID="Neh.2.14"> יד  ואעבר אל שער העין ואל ברכת המלך ואין מקום לבהמה לעבר תחתי </verse>
        <verse osisID="Neh.2.15"> טו  ואהי עלה בנחל לילה ואהי שבר בחומה ואשוב ואבוא בשער הגיא--ואשוב </verse>
        <verse osisID="Neh.2.16"> טז  והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה--עד כן לא הגדתי </verse>
        <verse osisID="Neh.2.17"> יז  ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש  לכו ונבנה את חומת ירושלם ולא נהיה עוד חרפה </verse>
        <verse osisID="Neh.2.18"> יח  ואגיד להם את יד אלהי אשר היא טובה עלי ואף דברי המלך אשר אמר לי ויאמרו נקום ובנינו ויחזקו ידיהם לטובה  {פ} </verse>
        <verse osisID="Neh.2.19"> יט  וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה הדבר הזה אשר אתם עשים--העל המלך אתם מרדים </verse>
        <verse osisID="Neh.2.20"> כ  ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין חלק וצדקה וזכרון--בירושלם </verse>
      </chapter>
      <chapter osisID="Neh.3">
        <verse osisID="Neh.3.1"> א  ויקם אלישיב הכהן הגדול ואחיו הכהנים ויבנו את שער הצאן--המה קדשוהו ויעמידו דלתתיו ועד מגדל המאה קדשוהו עד מגדל חננאל  {ס} </verse>
        <verse osisID="Neh.3.2"> ב  ועל ידו בנו אנשי ירחו  {ס}  ועל ידו בנה זכור בן אמרי  {ס} </verse>
        <verse osisID="Neh.3.3"> ג  ואת שער הדגים בנו בני הסנאה המה קרוהו--ויעמידו דלתתיו מנעוליו ובריחיו  {ס} </verse>
        <verse osisID="Neh.3.4"> ד  ועל ידם החזיק מרמות בן אוריה בן הקוץ  {ס}  ועל ידם החזיק משלם בן ברכיה בן משיזבאל  {ס}  ועל ידם החזיק צדוק בן בענא  {ס} </verse>
        <verse osisID="Neh.3.5"> ה  ועל ידם החזיקו התקועים ואדיריהם לא הביאו צורם בעבדת אדניהם  {ס} </verse>
        <verse osisID="Neh.3.6"> ו  ואת שער הישנה החזיקו יוידע בן פסח ומשלם בן בסודיה המה קרוהו--ויעמידו דלתתיו ומנעליו ובריחיו  {ס} </verse>
        <verse osisID="Neh.3.7"> ז  ועל ידם החזיק מלטיה הגבעני וידון המרנתי אנשי גבעון והמצפה--לכסא פחת עבר הנהר  {ס} </verse>
        <verse osisID="Neh.3.8"> ח  על ידו החזיק עזיאל בן חרהיה צורפים  {ס}  ועל ידו החזיק חנניה בן הרקחים ויעזבו ירושלם עד החומה הרחבה  {ס} </verse>
        <verse osisID="Neh.3.9"> ט  ועל ידם החזיק רפיה בן חור שר חצי פלך ירושלם  {ס} </verse>
        <verse osisID="Neh.3.10"> י  ועל ידם החזיק ידיה בן חרומף ונגד ביתו  {ס}  ועל ידו החזיק חטוש בן חשבניה </verse>
        <verse osisID="Neh.3.11"> יא  מדה שנית החזיק מלכיה בן חרם וחשוב בן פחת מואב ואת מגדל התנורים  {ס} </verse>
        <verse osisID="Neh.3.12"> יב  ועל ידו החזיק שלום בן הלוחש שר חצי פלך ירושלם הוא ובנותיו  {ס} </verse>
        <verse osisID="Neh.3.13"> יג  את שער הגיא החזיק חנון וישבי זנוח--המה בנוהו ויעמידו דלתתיו מנעליו ובריחיו ואלף אמה בחומה עד שער השפות </verse>
        <verse osisID="Neh.3.14"> יד  ואת שער האשפות החזיק מלכיה בן רכב שר פלך בית הכרם הוא יבננו--ויעמיד דלתתיו מנעליו ובריחיו  {ס} </verse>
        <verse osisID="Neh.3.15"> טו  ואת שער העין החזיק שלון בן כל חזה שר פלך המצפה--הוא יבננו ויטללנו ויעמידו (ויעמיד) דלתתיו מנעליו ובריחיו ואת חומת ברכת השלח לגן המלך ועד המעלות היורדות מעיר דויד  {ס} </verse>
        <verse osisID="Neh.3.16"> טז  אחריו החזיק נחמיה בן עזבוק שר חצי פלך בית צור--עד נגד קברי דויד ועד הברכה העשויה ועד בית הגברים  {ס} </verse>
        <verse osisID="Neh.3.17"> יז  אחריו החזיקו הלוים רחום בן בני על ידו החזיק חשביה שר חצי פלך קעילה--לפלכו  {ס} </verse>
        <verse osisID="Neh.3.18"> יח  אחריו החזיקו אחיהם בוי בן חנדד שר חצי פלך קעילה  {ס} </verse>
        <verse osisID="Neh.3.19"> יט  ויחזק על ידו עזר בן ישוע שר המצפה--מדה שנית  מנגד עלת הנשק המקצע  {ס} </verse>
        <verse osisID="Neh.3.20"> כ  אחריו החרה החזיק ברוך בן זבי (זכי) מדה שנית  מן המקצוע--עד פתח בית אלישיב הכהן הגדול  {ס} </verse>
        <verse osisID="Neh.3.21"> כא  אחריו החזיק מרמות בן אוריה בן הקוץ--מדה שנית  מפתח בית אלישיב ועד תכלית בית אלישיב  {ס} </verse>
        <verse osisID="Neh.3.22"> כב  ואחריו החזיקו הכהנים אנשי הככר </verse>
        <verse osisID="Neh.3.23"> כג  אחריו החזיק בנימן וחשוב נגד ביתם  {ס}  אחריו החזיק עזריה בן מעשיה בן ענניה--אצל ביתו  {ס} </verse>
        <verse osisID="Neh.3.24"> כד  אחריו החזיק בנוי בן חנדד--מדה שנית  מבית עזריה עד המקצוע ועד הפנה </verse>
        <verse osisID="Neh.3.25"> כה  פלל בן אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן פרעש  {ס} </verse>
        <verse osisID="Neh.3.26"> כו  והנתינים--היו ישבים בעפל  עד נגד שער המים למזרח והמגדל היוצא  {ס} </verse>
        <verse osisID="Neh.3.27"> כז  אחריו החזיקו התקעים מדה שנית  מנגד המגדל הגדול היוצא ועד חומת העפל </verse>
        <verse osisID="Neh.3.28"> כח  מעל שער הסוסים החזיקו הכהנים--איש לנגד ביתו  {ס} </verse>
        <verse osisID="Neh.3.29"> כט  אחריו החזיק צדוק בן אמר נגד ביתו  {ס}  ואחריו החזיק שמעיה בן שכניה שמר שער המזרח  {ס} </verse>
        <verse osisID="Neh.3.30"> ל  אחרי (אחריו) החזיק חנניה בן שלמיה וחנון בן צלף הששי--מדה שני  {ס}  אחריו החזיק משלם בן ברכיה--נגד נשכתו  {ס} </verse>
        <verse osisID="Neh.3.31"> לא  אחרי (אחריו) החזיק מלכיה בן הצרפי--עד בית הנתינים והרכלים  נגד שער המפקד ועד עלית הפנה </verse>
        <verse osisID="Neh.3.32"> לב  ובין עלית הפנה לשער הצאן החזיקו הצרפים והרכלים  {פ}  [ (Nehemiah 3:33)  לג  ויהי כאשר שמע סנבלט כי אנחנו בונים את החומה ויחר לו ויכעס הרבה וילעג על היהודים ] [ (Nehemiah 3:34)  לד  ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את האבנים מערמות העפר והמה שרופות ] [ (Nehemiah 3:35)  לה  וטוביה העמני אצלו ויאמר גם אשר הם בונים--אם יעלה שועל ופרץ חומת אבניהם  {פ}  ] [ (Nehemiah 3:36)  לו  שמע אלהינו כי היינו בוזה והשב חרפתם אל ראשם ותנם לבזה בארץ שביה ] [ (Nehemiah 3:37)  לז  ואל תכס על עונם וחטאתם מלפניך אל תמחה  כי הכעיסו לנגד הבונים ] [ (Nehemiah 3:38)  לח  ונבנה את החומה ותקשר כל החומה עד חציה ויהי לב לעם לעשות  {פ}  ] </verse>
      </chapter>
      <chapter osisID="Neh.4">
        <verse osisID="Neh.4.1"> א  ויהי כאשר שמע סנבלט וטוביה והערבים והעמנים והאשדודים כי עלתה ארוכה לחמות ירושלם--כי החלו הפרצים להסתם ויחר להם מאד </verse>
        <verse osisID="Neh.4.2"> ב  ויקשרו כלם יחדו לבוא להלחם בירושלם ולעשות לו תועה </verse>
        <verse osisID="Neh.4.3"> ג  ונתפלל אל אלהינו ונעמיד משמר עליהם יומם ולילה מפניהם </verse>
        <verse osisID="Neh.4.4"> ד  ויאמר יהודה כשל כח הסבל והעפר הרבה ואנחנו לא נוכל לבנות בחומה </verse>
        <verse osisID="Neh.4.5"> ה  ויאמרו צרינו לא ידעו ולא יראו עד אשר נבוא אל תוכם והרגנום והשבתנו את המלאכה </verse>
        <verse osisID="Neh.4.6"> ו  ויהי כאשר באו היהודים הישבים אצלם ויאמרו לנו עשר פעמים מכל המקמות אשר תשובו עלינו </verse>
        <verse osisID="Neh.4.7"> ז  ואעמיד מתחתיות למקום מאחרי לחומה--בצחחיים (בצחחים) ואעמיד את העם למשפחות עם חרבתיהם רמחיהם וקשתתיהם </verse>
        <verse osisID="Neh.4.8"> ח  וארא ואקום ואמר אל החרים ואל הסגנים ואל יתר העם--אל תיראו מפניהם  את אדני הגדול והנורא זכרו והלחמו על אחיכם בניכם ובנתיכם נשיכם ובתיכם  {פ} </verse>
        <verse osisID="Neh.4.9"> ט  ויהי כאשר שמעו אויבינו כי נודע לנו ויפר האלהים את עצתם ונשוב (ונשב) כלנו אל החומה איש אל מלאכתו </verse>
        <verse osisID="Neh.4.10"> י  ויהי מן היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים--אחרי כל בית יהודה </verse>
        <verse osisID="Neh.4.11"> יא  הבונים בחומה והנשאים בסבל עמשים באחת ידו עשה במלאכה ואחת מחזקת השלח </verse>
        <verse osisID="Neh.4.12"> יב  והבונים--איש חרבו אסורים על מתניו ובונים והתוקע בשופר אצלי </verse>
        <verse osisID="Neh.4.13"> יג  ואמר אל החרים ואל הסגנים ואל יתר העם--המלאכה הרבה ורחבה ואנחנו נפרדים על החומה רחוקים איש מאחיו </verse>
        <verse osisID="Neh.4.14"> יד  במקום אשר תשמעו את קול השופר שמה תקבצו אלינו אלהינו ילחם לנו </verse>
        <verse osisID="Neh.4.15"> טו  ואנחנו עשים במלאכה וחצים מחזיקים ברמחים מעלות השחר עד צאת הכוכבים </verse>
        <verse osisID="Neh.4.16"> טז  גם בעת ההיא אמרתי לעם--איש ונערו ילינו בתוך ירושלם והיו לנו הלילה משמר והיום מלאכה </verse>
        <verse osisID="Neh.4.17"> יז  ואין אני ואחי ונערי ואנשי המשמר אשר אחרי--אין אנחנו פשטים בגדינו איש שלחו המים  {ס} </verse>
      </chapter>
      <chapter osisID="Neh.5">
        <verse osisID="Neh.5.1"> א  ותהי צעקת העם ונשיהם גדולה אל אחיהם היהודים </verse>
        <verse osisID="Neh.5.2"> ב  ויש אשר אמרים בנינו ובנתינו אנחנו רבים ונקחה דגן ונאכלה ונחיה </verse>
        <verse osisID="Neh.5.3"> ג  ויש אשר אמרים שדתינו וכרמינו ובתינו אנחנו ערבים ונקחה דגן ברעב </verse>
        <verse osisID="Neh.5.4"> ד  ויש אשר אמרים לוינו כסף למדת המלך שדתינו וכרמינו </verse>
        <verse osisID="Neh.5.5"> ה  ועתה כבשר אחינו בשרנו כבניהם בנינו והנה אנחנו כבשים את בנינו ואת בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים </verse>
        <verse osisID="Neh.5.6"> ו  ויחר לי מאד כאשר שמעתי את זעקתם ואת הדברים האלה </verse>
        <verse osisID="Neh.5.7"> ז  וימלך לבי עלי ואריבה את החרים ואת הסגנים ואמרה להם משא איש באחיו אתם נשאים (נשים) ואתן עליהם קהלה גדולה </verse>
        <verse osisID="Neh.5.8"> ח  ואמרה להם אנחנו קנינו את אחינו היהודים הנמכרים לגוים כדי בנו וגם אתם תמכרו את אחיכם ונמכרו לנו ויחרישו ולא מצאו דבר  {ס} </verse>
        <verse osisID="Neh.5.9"> ט  ויאמר (ואמר) לא טוב הדבר אשר אתם עשים  הלוא ביראת אלהינו תלכו מחרפת הגוים אויבינו </verse>
        <verse osisID="Neh.5.10"> י  וגם אני אחי ונערי נשים בהם כסף ודגן נעזבה נא את המשא הזה </verse>
        <verse osisID="Neh.5.11"> יא  השיבו נא להם כהיום שדתיהם כרמיהם זיתיהם--ובתיהם ומאת הכסף והדגן התירוש והיצהר אשר אתם נשים בהם </verse>
        <verse osisID="Neh.5.12"> יב  ויאמרו נשיב ומהם לא נבקש--כן נעשה כאשר אתה אומר ואקרא את הכהנים ואשביעם לעשות כדבר הזה </verse>
        <verse osisID="Neh.5.13"> יג  גם חצני נערתי ואמרה ככה ינער האלהים את כל האיש אשר לא יקים את הדבר הזה מביתו ומיגיעו וככה יהיה נעור ורק ויאמרו כל הקהל אמן ויהללו את יהוה ויעש העם כדבר הזה </verse>
        <verse osisID="Neh.5.14"> יד  גם מיום אשר צוה אותי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה--אני ואחי לחם הפחה לא אכלתי </verse>
        <verse osisID="Neh.5.15"> טו  והפחות הראשנים אשר לפני הכבידו על העם ויקחו מהם בלחם ויין אחר כסף שקלים ארבעים--גם נעריהם שלטו על העם ואני לא עשיתי כן מפני יראת אלהים </verse>
        <verse osisID="Neh.5.16"> טז  וגם במלאכת החומה הזאת החזקתי ושדה לא קנינו וכל נערי--קבוצים שם על המלאכה </verse>
        <verse osisID="Neh.5.17"> יז  והיהודים והסגנים מאה וחמשים איש והבאים אלינו מן הגוים אשר סביבתינו--על שלחני </verse>
        <verse osisID="Neh.5.18"> יח  ואשר היה נעשה ליום אחד שור אחד צאן שש בררות וצפרים נעשו לי ובין עשרת ימים בכל יין להרבה ועם זה לחם הפחה לא בקשתי--כי כבדה העבדה על העם הזה </verse>
        <verse osisID="Neh.5.19"> יט  זכרה לי אלהי לטובה--כל אשר עשיתי על העם הזה  {פ} </verse>
      </chapter>
      <chapter osisID="Neh.6">
        <verse osisID="Neh.6.1"> א  ויהי כאשר נשמע לסנבלט וטוביה ולגשם הערבי וליתר איבינו כי בניתי את החומה ולא נותר בה פרץ--גם עד העת ההיא דלתות לא העמדתי בשערים </verse>
        <verse osisID="Neh.6.2"> ב  וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה </verse>
        <verse osisID="Neh.6.3"> ג  ואשלחה עליהם מלאכים לאמר--מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם </verse>
        <verse osisID="Neh.6.4"> ד  וישלחו אלי כדבר הזה ארבע פעמים ואשיב אותם כדבר הזה  {ס} </verse>
        <verse osisID="Neh.6.5"> ה  וישלח אלי סנבלט כדבר הזה פעם חמישית--את נערו ואגרת פתוחה בידו </verse>
        <verse osisID="Neh.6.6"> ו  כתוב בה בגוים נשמע וגשמו אמר אתה והיהודים חשבים למרוד על כן אתה בונה החומה ואתה הוה להם למלך--כדברים האלה </verse>
        <verse osisID="Neh.6.7"> ז  וגם נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו  {ס} </verse>
        <verse osisID="Neh.6.8"> ח  ואשלחה אליו לאמר--לא נהיה כדברים האלה אשר אתה אומר  כי מלבך אתה בודאם </verse>
        <verse osisID="Neh.6.9"> ט  כי כלם מיראים אותנו לאמר ירפו ידיהם מן המלאכה ולא תעשה ועתה חזק את ידי </verse>
        <verse osisID="Neh.6.10"> י  ואני באתי בית שמעיה בן דליה בן מהיטבאל--והוא עצור ויאמר נועד אל בית האלהים אל תוך ההיכל ונסגרה דלתות ההיכל--כי באים להרגך ולילה באים להרגך </verse>
        <verse osisID="Neh.6.11"> יא  ואמרה האיש כמוני יברח ומי כמוני אשר יבא אל ההיכל וחי לא אבוא </verse>
        <verse osisID="Neh.6.12"> יב  ואכירה והנה לא אלהים שלחו  כי הנבואה דבר עלי וטוביה וסנבלט שכרו </verse>
        <verse osisID="Neh.6.13"> יג  למען שכור הוא למען אירא ואעשה כן וחטאתי והיה להם לשם רע למען יחרפוני  {פ} </verse>
        <verse osisID="Neh.6.14"> יד  זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי </verse>
        <verse osisID="Neh.6.15"> טו  ותשלם החומה בעשרים וחמשה לאלול--לחמשים ושנים יום  {פ} </verse>
        <verse osisID="Neh.6.16"> טז  ויהי כאשר שמעו כל אויבינו ויראו כל הגוים אשר סביבתינו ויפלו מאד בעיניהם וידעו--כי מאת אלהינו נעשתה המלאכה הזאת </verse>
        <verse osisID="Neh.6.17"> יז  גם בימים ההם מרבים חרי יהודה אגרתיהם הולכות על טוביה ואשר לטוביה באות אליהם </verse>
        <verse osisID="Neh.6.18"> יח  כי רבים ביהודה בעלי שבועה לו--כי חתן הוא לשכניה בן ארח ויהוחנן בנו--לקח את בת משלם בן ברכיה </verse>
        <verse osisID="Neh.6.19"> יט  גם טובתיו היו אמרים לפני ודברי היו מוציאים לו אגרות שלח טוביה ליראני </verse>
      </chapter>
      <chapter osisID="Neh.7">
        <verse osisID="Neh.7.1"> א  ויהי כאשר נבנתה החומה ואעמיד הדלתות ויפקדו השוערים והמשררים והלוים </verse>
        <verse osisID="Neh.7.2"> ב  ואצוה את חנני אחי ואת חנניה שר הבירה--על ירושלם  כי הוא כאיש אמת וירא את האלהים מרבים </verse>
        <verse osisID="Neh.7.3"> ג  ויאמר (ואמר) להם לא יפתחו שערי ירושלם עד חם השמש ועד הם עמדים יגיפו הדלתות ואחזו והעמיד משמרות ישבי ירושלם--איש במשמרו ואיש נגד ביתו </verse>
        <verse osisID="Neh.7.4"> ד  והעיר רחבת ידים וגדלה והעם מעט בתוכה ואין בתים בנוים </verse>
        <verse osisID="Neh.7.5"> ה  ויתן אלהי אל לבי ואקבצה את החרים ואת הסגנים ואת העם להתיחש ואמצא ספר היחש העולים בראשונה ואמצא כתוב בו  {פ} </verse>
        <verse osisID="Neh.7.6"> ו  אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו </verse>
        <verse osisID="Neh.7.7"> ז  הבאים עם זרבבל ישוע נחמיה עזריה רעמיה נחמני מרדכי בלשן מספרת בגוי--נחום בענה  מספר אנשי עם ישראל  {ס} </verse>
        <verse osisID="Neh.7.8"> ח  בני פרעש--אלפים מאה ושבעים ושנים  {ס} </verse>
        <verse osisID="Neh.7.9"> ט  בני שפטיה שלש מאות שבעים ושנים  {ס} </verse>
        <verse osisID="Neh.7.10"> י  בני ארח שש מאות חמשים ושנים  {ס} </verse>
        <verse osisID="Neh.7.11"> יא  בני פחת מואב לבני ישוע ויואב--אלפים ושמנה מאות שמנה עשר  {ס} </verse>
        <verse osisID="Neh.7.12"> יב  בני עילם--אלף מאתים חמשים וארבעה  {ס} </verse>
        <verse osisID="Neh.7.13"> יג  בני זתוא שמנה מאות ארבעים וחמשה  {ס} </verse>
        <verse osisID="Neh.7.14"> יד  בני זכי שבע מאות וששים  {ס} </verse>
        <verse osisID="Neh.7.15"> טו  בני בנוי שש מאות ארבעים ושמנה  {ס} </verse>
        <verse osisID="Neh.7.16"> טז  בני בבי שש מאות עשרים ושמנה  {ס} </verse>
        <verse osisID="Neh.7.17"> יז  בני עזגד--אלפים שלש מאות עשרים ושנים  {ס} </verse>
        <verse osisID="Neh.7.18"> יח  בני אדניקם--שש מאות ששים ושבעה  {ס} </verse>
        <verse osisID="Neh.7.19"> יט  בני בגוי אלפים ששים ושבעה  {ס} </verse>
        <verse osisID="Neh.7.20"> כ  בני עדין שש מאות חמשים וחמשה  {ס} </verse>
        <verse osisID="Neh.7.21"> כא  בני אטר לחזקיה תשעים ושמנה  {ס} </verse>
        <verse osisID="Neh.7.22"> כב  בני חשם שלש מאות עשרים ושמנה  {ס} </verse>
        <verse osisID="Neh.7.23"> כג  בני בצי שלש מאות עשרים וארבעה  {ס} </verse>
        <verse osisID="Neh.7.24"> כד  בני חריף מאה שנים עשר  {ס} </verse>
        <verse osisID="Neh.7.25"> כה  בני גבעון תשעים וחמשה  {ס} </verse>
        <verse osisID="Neh.7.26"> כו  אנשי בית לחם ונטפה מאה שמנים ושמנה  {ס} </verse>
        <verse osisID="Neh.7.27"> כז  אנשי ענתות מאה עשרים ושמנה  {ס} </verse>
        <verse osisID="Neh.7.28"> כח  אנשי בית עזמות ארבעים ושנים  {ס} </verse>
        <verse osisID="Neh.7.29"> כט  אנשי קרית יערים כפירה ובארות שבע מאות ארבעים ושלשה  {ס} </verse>
        <verse osisID="Neh.7.30"> ל  אנשי הרמה וגבע שש מאות עשרים ואחד  {ס} </verse>
        <verse osisID="Neh.7.31"> לא  אנשי מכמס מאה ועשרים ושנים  {ס} </verse>
        <verse osisID="Neh.7.32"> לב  אנשי בית אל והעי מאה עשרים ושלשה  {ס} </verse>
        <verse osisID="Neh.7.33"> לג  אנשי נבו אחר חמשים ושנים  {ס} </verse>
        <verse osisID="Neh.7.34"> לד  בני עילם אחר--אלף מאתים חמשים וארבעה  {ס} </verse>
        <verse osisID="Neh.7.35"> לה  בני חרם שלש מאות ועשרים  {ס} </verse>
        <verse osisID="Neh.7.36"> לו  בני ירחו שלש מאות ארבעים וחמשה  {ס} </verse>
        <verse osisID="Neh.7.37"> לז  בני לד חדיד ואנו שבע מאות ועשרים ואחד  {ס} </verse>
        <verse osisID="Neh.7.38"> לח  בני סנאה--שלשת אלפים תשע מאות ושלשים  {פ} </verse>
        <verse osisID="Neh.7.39"> לט  הכהנים  בני ידעיה לבית ישוע תשע מאות שבעים ושלשה  {ס} </verse>
        <verse osisID="Neh.7.40"> מ  בני אמר אלף חמשים ושנים  {ס} </verse>
        <verse osisID="Neh.7.41"> מא  בני פשחור--אלף מאתים ארבעים ושבעה  {ס} </verse>
        <verse osisID="Neh.7.42"> מב  בני חרם אלף שבעה עשר  {פ} </verse>
        <verse osisID="Neh.7.43"> מג  הלוים  בני ישוע לקדמיאל לבני להודוה שבעים וארבעה  {ס} </verse>
        <verse osisID="Neh.7.44"> מד  המשררים--בני אסף מאה ארבעים ושמנה  {ס} </verse>
        <verse osisID="Neh.7.45"> מה  השערים בני שלם בני אטר בני טלמן בני עקוב בני חטיטא בני שבי--מאה שלשים ושמנה  {ס} </verse>
        <verse osisID="Neh.7.46"> מו  הנתינים  בני צחא בני חשפא בני טבעות </verse>
        <verse osisID="Neh.7.47"> מז  בני קירס בני סיעא בני פדון </verse>
        <verse osisID="Neh.7.48"> מח  בני לבנה בני חגבא בני שלמי </verse>
        <verse osisID="Neh.7.49"> מט  בני חנן בני גדל בני גחר </verse>
        <verse osisID="Neh.7.50"> נ  בני ראיה בני רצין בני נקודא </verse>
        <verse osisID="Neh.7.51"> נא  בני גזם בני עזא בני פסח </verse>
        <verse osisID="Neh.7.52"> נב  בני בסי בני מעונים בני נפושסים (נפישסים) </verse>
        <verse osisID="Neh.7.53"> נג  בני בקבוק בני חקופא בני חרחור  {ס} </verse>
        <verse osisID="Neh.7.54"> נד  בני בצלית בני מחידא בני חרשא </verse>
        <verse osisID="Neh.7.55"> נה  בני  {ר} br ברקוס  {ס}  בני סיסרא  {ס}  בני תמח  {ס} </verse>
        <verse osisID="Neh.7.56"> נו  בני  {ר} br נציח  {ס}  בני חטיפא  {ס} </verse>
        <verse osisID="Neh.7.57"> נז  בני עבדי שלמה  {ס}  בני  {ר} br סוטי  {ס}  בני ספרת  {ס}  בני פרידא  {ס} </verse>
        <verse osisID="Neh.7.58"> נח  בני  {ר} br יעלא  {ס}  בני דרקון  {ס}  בני גדל  {ס} </verse>
        <verse osisID="Neh.7.59"> נט  בני  {ר} br שפטיה  {ס}  בני חטיל  {ס}  בני פכרת הצביים--  {ס}  בני  {ר} br אמון </verse>
        <verse osisID="Neh.7.60"> ס  כל הנתינים--ובני עבדי שלמה  שלש מאות תשעים ושנים  {פ} </verse>
        <verse osisID="Neh.7.61"> סא  ואלה העולים מתל מלח תל חרשא כרוב אדון ואמר ולא יכלו להגיד בית אבתם וזרעם--אם מישראל הם </verse>
        <verse osisID="Neh.7.62"> סב  בני דליה בני טוביה בני נקודא--שש מאות וארבעים ושנים  {ס} </verse>
        <verse osisID="Neh.7.63"> סג  ומן הכהנים בני חביה בני הקוץ  בני ברזלי אשר לקח מבנות ברזלי הגלעדי אשה ויקרא על שמם </verse>
        <verse osisID="Neh.7.64"> סד  אלה בקשו כתבם המתיחשים--ולא נמצא ויגאלו מן הכהנה </verse>
        <verse osisID="Neh.7.65"> סה  ויאמר התרשתא להם אשר לא יאכלו מקדש הקדשים--עד עמד הכהן לאורים ותמים </verse>
        <verse osisID="Neh.7.66"> סו  כל הקהל כאחד--ארבע רבוא אלפים שלש מאות וששים </verse>
        <verse osisID="Neh.7.67"> סז  מלבד עבדיהם ואמהתיהם אלה--שבעת אלפים שלש מאות שלשים ושבעה ולהם משררים ומשררות--מאתים וארבעים וחמשה  {ס} </verse>
        <verse osisID="Neh.7.68"> סח  גמלים ארבע מאות שלשים וחמשה  {ס}  חמרים--ששת אלפים שבע מאות ועשרים </verse>
        <verse osisID="Neh.7.69"> סט  ומקצת ראשי האבות נתנו למלאכה--התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות </verse>
        <verse osisID="Neh.7.70"> ע  ומראשי האבות נתנו לאוצר המלאכה--זהב דרכמונים שתי רבות וכסף מנים אלפים ומאתים </verse>
        <verse osisID="Neh.7.71"> עא  ואשר נתנו שארית העם--זהב דרכמנים שתי רבוא וכסף מנים אלפים וכתנת כהנים ששים ושבעה  {פ} </verse>
        <verse osisID="Neh.7.72"> עב  וישבו הכהנים והלוים והשוערים והמשררים ומן העם והנתינים וכל ישראל--בעריהם ויגע החדש השביעי ובני ישראל בעריהם </verse>
      </chapter>
      <chapter osisID="Neh.8">
        <verse osisID="Neh.8.1"> א  ויאספו כל העם כאיש אחד אל הרחוב אשר לפני שער המים ויאמרו לעזרא הספר--להביא את ספר תורת משה אשר צוה יהוה את ישראל </verse>
        <verse osisID="Neh.8.2"> ב  ויביא עזרא הכהן את התורה לפני הקהל מאיש ועד אשה וכל מבין לשמע--ביום אחד לחדש השביעי </verse>
        <verse osisID="Neh.8.3"> ג  ויקרא בו לפני הרחוב אשר לפני שער המים מן האור עד מחצית היום--נגד האנשים והנשים והמבינים ואזני כל העם אל ספר התורה </verse>
        <verse osisID="Neh.8.4"> ד  ויעמד עזרא הספר על מגדל עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על ימינו ומשמאלו פדיה ומישאל ומלכיה וחשם וחשבדנה--זכריה משלם  {פ} </verse>
        <verse osisID="Neh.8.5"> ה  ויפתח עזרא הספר לעיני כל העם כי מעל כל העם היה וכפתחו עמדו כל העם </verse>
        <verse osisID="Neh.8.6"> ו  ויברך עזרא את יהוה האלהים הגדול ויענו כל העם אמן אמן במעל ידיהם ויקדו וישתחוו ליהוה אפים ארצה </verse>
        <verse osisID="Neh.8.7"> ז  וישוע ובני ושרביה ימין עקוב שבתי הודיה מעשיה קליטא עזריה יוזבד חנן פלאיה והלוים--מבינים את העם לתורה והעם על עמדם </verse>
        <verse osisID="Neh.8.8"> ח  ויקראו בספר בתורת האלהים מפרש ושום שכל ויבינו במקרא  {ס} </verse>
        <verse osisID="Neh.8.9"> ט  ויאמר נחמיה הוא התרשתא ועזרא הכהן הספר והלוים המבינים את העם לכל העם היום קדש הוא ליהוה אלהיכם--אל תתאבלו ואל תבכו  כי בוכים כל העם כשמעם את דברי התורה </verse>
        <verse osisID="Neh.8.10"> י  ויאמר להם לכו אכלו משמנים ושתו ממתקים ושלחו מנות לאין נכון לו--כי קדוש היום לאדנינו ואל תעצבו כי חדות יהוה היא מעזכם </verse>
        <verse osisID="Neh.8.11"> יא  והלוים מחשים לכל העם לאמר הסו--כי היום קדש ואל תעצבו </verse>
        <verse osisID="Neh.8.12"> יב  וילכו כל העם לאכל ולשתות ולשלח מנות ולעשות שמחה גדולה  כי הבינו בדברים אשר הודיעו להם  {ס} </verse>
        <verse osisID="Neh.8.13"> יג  וביום השני נאספו ראשי האבות לכל העם הכהנים והלוים אל עזרא הספר--ולהשכיל אל דברי התורה </verse>
        <verse osisID="Neh.8.14"> יד  וימצאו כתוב בתורה  אשר צוה יהוה ביד משה אשר ישבו בני ישראל בסכות בחג בחדש השביעי </verse>
        <verse osisID="Neh.8.15"> טו  ואשר ישמיעו ויעבירו קול בכל עריהם ובירושלם לאמר--צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת  לעשת סכת ככתוב  {פ} </verse>
        <verse osisID="Neh.8.16"> טז  ויצאו העם ויביאו ויעשו להם סכות איש על גגו ובחצרתיהם ובחצרות בית האלהים--וברחוב שער המים וברחוב שער אפרים </verse>
        <verse osisID="Neh.8.17"> יז  ויעשו כל הקהל השבים מן השבי סכות וישבו בסכות--כי לא עשו מימי ישוע בן נון כן בני ישראל עד היום ההוא ותהי שמחה גדולה מאד </verse>
        <verse osisID="Neh.8.18"> יח  ויקרא בספר תורת האלהים יום ביום--מן היום הראשון עד היום האחרון ויעשו חג שבעת ימים וביום השמיני עצרת כמשפט  {פ} </verse>
      </chapter>
      <chapter osisID="Neh.9">
        <verse osisID="Neh.9.1"> א  וביום עשרים וארבעה לחדש הזה נאספו בני ישראל בצום ובשקים ואדמה עליהם </verse>
        <verse osisID="Neh.9.2"> ב  ויבדלו זרע ישראל מכל בני נכר ויעמדו ויתודו על חטאתיהם ועונות אבתיהם </verse>
        <verse osisID="Neh.9.3"> ג  ויקומו על עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם  {פ} </verse>
        <verse osisID="Neh.9.4"> ד  ויקם על מעלה הלוים ישוע ובני קדמיאל שבניה בני שרביה--בני כנני ויזעקו בקול גדול אל יהוה אלהיהם </verse>
        <verse osisID="Neh.9.5"> ה  ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את יהוה אלהיכם מן העולם עד העולם ויברכו שם כבדך ומרומם על כל ברכה ותהלה </verse>
        <verse osisID="Neh.9.6"> ו  אתה הוא יהוה לבדך--את (אתה) עשית את השמים שמי השמים וכל צבאם הארץ וכל אשר עליה הימים וכל אשר בהם ואתה מחיה את כלם וצבא השמים לך משתחוים </verse>
        <verse osisID="Neh.9.7"> ז  אתה הוא יהוה האלהים אשר בחרת באברם והוצאתו מאור כשדים ושמת שמו אברהם </verse>
        <verse osisID="Neh.9.8"> ח  ומצאת את לבבו נאמן לפניך וכרות עמו הברית לתת את ארץ הכנעני החתי האמרי והפרזי והיבוסי והגרגשי לתת לזרעו ותקם את דבריך כי צדיק אתה </verse>
        <verse osisID="Neh.9.9"> ט  ותרא את עני אבתינו במצרים ואת זעקתם שמעת על ים סוף </verse>
        <verse osisID="Neh.9.10"> י  ותתן אתת ומפתים בפרעה ובכל עבדיו ובכל עם ארצו--כי ידעת כי הזידו עליהם ותעש לך שם כהיום הזה </verse>
        <verse osisID="Neh.9.11"> יא  והים בקעת לפניהם ויעברו בתוך הים ביבשה ואת רדפיהם השלכת במצולת כמו אבן--במים עזים </verse>
        <verse osisID="Neh.9.12"> יב  ובעמוד ענן הנחיתם יומם ובעמוד אש לילה להאיר להם את הדרך אשר ילכו בה </verse>
        <verse osisID="Neh.9.13"> יג  ועל הר סיני ירדת ודבר עמהם משמים ותתן להם משפטים ישרים ותורות אמת--חקים ומצות טובים </verse>
        <verse osisID="Neh.9.14"> יד  ואת שבת קדשך הודעת להם ומצוות וחקים ותורה צוית להם ביד משה עבדך </verse>
        <verse osisID="Neh.9.15"> טו  ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את הארץ אשר נשאת את ידך לתת להם </verse>
        <verse osisID="Neh.9.16"> טז  והם ואבתינו הזידו ויקשו את ערפם ולא שמעו אל מצותיך </verse>
        <verse osisID="Neh.9.17"> יז  וימאנו לשמע ולא זכרו נפלאתיך אשר עשית עמהם ויקשו את ערפם ויתנו ראש לשוב לעבדתם במרים ואתה אלוה סליחות חנון ורחום ארך אפים ורב וחסד (חסד)--ולא עזבתם </verse>
        <verse osisID="Neh.9.18"> יח  אף כי עשו להם עגל מסכה ויאמרו זה אלהיך אשר העלך ממצרים ויעשו נאצות גדלות </verse>
        <verse osisID="Neh.9.19"> יט  ואתה ברחמיך הרבים לא עזבתם במדבר את עמוד הענן לא סר מעליהם ביומם להנחתם בהדרך ואת עמוד האש בלילה להאיר להם ואת הדרך אשר ילכו בה </verse>
        <verse osisID="Neh.9.20"> כ  ורוחך הטובה נתת להשכילם ומנך לא מנעת מפיהם ומים נתתה להם לצמאם </verse>
        <verse osisID="Neh.9.21"> כא  וארבעים שנה כלכלתם במדבר לא חסרו שלמתיהם לא בלו ורגליהם לא בצקו </verse>
        <verse osisID="Neh.9.22"> כב  ותתן להם ממלכות ועממים ותחלקם לפאה ויירשו את ארץ סיחון ואת ארץ מלך חשבון ואת ארץ עוג מלך הבשן </verse>
        <verse osisID="Neh.9.23"> כג  ובניהם הרבית כככבי השמים ותביאם אל הארץ אשר אמרת לאבתיהם לבוא לרשת </verse>
        <verse osisID="Neh.9.24"> כד  ויבאו הבנים ויירשו את הארץ ותכנע לפניהם את ישבי הארץ הכנענים ותתנם בידם ואת מלכיהם ואת עממי הארץ לעשות בהם כרצונם </verse>
        <verse osisID="Neh.9.25"> כה  וילכדו ערים בצורת ואדמה שמנה ויירשו בתים מלאים כל טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול </verse>
        <verse osisID="Neh.9.26"> כו  וימרו וימרדו בך וישלכו את תורתך אחרי גום ואת נביאיך הרגו אשר העידו בם להשיבם אליך ויעשו נאצות גדולת </verse>
        <verse osisID="Neh.9.27"> כז  ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם </verse>
        <verse osisID="Neh.9.28"> כח  וכנוח להם--ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים </verse>
        <verse osisID="Neh.9.29"> כט  ותעד בהם להשיבם אל תורתך והמה הזידו ולא שמעו למצותיך ובמשפטיך חטאו בם אשר יעשה אדם וחיה בהם ויתנו כתף סוררת וערפם הקשו ולא שמעו </verse>
        <verse osisID="Neh.9.30"> ל  ותמשך עליהם שנים רבות ותעד בם ברוחך ביד נביאיך ולא האזינו ותתנם ביד עמי הארצת </verse>
        <verse osisID="Neh.9.31"> לא  וברחמיך הרבים לא עשיתם כלה ולא עזבתם  כי אל חנון ורחום אתה </verse>
        <verse osisID="Neh.9.32"> לב  ועתה אלהינו האל הגדול הגבור והנורא שומר הברית והחסד--אל ימעט לפניך את כל התלאה אשר מצאתנו למלכינו לשרינו ולכהנינו ולנביאינו ולאבתינו ולכל עמך  מימי מלכי אשור עד היום הזה </verse>
        <verse osisID="Neh.9.33"> לג  ואתה צדיק על כל הבא עלינו  כי אמת עשית ואנחנו הרשענו </verse>
        <verse osisID="Neh.9.34"> לד  ואת מלכינו שרינו כהנינו ואבתינו לא עשו תורתך ולא הקשיבו אל מצותיך ולעדותיך אשר העידת בהם </verse>
        <verse osisID="Neh.9.35"> לה  והם במלכותם ובטובך הרב אשר נתת להם ובארץ הרחבה והשמנה אשר נתת לפניהם--לא עבדוך ולא שבו ממעלליהם הרעים </verse>
        <verse osisID="Neh.9.36"> לו  הנה אנחנו היום עבדים והארץ אשר נתתה לאבתינו לאכל את פריה ואת טובה--הנה אנחנו עבדים עליה </verse>
        <verse osisID="Neh.9.37"> לז  ותבואתה מרבה למלכים אשר נתתה עלינו--בחטאותינו ועל גויתנו משלים ובבהמתנו כרצונם ובצרה גדלה אנחנו  {פ} </verse>
      </chapter>
      <chapter osisID="Neh.10">
        <verse osisID="Neh.10.1"> א  ובכל זאת אנחנו כרתים אמנה וכתבים ועל החתום שרינו לוינו כהנינו </verse>
        <verse osisID="Neh.10.2"> ב  ועל החתומים  נחמיה התרשתא בן חכליה וצדקיה </verse>
        <verse osisID="Neh.10.3"> ג  שריה עזריה ירמיה </verse>
        <verse osisID="Neh.10.4"> ד  פשחור אמריה מלכיה </verse>
        <verse osisID="Neh.10.5"> ה  חטוש שבניה מלוך </verse>
        <verse osisID="Neh.10.6"> ו  חרם מרמות עבדיה </verse>
        <verse osisID="Neh.10.7"> ז  דניאל גנתון ברוך </verse>
        <verse osisID="Neh.10.8"> ח  משלם אביה מימן </verse>
        <verse osisID="Neh.10.9"> ט  מעזיה בלגי שמעיה אלה הכהנים  {ס} </verse>
        <verse osisID="Neh.10.10"> י  והלוים  וישוע בן אזניה בנוי מבני חנדד קדמיאל </verse>
        <verse osisID="Neh.10.11"> יא  ואחיהם--שבניה הודיה קליטא פלאיה חנן </verse>
        <verse osisID="Neh.10.12"> יב  מיכא רחוב חשביה </verse>
        <verse osisID="Neh.10.13"> יג  זכור שרביה שבניה </verse>
        <verse osisID="Neh.10.14"> יד  הודיה בני בנינו  {ס} </verse>
        <verse osisID="Neh.10.15"> טו  ראשי העם  פרעש פחת מואב עילם זתוא בני </verse>
        <verse osisID="Neh.10.16"> טז  בני עזגד בבי </verse>
        <verse osisID="Neh.10.17"> יז  אדניה בגוי עדין </verse>
        <verse osisID="Neh.10.18"> יח  אטר חזקיה עזור </verse>
        <verse osisID="Neh.10.19"> יט  הודיה חשם בצי </verse>
        <verse osisID="Neh.10.20"> כ  חריף ענתות נובי (ניבי) </verse>
        <verse osisID="Neh.10.21"> כא  מגפיעש משלם חזיר </verse>
        <verse osisID="Neh.10.22"> כב  משיזבאל צדוק ידוע </verse>
        <verse osisID="Neh.10.23"> כג  פלטיה חנן עניה </verse>
        <verse osisID="Neh.10.24"> כד  הושע חנניה חשוב </verse>
        <verse osisID="Neh.10.25"> כה  הלוחש פלחא שובק </verse>
        <verse osisID="Neh.10.26"> כו  רחום חשבנה מעשיה </verse>
        <verse osisID="Neh.10.27"> כז  ואחיה חנן ענן </verse>
        <verse osisID="Neh.10.28"> כח  מלוך חרם בענה </verse>
        <verse osisID="Neh.10.29"> כט  ושאר העם הכהנים הלוים השוערים המשררים הנתינים וכל הנבדל מעמי הארצות אל תורת האלהים נשיהם בניהם ובנתיהם  כל יודע מבין </verse>
        <verse osisID="Neh.10.30"> ל  מחזיקים על אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד האלהים ולשמור ולעשות את כל מצות יהוה אדנינו ומשפטיו וחקיו </verse>
        <verse osisID="Neh.10.31"> לא  ואשר לא נתן בנתינו לעמי הארץ ואת בנתיהם לא נקח לבנינו </verse>
        <verse osisID="Neh.10.32"> לב  ועמי הארץ המביאים את המקחות וכל שבר ביום השבת למכור--לא נקח מהם בשבת וביום קדש ונטש את השנה השביעית ומשא כל יד </verse>
        <verse osisID="Neh.10.33"> לג  והעמדנו עלינו מצות לתת עלינו שלישית השקל בשנה לעבדת בית אלהינו </verse>
        <verse osisID="Neh.10.34"> לד  ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות--לכפר על ישראל וכל מלאכת בית אלהינו  {ס} </verse>
        <verse osisID="Neh.10.35"> לה  והגורלות הפלנו על קרבן העצים הכהנים הלוים והעם--להביא לבית אלהינו לבית אבתינו לעתים מזמנים שנה בשנה  לבער על מזבח יהוה אלהינו ככתוב בתורה </verse>
        <verse osisID="Neh.10.36"> לו  ולהביא את בכורי אדמתנו ובכורי כל פרי כל עץ--שנה בשנה  לבית יהוה </verse>
        <verse osisID="Neh.10.37"> לז  ואת בכרות בנינו ובהמתנו ככתוב בתורה ואת בכורי בקרינו וצאנינו להביא לבית אלהינו לכהנים המשרתים בבית אלהינו </verse>
        <verse osisID="Neh.10.38"> לח  ואת ראשית עריסתינו ותרומתינו ופרי כל עץ תירוש ויצהר נביא לכהנים אל לשכות בית אלהינו ומעשר אדמתנו ללוים והם הלוים המעשרים בכל ערי עבדתנו </verse>
        <verse osisID="Neh.10.39"> לט  והיה הכהן בן אהרן עם הלוים בעשר הלוים והלוים יעלו את מעשר המעשר לבית אלהינו אל הלשכות לבית האוצר [ (Nehemiah 10:40)  מ  כי אל הלשכות יביאו בני ישראל ובני הלוי את תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את בית אלהינו  ] </verse>
      </chapter>
      <chapter osisID="Neh.11">
        <verse osisID="Neh.11.1"> א  וישבו שרי העם בירושלם ושאר העם הפילו גורלות להביא אחד מן העשרה לשבת בירושלם עיר הקדש ותשע הידות בערים </verse>
        <verse osisID="Neh.11.2"> ב  ויברכו העם--לכל האנשים המתנדבים לשבת בירושלם  {פ} </verse>
        <verse osisID="Neh.11.3"> ג  ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה </verse>
        <verse osisID="Neh.11.4"> ד  ובירושלם ישבו מבני יהודה ומבני בנימן  מבני יהודה עתיה בן עזיה בן זכריה בן אמריה בן שפטיה בן מהללאל--מבני פרץ </verse>
        <verse osisID="Neh.11.5"> ה  ומעשיה בן ברוך בן כל חזה בן חזיה בן עדיה בן יויריב בן זכריה--בן השלני </verse>
        <verse osisID="Neh.11.6"> ו  כל בני פרץ הישבים בירושלם--ארבע מאות ששים ושמנה אנשי חיל  {ס} </verse>
        <verse osisID="Neh.11.7"> ז  ואלה בני בנימן  סלא בן משלם בן יועד בן פדיה בן קוליה בן מעשיה בן איתיאל--בן ישעיה </verse>
        <verse osisID="Neh.11.8"> ח  ואחריו גבי סלי--תשע מאות עשרים ושמנה </verse>
        <verse osisID="Neh.11.9"> ט  ויואל בן זכרי פקיד עליהם ויהודה בן הסנואה על העיר משנה  {פ} </verse>
        <verse osisID="Neh.11.10"> י  מן הכהנים  ידעיה בן יויריב יכין </verse>
        <verse osisID="Neh.11.11"> יא  שריה בן חלקיה בן משלם בן צדוק בן מריות בן אחיטוב--נגד בית האלהים </verse>
        <verse osisID="Neh.11.12"> יב  ואחיהם עשה המלאכה לבית--שמנה מאות עשרים ושנים ועדיה בן ירחם בן פלליה בן אמצי בן זכריה בן פשחור בן מלכיה </verse>
        <verse osisID="Neh.11.13"> יג  ואחיו ראשים לאבות מאתים ארבעים ושנים ועמשסי בן עזראל בן אחזי בן משלמות בן אמר </verse>
        <verse osisID="Neh.11.14"> יד  ואחיהם גברי חיל מאה עשרים ושמנה ופקיד עליהם זבדיאל בן הגדולים  {ס} </verse>
        <verse osisID="Neh.11.15"> טו  ומן הלוים  שמעיה בן חשוב בן עזריקם בן חשביה בן בוני </verse>
        <verse osisID="Neh.11.16"> טז  ושבתי ויוזבד על המלאכה החיצנה לבית האלהים מראשי הלוים </verse>
        <verse osisID="Neh.11.17"> יז  ומתניה בן מיכא בן זבדי בן אסף ראש התחלה יהודה לתפלה ובקבקיה משנה מאחיו ועבדא בן שמוע בן גלל בן ידיתון (ידותון) </verse>
        <verse osisID="Neh.11.18"> יח  כל הלוים בעיר הקדש מאתים שמנים וארבעה  {פ} </verse>
        <verse osisID="Neh.11.19"> יט  והשוערים עקוב טלמון ואחיהם השמרים בשערים--מאה שבעים ושנים </verse>
        <verse osisID="Neh.11.20"> כ  ושאר ישראל הכהנים הלוים בכל ערי יהודה איש בנחלתו </verse>
        <verse osisID="Neh.11.21"> כא  והנתינים ישבים בעפל וציחא וגשפא על הנתינים  {פ} </verse>
        <verse osisID="Neh.11.22"> כב  ופקיד הלוים בירושלם--עזי בן בני בן חשביה בן מתניה בן מיכא  מבני אסף המשררים לנגד מלאכת בית האלהים </verse>
        <verse osisID="Neh.11.23"> כג  כי מצות המלך עליהם ואמנה על המשררים דבר יום ביומו </verse>
        <verse osisID="Neh.11.24"> כד  ופתחיה בן משיזבאל מבני זרח בן יהודה ליד המלך לכל דבר לעם </verse>
        <verse osisID="Neh.11.25"> כה  ואל החצרים בשדתם--מבני יהודה ישבו בקרית הארבע ובנתיה ובדיבן ובנתיה וביקבצאל וחצריה </verse>
        <verse osisID="Neh.11.26"> כו  ובישוע ובמלדה ובבית פלט </verse>
        <verse osisID="Neh.11.27"> כז  ובחצר שועל ובבאר שבע ובנתיה </verse>
        <verse osisID="Neh.11.28"> כח  ובצקלג ובמכנה ובבנתיה </verse>
        <verse osisID="Neh.11.29"> כט  ובעין רמון ובצרעה ובירמות </verse>
        <verse osisID="Neh.11.30"> ל  זנח עדלם וחצריהם לכיש ושדתיה עזקה ובנתיה ויחנו מבאר שבע עד גיא הנם </verse>
        <verse osisID="Neh.11.31"> לא  ובני בנימן מגבע מכמש ועיה ובית אל ובנתיה </verse>
        <verse osisID="Neh.11.32"> לב  ענתות נב ענניה </verse>
        <verse osisID="Neh.11.33"> לג  חצור רמה גתים </verse>
        <verse osisID="Neh.11.34"> לד  חדיד צבעים נבלט </verse>
        <verse osisID="Neh.11.35"> לה  לד ואונו גי החרשים </verse>
        <verse osisID="Neh.11.36"> לו  ומן הלוים--מחלקות יהודה לבנימין  {פ} </verse>
      </chapter>
      <chapter osisID="Neh.12">
        <verse osisID="Neh.12.1"> א  ואלה הכהנים והלוים אשר עלו עם זרבבל בן שאלתיאל וישוע  שריה ירמיה עזרא </verse>
        <verse osisID="Neh.12.2"> ב  אמריה מלוך חטוש </verse>
        <verse osisID="Neh.12.3"> ג  שכניה רחם מרמת </verse>
        <verse osisID="Neh.12.4"> ד  עדוא גנתוי אביה </verse>
        <verse osisID="Neh.12.5"> ה  מימין מעדיה בלגה </verse>
        <verse osisID="Neh.12.6"> ו  שמעיה ויויריב ידעיה </verse>
        <verse osisID="Neh.12.7"> ז  סלו עמוק חלקיה ידעיה אלה ראשי הכהנים ואחיהם בימי ישוע  {פ} </verse>
        <verse osisID="Neh.12.8"> ח  והלוים ישוע בנוי קדמיאל שרביה--יהודה מתניה  על הידות הוא ואחיו </verse>
        <verse osisID="Neh.12.9"> ט  ובקבקיה וענו (ועני) אחיהם לנגדם למשמרות </verse>
        <verse osisID="Neh.12.10"> י  וישוע הוליד את יויקים ויויקים הוליד את אלישיב ואלישיב את יוידע </verse>
        <verse osisID="Neh.12.11"> יא  ויוידע הוליד את יונתן ויונתן הוליד את ידוע </verse>
        <verse osisID="Neh.12.12"> יב  ובימי יויקים היו כהנים ראשי האבות  לשריה מריה לירמיה חנניה </verse>
        <verse osisID="Neh.12.13"> יג  לעזרא משלם לאמריה יהוחנן </verse>
        <verse osisID="Neh.12.14"> יד  למלוכי (למליכו) יונתן לשבניה יוסף </verse>
        <verse osisID="Neh.12.15"> טו  לחרם עדנא למריות חלקי </verse>
        <verse osisID="Neh.12.16"> טז  לעדיא (לעדוא) זכריה לגנתון משלם </verse>
        <verse osisID="Neh.12.17"> יז  לאביה זכרי למנימין--למועדיה פלטי </verse>
        <verse osisID="Neh.12.18"> יח  לבלגה שמוע לשמעיה יהונתן </verse>
        <verse osisID="Neh.12.19"> יט  וליויריב מתני לידעיה עזי </verse>
        <verse osisID="Neh.12.20"> כ  לסלי קלי לעמוק עבר </verse>
        <verse osisID="Neh.12.21"> כא  לחלקיה חשביה לידעיה נתנאל </verse>
        <verse osisID="Neh.12.22"> כב  הלוים בימי אלישיב יוידע ויוחנן וידוע--כתובים ראשי אבות והכהנים על מלכות דריוש הפרסי  {פ} </verse>
        <verse osisID="Neh.12.23"> כג  בני לוי ראשי האבות כתובים על ספר דברי הימים--ועד ימי יוחנן בן אלישיב </verse>
        <verse osisID="Neh.12.24"> כד  וראשי הלוים חשביה שרביה וישוע בן קדמיאל ואחיהם לנגדם להלל להודות במצות דויד איש האלהים--משמר לעמת משמר </verse>
        <verse osisID="Neh.12.25"> כה  מתניה ובקבקיה עבדיה משלם טלמון עקוב--שמרים שוערים משמר באספי השערים </verse>
        <verse osisID="Neh.12.26"> כו  אלה בימי יויקים בן ישוע בן יוצדק ובימי נחמיה הפחה ועזרא הכהן הסופר  {פ} </verse>
        <verse osisID="Neh.12.27"> כז  ובחנכת חומת ירושלם בקשו את הלוים מכל מקומתם להביאם לירושלם--לעשת חנכה ושמחה ובתודות ובשיר מצלתים נבלים ובכנרות </verse>
        <verse osisID="Neh.12.28"> כח  ויאספו בני המשררים ומן הככר סביבות ירושלם ומן חצרי נטפתי </verse>
        <verse osisID="Neh.12.29"> כט  ומבית הגלגל ומשדות גבע ועזמות  כי חצרים בנו להם המשררים סביבות ירושלם </verse>
        <verse osisID="Neh.12.30"> ל  ויטהרו הכהנים והלוים ויטהרו את העם ואת השערים ואת החומה </verse>
        <verse osisID="Neh.12.31"> לא  ואעלה את שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת </verse>
        <verse osisID="Neh.12.32"> לב  וילך אחריהם הושעיה וחצי שרי יהודה </verse>
        <verse osisID="Neh.12.33"> לג  ועזריה עזרא ומשלם </verse>
        <verse osisID="Neh.12.34"> לד  יהודה ובנימן ושמעיה וירמיה  {ס} </verse>
        <verse osisID="Neh.12.35"> לה  ומבני הכהנים בחצצרות--זכריה בן יונתן בן שמעיה בן מתניה בן מיכיה בן זכור בן אסף </verse>
        <verse osisID="Neh.12.36"> לו  ואחיו שמעיה ועזראל מללי גללי מעי נתנאל ויהודה חנני בכלי שיר דויד איש האלהים ועזרא הסופר לפניהם </verse>
        <verse osisID="Neh.12.37"> לז  ועל שער העין ונגדם עלו על מעלות עיר דויד במעלה לחומה  מעל לבית דויד ועד שער המים מזרח </verse>
        <verse osisID="Neh.12.38"> לח  והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה </verse>
        <verse osisID="Neh.12.39"> לט  ומעל לשער אפרים ועל שער הישנה ועל שער הדגים ומגדל חננאל ומגדל המאה ועד שער הצאן ועמדו בשער המטרה </verse>
        <verse osisID="Neh.12.40"> מ  ותעמדנה שתי התודת בבית האלהים ואני וחצי הסגנים עמי </verse>
        <verse osisID="Neh.12.41"> מא  והכהנים אליקים מעשיה מנימין מיכיה אליועיני זכריה חנניה--בחצצרות </verse>
        <verse osisID="Neh.12.42"> מב  ומעשיה ושמעיה ואלעזר ועזי ויהוחנן ומלכיה--ועילם ועזר וישמיעו המשררים ויזרחיה הפקיד </verse>
        <verse osisID="Neh.12.43"> מג  ויזבחו ביום ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק </verse>
        <verse osisID="Neh.12.44"> מד  ויפקדו ביום ההוא אנשים על הנשכות לאוצרות לתרומות לראשית ולמעשרות--לכנוס בהם לשדי הערים מנאות התורה לכהנים וללוים  כי שמחת יהודה על הכהנים ועל הלוים העמדים </verse>
        <verse osisID="Neh.12.45"> מה  וישמרו משמרת אלהיהם ומשמרת הטהרה והמשררים והשערים--כמצות דויד שלמה בנו </verse>
        <verse osisID="Neh.12.46"> מו  כי בימי דויד ואסף מקדם--ראש (ראשי) המשררים ושיר תהלה והדות לאלהים </verse>
        <verse osisID="Neh.12.47"> מז  וכל ישראל בימי זרבבל ובימי נחמיה נתנים מניות המשררים והשערים--דבר יום ביומו ומקדשים ללוים והלוים מקדשים לבני אהרן  {פ} </verse>
      </chapter>
      <chapter osisID="Neh.13">
        <verse osisID="Neh.13.1"> א  ביום ההוא נקרא בספר משה--באזני העם ונמצא כתוב בו אשר לא יבוא עמני ומואבי בקהל האלהים עד עולם </verse>
        <verse osisID="Neh.13.2"> ב  כי לא קדמו את בני ישראל בלחם ובמים וישכר עליו את בלעם לקללו ויהפך אלהינו הקללה לברכה </verse>
        <verse osisID="Neh.13.3"> ג  ויהי כשמעם את התורה ויבדילו כל ערב מישראל </verse>
        <verse osisID="Neh.13.4"> ד  ולפני מזה--אלישיב הכהן נתון בלשכת בית אלהינו  קרוב לטוביה </verse>
        <verse osisID="Neh.13.5"> ה  ויעש לו לשכה גדולה ושם היו לפנים נתנים את המנחה הלבונה והכלים ומעשר הדגן התירוש והיצהר--מצות הלוים והמשררים והשוערים ותרומת הכהנים </verse>
        <verse osisID="Neh.13.6"> ו  ובכל זה לא הייתי בירושלם  כי בשנת שלשים ושתים לארתחשסתא מלך בבל באתי אל המלך ולקץ ימים נשאלתי מן המלך </verse>
        <verse osisID="Neh.13.7"> ז  ואבוא לירושלם ואבינה ברעה אשר עשה אלישיב לטוביה--לעשות לו נשכה בחצרי בית האלהים </verse>
        <verse osisID="Neh.13.8"> ח  וירע לי מאד ואשליכה את כל כלי בית טוביה החוץ--מן הלשכה </verse>
        <verse osisID="Neh.13.9"> ט  ואמרה ויטהרו הלשכות ואשיבה שם כלי בית האלהים את המנחה והלבונה  {פ} </verse>
        <verse osisID="Neh.13.10"> י  ואדעה כי מניות הלוים לא נתנה ויברחו איש לשדהו הלוים והמשררים עשי המלאכה </verse>
        <verse osisID="Neh.13.11"> יא  ואריבה את הסגנים ואמרה מדוע נעזב בית האלהים ואקבצם ואעמדם על עמדם </verse>
        <verse osisID="Neh.13.12"> יב  וכל יהודה הביאו מעשר הדגן והתירוש והיצהר--לאוצרות </verse>
        <verse osisID="Neh.13.13"> יג  ואוצרה על אוצרות שלמיה הכהן וצדוק הסופר ופדיה מן הלוים ועל ידם חנן בן זכור בן מתניה  כי נאמנים נחשבו ועליהם לחלק לאחיהם  {פ} </verse>
        <verse osisID="Neh.13.14"> יד  זכרה לי אלהי על זאת ואל תמח חסדי אשר עשיתי בבית אלהי--ובמשמריו </verse>
        <verse osisID="Neh.13.15"> טו  בימים ההמה ראיתי ביהודה דרכים גתות בשבת ומביאים הערמות ועמסים על החמרים ואף יין ענבים ותאנים וכל משא ומביאים ירושלם ביום השבת ואעיד ביום מכרם ציד </verse>
        <verse osisID="Neh.13.16"> טז  והצרים ישבו בה מביאים דאג וכל מכר ומוכרים בשבת לבני יהודה ובירושלם </verse>
        <verse osisID="Neh.13.17"> יז  ואריבה את חרי יהודה ואמרה להם מה הדבר הרע הזה אשר אתם עשים ומחללים את יום השבת </verse>
        <verse osisID="Neh.13.18"> יח  הלוא כה עשו אבתיכם--ויבא אלהינו עלינו את כל הרעה הזאת ועל העיר הזאת ואתם מוסיפים חרון על ישראל לחלל את השבת  {פ} </verse>
        <verse osisID="Neh.13.19"> יט  ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על השערים--לא יבוא משא ביום השבת </verse>
        <verse osisID="Neh.13.20"> כ  וילינו הרכלים ומכרי כל ממכר מחוץ לירושלם--פעם ושתים </verse>
        <verse osisID="Neh.13.21"> כא  ואעידה בהם ואמרה אליהם מדוע אתם לנים נגד החומה--אם תשנו יד אשלח בכם מן העת ההיא לא באו בשבת  {ס} </verse>
        <verse osisID="Neh.13.22"> כב  ואמרה ללוים אשר יהיו מטהרים ובאים שמרים השערים--לקדש את יום השבת גם זאת זכרה לי אלהי וחוסה עלי כרב חסדך  {פ} </verse>
        <verse osisID="Neh.13.23"> כג  גם בימים ההם ראיתי את היהודים השיבו נשים אשדודיות (אשדדיות) עמוניות (עמניות) מואביות </verse>
        <verse osisID="Neh.13.24"> כד  ובניהם חצי מדבר אשדודית ואינם מכירים לדבר יהודית--וכלשון עם ועם </verse>
        <verse osisID="Neh.13.25"> כה  ואריב עמם ואקללם ואכה מהם אנשים ואמרטם ואשביעם באלהים אם תתנו בנתיכם לבניהם ואם תשאו מבנתיהם לבניכם ולכם </verse>
        <verse osisID="Neh.13.26"> כו  הלוא על אלה חטא שלמה מלך ישראל ובגוים הרבים לא היה מלך כמהו ואהוב לאלהיו היה ויתנהו אלהים מלך על כל ישראל  גם אותו החטיאו הנשים הנכריות </verse>
        <verse osisID="Neh.13.27"> כז  ולכם הנשמע לעשת את כל הרעה הגדולה הזאת--למעל באלהינו  להשיב נשים נכריות </verse>
        <verse osisID="Neh.13.28"> כח  ומבני יוידע בן אלישיב הכהן הגדול חתן לסנבלט החרני ואבריחהו מעלי </verse>
        <verse osisID="Neh.13.29"> כט  זכרה להם אלהי  על גאלי הכהנה וברית הכהנה והלוים </verse>
        <verse osisID="Neh.13.30"> ל  וטהרתים מכל נכר ואעמידה משמרות לכהנים וללוים איש במלאכתו </verse>
        <verse osisID="Neh.13.31"> לא  ולקרבן העצים בעתים מזמנות ולבכורים זכרה לי אלהי לטובה  {ש} </verse>
      </chapter>
    </div>
    <div type="book" osisID="Esth">
      <chapter osisID="Esth.1">
        <title> מז  וכל ישראל בימי זרבבל ובימי נחמיה נתנים מניות המשררים והשערים--דבר יום ביומו ומקדשים ללוים והלוים מקדשים לבני אהרן  {פ} </title>
        <verse osisID="Esth.1.1"> א  ויהי בימי אחשורוש  הוא אחשורוש המלך מהדו ועד כוש--שבע ועשרים ומאה מדינה </verse>
        <verse osisID="Esth.1.2"> ב  בימים ההם--כשבת המלך אחשורוש על כסא מלכותו אשר בשושן הבירה </verse>
        <verse osisID="Esth.1.3"> ג  בשנת שלוש למלכו עשה משתה לכל שריו ועבדיו  חיל פרס ומדי הפרתמים ושרי המדינות--לפניו </verse>
        <verse osisID="Esth.1.4"> ד  בהראתו את עשר כבוד מלכותו ואת יקר תפארת גדולתו ימים רבים שמונים ומאת יום </verse>
        <verse osisID="Esth.1.5"> ה  ובמלואת הימים האלה עשה המלך לכל העם הנמצאים בשושן הבירה למגדול ועד קטן משתה--שבעת ימים  בחצר גנת ביתן המלך </verse>
        <verse osisID="Esth.1.6"> ו  big ח /big ור כרפס ותכלת אחוז בחבלי בוץ וארגמן על גלילי כסף ועמודי שש מטות זהב וכסף על רצפת בהט ושש--ודר וסחרת </verse>
        <verse osisID="Esth.1.7"> ז  והשקות בכלי זהב וכלים מכלים שונים ויין מלכות רב כיד המלך </verse>
        <verse osisID="Esth.1.8"> ח  והשתיה כדת אין אנס  כי כן יסד המלך על כל רב ביתו--לעשות כרצון איש ואיש  {ס} </verse>
        <verse osisID="Esth.1.9"> ט  גם ושתי המלכה עשתה משתה נשים--בית המלכות אשר למלך אחשורוש </verse>
        <verse osisID="Esth.1.10"> י  ביום השביעי כטוב לב המלך ביין--אמר למהומן בזתא חרבונא בגתא ואבגתא זתר וכרכס שבעת הסריסים המשרתים את פני המלך אחשורוש </verse>
        <verse osisID="Esth.1.11"> יא  להביא את ושתי המלכה לפני המלך--בכתר מלכות  להראות העמים והשרים את יפיה כי טובת מראה היא </verse>
        <verse osisID="Esth.1.12"> יב  ותמאן המלכה ושתי לבוא בדבר המלך אשר ביד הסריסים ויקצף המלך מאד וחמתו בערה בו  {ס} </verse>
        <verse osisID="Esth.1.13"> יג  ויאמר המלך לחכמים ידעי העתים  כי כן דבר המלך לפני כל ידעי דת ודין </verse>
        <verse osisID="Esth.1.14"> יד  והקרב אליו כרשנא שתר אדמתא תרשיש מרס מרסנא ממוכן--שבעת שרי פרס ומדי ראי פני המלך הישבים ראשנה במלכות </verse>
        <verse osisID="Esth.1.15"> טו  כדת מה לעשות במלכה ושתי--על אשר לא עשתה את מאמר המלך אחשורוש ביד הסריסים  {ס} </verse>
        <verse osisID="Esth.1.16"> טז  ויאמר מומכן (ממוכן) לפני המלך והשרים לא על המלך לבדו עותה ושתי המלכה  כי על כל השרים ועל כל העמים אשר בכל מדינות המלך אחשורוש </verse>
        <verse osisID="Esth.1.17"> יז  כי יצא דבר המלכה על כל הנשים להבזות בעליהן בעיניהן  באמרם המלך אחשורוש אמר להביא את ושתי המלכה לפניו--ולא באה </verse>
        <verse osisID="Esth.1.18"> יח  והיום הזה תאמרנה שרות פרס ומדי אשר שמעו את דבר המלכה לכל שרי המלך וכדי בזיון וקצף </verse>
        <verse osisID="Esth.1.19"> יט  אם על המלך טוב יצא דבר מלכות מלפניו ויכתב בדתי פרס ומדי ולא יעבור  אשר לא תבוא ושתי לפני המלך אחשורוש ומלכותה יתן המלך לרעותה הטובה ממנה </verse>
        <verse osisID="Esth.1.20"> כ  ונשמע פתגם המלך אשר יעשה בכל מלכותו כי רבה היא וכל הנשים יתנו יקר לבעליהן--למגדול ועד קטן </verse>
        <verse osisID="Esth.1.21"> כא  וייטב הדבר בעיני המלך והשרים ויעש המלך כדבר ממוכן </verse>
        <verse osisID="Esth.1.22"> כב  וישלח ספרים אל כל מדינות המלך--אל מדינה ומדינה ככתבה ואל עם ועם כלשונו  להיות כל איש שרר בביתו ומדבר כלשון עמו  {ס} </verse>
      </chapter>
      <chapter osisID="Esth.2">
        <verse osisID="Esth.2.1"> א  אחר הדברים האלה כשך חמת המלך אחשורוש--זכר את ושתי ואת אשר עשתה ואת אשר נגזר עליה </verse>
        <verse osisID="Esth.2.2"> ב  ויאמרו נערי המלך משרתיו  יבקשו למלך נערות בתולות טובות מראה </verse>
        <verse osisID="Esth.2.3"> ג  ויפקד המלך פקידים בכל מדינות מלכותו ויקבצו את כל נערה בתולה טובת מראה אל שושן הבירה אל בית הנשים אל יד הגא סריס המלך שמר הנשים ונתון תמרקיהן </verse>
        <verse osisID="Esth.2.4"> ד  והנערה אשר תיטב בעיני המלך--תמלך תחת ושתי וייטב הדבר בעיני המלך ויעש כן  {ס} </verse>
        <verse osisID="Esth.2.5"> ה  איש יהודי היה בשושן הבירה ושמו מרדכי בן יאיר בן שמעי בן קיש--איש ימיני </verse>
        <verse osisID="Esth.2.6"> ו  אשר הגלה מירושלים עם הגלה אשר הגלתה עם יכניה מלך יהודה--אשר הגלה נבוכדנצר מלך בבל </verse>
        <verse osisID="Esth.2.7"> ז  ויהי אמן את הדסה היא אסתר בת דדו--כי אין לה אב ואם והנערה יפת תאר וטובת מראה ובמות אביה ואמה לקחה מרדכי לו לבת </verse>
        <verse osisID="Esth.2.8"> ח  ויהי בהשמע דבר המלך ודתו ובהקבץ נערות רבות אל שושן הבירה אל יד הגי ותלקח אסתר אל בית המלך אל יד הגי שמר הנשים </verse>
        <verse osisID="Esth.2.9"> ט  ותיטב הנערה בעיניו ותשא חסד לפניו ויבהל את תמרוקיה ואת מנותה לתת לה ואת שבע הנערות הראיות לתת לה מבית המלך וישנה ואת נערותיה לטוב בית הנשים </verse>
        <verse osisID="Esth.2.10"> י  לא הגידה אסתר את עמה ואת מולדתה  כי מרדכי צוה עליה אשר לא תגיד </verse>
        <verse osisID="Esth.2.11"> יא  ובכל יום ויום--מרדכי מתהלך לפני חצר בית הנשים  לדעת את שלום אסתר ומה יעשה בה </verse>
        <verse osisID="Esth.2.12"> יב  ובהגיע תר נערה ונערה לבוא אל המלך אחשורוש מקץ היות לה כדת הנשים שנים עשר חדש--כי כן ימלאו ימי מרוקיהן  ששה חדשים בשמן המר וששה חדשים בבשמים ובתמרוקי הנשים </verse>
        <verse osisID="Esth.2.13"> יג  ובזה הנערה באה אל המלך--את כל אשר תאמר ינתן לה לבוא עמה מבית הנשים עד בית המלך </verse>
        <verse osisID="Esth.2.14"> יד  בערב היא באה ובבקר היא שבה אל בית הנשים שני אל יד שעשגז סריס המלך שמר הפילגשים  לא תבוא עוד אל המלך כי אם חפץ בה המלך ונקראה בשם </verse>
        <verse osisID="Esth.2.15"> טו  ובהגיע תר אסתר בת אביחיל דד מרדכי אשר לקח לו לבת לבוא אל המלך לא בקשה דבר--כי אם את אשר יאמר הגי סריס המלך שמר הנשים ותהי אסתר נשאת חן בעיני כל ראיה </verse>
        <verse osisID="Esth.2.16"> טז  ותלקח אסתר אל המלך אחשורוש אל בית מלכותו בחדש העשירי הוא חדש טבת--בשנת שבע למלכותו </verse>
        <verse osisID="Esth.2.17"> יז  ויאהב המלך את אסתר מכל הנשים ותשא חן וחסד לפניו מכל הבתולות וישם כתר מלכות בראשה וימליכה תחת ושתי </verse>
        <verse osisID="Esth.2.18"> יח  ויעש המלך משתה גדול לכל שריו ועבדיו--את משתה אסתר והנחה למדינות עשה ויתן משאת כיד המלך </verse>
        <verse osisID="Esth.2.19"> יט  ובהקבץ בתולות שנית ומרדכי ישב בשער המלך </verse>
        <verse osisID="Esth.2.20"> כ  אין אסתר מגדת מולדתה ואת עמה כאשר צוה עליה מרדכי ואת מאמר מרדכי אסתר עשה כאשר היתה באמנה אתו  {ס} </verse>
        <verse osisID="Esth.2.21"> כא  בימים ההם ומרדכי יושב בשער המלך קצף בגתן ותרש שני סריסי המלך משמרי הסף ויבקשו לשלח יד במלך אחשורש </verse>
        <verse osisID="Esth.2.22"> כב  ויודע הדבר למרדכי ויגד לאסתר המלכה ותאמר אסתר למלך בשם מרדכי </verse>
        <verse osisID="Esth.2.23"> כג  ויבקש הדבר וימצא ויתלו שניהם על עץ ויכתב בספר דברי הימים--לפני המלך  {ס} </verse>
      </chapter>
      <chapter osisID="Esth.3">
        <verse osisID="Esth.3.1"> א  אחר הדברים האלה גדל המלך אחשורוש את המן בן המדתא האגגי--וינשאהו וישם את כסאו מעל כל השרים אשר אתו </verse>
        <verse osisID="Esth.3.2"> ב  וכל עבדי המלך אשר בשער המלך כרעים ומשתחוים להמן--כי כן צוה לו המלך ומרדכי--לא יכרע ולא ישתחוה </verse>
        <verse osisID="Esth.3.3"> ג  ויאמרו עבדי המלך אשר בשער המלך--למרדכי  מדוע אתה עובר את מצות המלך </verse>
        <verse osisID="Esth.3.4"> ד  ויהי באמרם (כאמרם) אליו יום ויום ולא שמע אליהם ויגידו להמן לראות היעמדו דברי מרדכי--כי הגיד להם אשר הוא יהודי </verse>
        <verse osisID="Esth.3.5"> ה  וירא המן--כי אין מרדכי כרע ומשתחוה לו וימלא המן חמה </verse>
        <verse osisID="Esth.3.6"> ו  ויבז בעיניו לשלח יד במרדכי לבדו--כי הגידו לו את עם מרדכי ויבקש המן להשמיד את כל היהודים אשר בכל מלכות אחשורוש--עם מרדכי </verse>
        <verse osisID="Esth.3.7"> ז  בחדש הראשון הוא חדש ניסן בשנת שתים עשרה למלך אחשורוש  הפיל פור הוא הגורל לפני המן מיום ליום ומחדש לחדש שנים עשר--הוא חדש אדר  {ס} </verse>
        <verse osisID="Esth.3.8"> ח  ויאמר המן למלך אחשורוש--ישנו עם אחד מפזר ומפרד בין העמים בכל מדינות מלכותך ודתיהם שנות מכל עם ואת דתי המלך אינם עשים ולמלך אין שוה להניחם </verse>
        <verse osisID="Esth.3.9"> ט  אם על המלך טוב יכתב לאבדם ועשרת אלפים ככר כסף אשקול על ידי עשי המלאכה להביא אל גנזי המלך </verse>
        <verse osisID="Esth.3.10"> י  ויסר המלך את טבעתו מעל ידו ויתנה להמן בן המדתא האגגי--צרר היהודים </verse>
        <verse osisID="Esth.3.11"> יא  ויאמר המלך להמן הכסף נתון לך והעם לעשות בו כטוב בעיניך </verse>
        <verse osisID="Esth.3.12"> יב  ויקראו ספרי המלך בחדש הראשון בשלושה עשר יום בו ויכתב ככל אשר צוה המן אל אחשדרפני המלך ואל הפחות אשר על מדינה ומדינה ואל שרי עם ועם מדינה ומדינה ככתבה ועם ועם כלשונו  בשם המלך אחשורש נכתב ונחתם בטבעת המלך </verse>
        <verse osisID="Esth.3.13"> יג  ונשלוח ספרים ביד הרצים אל כל מדינות המלך--להשמיד להרג ולאבד את כל היהודים מנער ועד זקן טף ונשים ביום אחד בשלושה עשר לחדש שנים עשר הוא חדש אדר ושללם לבוז </verse>
        <verse osisID="Esth.3.14"> יד  פתשגן הכתב להנתן דת בכל מדינה ומדינה גלוי לכל העמים--להיות עתדים ליום הזה </verse>
        <verse osisID="Esth.3.15"> טו  הרצים יצאו דחופים בדבר המלך והדת נתנה בשושן הבירה והמלך והמן ישבו לשתות והעיר שושן נבוכה  {ס} </verse>
      </chapter>
      <chapter osisID="Esth.4">
        <verse osisID="Esth.4.1"> א  ומרדכי ידע את כל אשר נעשה ויקרע מרדכי את בגדיו וילבש שק ואפר ויצא בתוך העיר ויזעק זעקה גדולה ומרה </verse>
        <verse osisID="Esth.4.2"> ב  ויבוא עד לפני שער המלך  כי אין לבוא אל שער המלך בלבוש שק </verse>
        <verse osisID="Esth.4.3"> ג  ובכל מדינה ומדינה מקום אשר דבר המלך ודתו מגיע--אבל גדול ליהודים וצום ובכי ומספד שק ואפר יצע לרבים </verse>
        <verse osisID="Esth.4.4"> ד  ותבואינה (ותבואנה) נערות אסתר וסריסיה ויגידו לה ותתחלחל המלכה מאד ותשלח בגדים להלביש את מרדכי ולהסיר שקו מעליו--ולא קבל </verse>
        <verse osisID="Esth.4.5"> ה  ותקרא אסתר להתך מסריסי המלך אשר העמיד לפניה ותצוהו על מרדכי--לדעת מה זה ועל מה זה </verse>
        <verse osisID="Esth.4.6"> ו  ויצא התך אל מרדכי--אל רחוב העיר אשר לפני שער המלך </verse>
        <verse osisID="Esth.4.7"> ז  ויגד לו מרדכי את כל אשר קרהו ואת פרשת הכסף אשר אמר המן לשקול על גנזי המלך ביהודיים (ביהודים)--לאבדם </verse>
        <verse osisID="Esth.4.8"> ח  ואת פתשגן כתב הדת אשר נתן בשושן להשמידם נתן לו--להראות את אסתר ולהגיד לה ולצוות עליה לבוא אל המלך להתחנן לו ולבקש מלפניו--על עמה </verse>
        <verse osisID="Esth.4.9"> ט  ויבוא התך ויגד לאסתר את דברי מרדכי </verse>
        <verse osisID="Esth.4.10"> י  ותאמר אסתר להתך ותצוהו אל מרדכי </verse>
        <verse osisID="Esth.4.11"> יא  כל עבדי המלך ועם מדינות המלך ידעים אשר כל איש ואשה אשר יבוא אל המלך אל החצר הפנימית אשר לא יקרא אחת דתו להמית לבד מאשר יושיט לו המלך את שרביט הזהב וחיה ואני לא נקראתי לבוא אל המלך--זה שלושים יום </verse>
        <verse osisID="Esth.4.12"> יב  ויגידו למרדכי את דברי אסתר </verse>
        <verse osisID="Esth.4.13"> יג  ויאמר מרדכי להשיב אל אסתר  אל תדמי בנפשך להמלט בית המלך מכל היהודים </verse>
        <verse osisID="Esth.4.14"> יד  כי אם החרש תחרישי בעת הזאת--רוח והצלה יעמוד ליהודים ממקום אחר ואת ובית אביך תאבדו ומי יודע--אם לעת כזאת הגעת למלכות </verse>
        <verse osisID="Esth.4.15"> טו  ותאמר אסתר להשיב אל מרדכי </verse>
        <verse osisID="Esth.4.16"> טז  לך כנוס את כל היהודים הנמצאים בשושן וצומו עלי ואל תאכלו ואל תשתו שלשת ימים לילה ויום--גם אני ונערתי אצום כן ובכן אבוא אל המלך אשר לא כדת וכאשר אבדתי אבדתי </verse>
        <verse osisID="Esth.4.17"> יז  ויעבר מרדכי ויעש ככל אשר צותה עליו אסתר </verse>
      </chapter>
      <chapter osisID="Esth.5">
        <verse osisID="Esth.5.1"> א  ויהי ביום השלישי ותלבש אסתר מלכות ותעמד בחצר בית המלך הפנימית נכח בית המלך והמלך יושב על כסא מלכותו בבית המלכות נכח פתח הבית </verse>
        <verse osisID="Esth.5.2"> ב  ויהי כראות המלך את אסתר המלכה עמדת בחצר--נשאה חן בעיניו ויושט המלך לאסתר את שרביט הזהב אשר בידו ותקרב אסתר ותגע בראש השרביט </verse>
        <verse osisID="Esth.5.3"> ג  ויאמר לה המלך מה לך אסתר המלכה ומה בקשתך עד חצי המלכות וינתן לך </verse>
        <verse osisID="Esth.5.4"> ד  ותאמר אסתר אם על המלך טוב--יבוא המלך והמן היום אל המשתה אשר עשיתי לו </verse>
        <verse osisID="Esth.5.5"> ה  ויאמר המלך--מהרו את המן לעשות את דבר אסתר ויבא המלך והמן אל המשתה אשר עשתה אסתר </verse>
        <verse osisID="Esth.5.6"> ו  ויאמר המלך לאסתר במשתה היין מה שאלתך וינתן לך ומה בקשתך עד חצי המלכות ותעש </verse>
        <verse osisID="Esth.5.7"> ז  ותען אסתר ותאמר  שאלתי ובקשתי </verse>
        <verse osisID="Esth.5.8"> ח  אם מצאתי חן בעיני המלך ואם על המלך טוב לתת את שאלתי ולעשות את בקשתי--יבוא המלך והמן אל המשתה אשר אעשה להם ומחר אעשה כדבר המלך </verse>
        <verse osisID="Esth.5.9"> ט  ויצא המן ביום ההוא שמח וטוב לב וכראות המן את מרדכי בשער המלך ולא קם ולא זע ממנו--וימלא המן על מרדכי חמה </verse>
        <verse osisID="Esth.5.10"> י  ויתאפק המן ויבוא אל ביתו וישלח ויבא את אהביו ואת זרש אשתו </verse>
        <verse osisID="Esth.5.11"> יא  ויספר להם המן את כבוד עשרו ורב בניו ואת כל אשר גדלו המלך ואת אשר נשאו על השרים ועבדי המלך </verse>
        <verse osisID="Esth.5.12"> יב  ויאמר המן--אף לא הביאה אסתר המלכה עם המלך אל המשתה אשר עשתה כי אם אותי וגם למחר אני קרוא לה עם המלך </verse>
        <verse osisID="Esth.5.13"> יג  וכל זה איננו שוה לי  בכל עת אשר אני ראה את מרדכי היהודי--יושב בשער המלך </verse>
        <verse osisID="Esth.5.14"> יד  ותאמר לו זרש אשתו וכל אהביו יעשו עץ גבה חמשים אמה ובבקר אמר למלך ויתלו את מרדכי עליו ובא עם המלך אל המשתה שמח וייטב הדבר לפני המן ויעש העץ  {ס} </verse>
      </chapter>
      <chapter osisID="Esth.6">
        <verse osisID="Esth.6.1"> א  בלילה ההוא נדדה שנת המלך ויאמר להביא את ספר הזכרנות דברי הימים ויהיו נקראים לפני המלך </verse>
        <verse osisID="Esth.6.2"> ב  וימצא כתוב אשר הגיד מרדכי על בגתנא ותרש שני סריסי המלך--משמרי הסף  אשר בקשו לשלח יד במלך אחשורוש </verse>
        <verse osisID="Esth.6.3"> ג  ויאמר המלך--מה נעשה יקר וגדולה למרדכי על זה ויאמרו נערי המלך משרתיו לא נעשה עמו דבר </verse>
        <verse osisID="Esth.6.4"> ד  ויאמר המלך מי בחצר והמן בא לחצר בית המלך החיצונה לאמר למלך לתלות את מרדכי על העץ אשר הכין לו </verse>
        <verse osisID="Esth.6.5"> ה  ויאמרו נערי המלך אליו--הנה המן עמד בחצר ויאמר המלך יבוא </verse>
        <verse osisID="Esth.6.6"> ו  ויבוא המן ויאמר לו המלך מה לעשות באיש אשר המלך חפץ ביקרו ויאמר המן בלבו למי יחפץ המלך לעשות יקר יותר ממני </verse>
        <verse osisID="Esth.6.7"> ז  ויאמר המן אל המלך  איש אשר המלך חפץ ביקרו </verse>
        <verse osisID="Esth.6.8"> ח  יביאו לבוש מלכות אשר לבש בו המלך וסוס אשר רכב עליו המלך ואשר נתן כתר מלכות בראשו </verse>
        <verse osisID="Esth.6.9"> ט  ונתון הלבוש והסוס על יד איש משרי המלך הפרתמים והלבישו את האיש אשר המלך חפץ ביקרו והרכיבהו על הסוס ברחוב העיר וקראו לפניו ככה יעשה לאיש אשר המלך חפץ ביקרו </verse>
        <verse osisID="Esth.6.10"> י  ויאמר המלך להמן מהר קח את הלבוש ואת הסוס כאשר דברת ועשה כן למרדכי היהודי היושב בשער המלך  אל תפל דבר מכל אשר דברת </verse>
        <verse osisID="Esth.6.11"> יא  ויקח המן את הלבוש ואת הסוס וילבש את מרדכי וירכיבהו ברחוב העיר ויקרא לפניו ככה יעשה לאיש אשר המלך חפץ ביקרו </verse>
        <verse osisID="Esth.6.12"> יב  וישב מרדכי אל שער המלך והמן נדחף אל ביתו אבל וחפוי ראש </verse>
        <verse osisID="Esth.6.13"> יג  ויספר המן לזרש אשתו ולכל אהביו את כל אשר קרהו ויאמרו לו חכמיו וזרש אשתו אם מזרע היהודים מרדכי אשר החלות לנפל לפניו לא תוכל לו--כי נפול תפול לפניו </verse>
        <verse osisID="Esth.6.14"> יד  עודם מדברים עמו וסריסי המלך הגיעו ויבהלו להביא את המן אל המשתה אשר עשתה אסתר </verse>
      </chapter>
      <chapter osisID="Esth.7">
        <verse osisID="Esth.7.1"> א  ויבא המלך והמן לשתות עם אסתר המלכה </verse>
        <verse osisID="Esth.7.2"> ב  ויאמר המלך לאסתר גם ביום השני במשתה היין--מה שאלתך אסתר המלכה ותנתן לך ומה בקשתך עד חצי המלכות ותעש </verse>
        <verse osisID="Esth.7.3"> ג  ותען אסתר המלכה ותאמר--אם מצאתי חן בעיניך המלך ואם על המלך טוב  תנתן לי נפשי בשאלתי ועמי בבקשתי </verse>
        <verse osisID="Esth.7.4"> ד  כי נמכרנו אני ועמי להשמיד להרוג ולאבד ואלו לעבדים ולשפחות נמכרנו החרשתי--כי אין הצר שוה בנזק המלך  {ס} </verse>
        <verse osisID="Esth.7.5"> ה  ויאמר המלך אחשורוש ויאמר לאסתר המלכה  מי הוא זה ואי זה הוא אשר מלאו לבו לעשות כן </verse>
        <verse osisID="Esth.7.6"> ו  ותאמר אסתר--איש צר ואויב המן הרע הזה והמן נבעת מלפני המלך והמלכה </verse>
        <verse osisID="Esth.7.7"> ז  והמלך קם בחמתו ממשתה היין אל גנת הביתן והמן עמד לבקש על נפשו מאסתר המלכה--כי ראה כי כלתה אליו הרעה מאת המלך </verse>
        <verse osisID="Esth.7.8"> ח  והמלך שב מגנת הביתן אל בית משתה היין והמן נפל על המטה אשר אסתר עליה ויאמר המלך הגם לכבוש את המלכה עמי בבית הדבר יצא מפי המלך ופני המן חפו </verse>
        <verse osisID="Esth.7.9"> ט  ויאמר חרבונה אחד מן הסריסים לפני המלך גם הנה העץ אשר עשה המן למרדכי אשר דבר טוב על המלך עמד בבית המן--גבה חמשים אמה ויאמר המלך תלהו עליו </verse>
        <verse osisID="Esth.7.10"> י  ויתלו את המן על העץ אשר הכין למרדכי וחמת המלך שככה  {ס} </verse>
      </chapter>
      <chapter osisID="Esth.8">
        <verse osisID="Esth.8.1"> א  ביום ההוא נתן המלך אחשורוש לאסתר המלכה את בית המן צרר היהודיים (היהודים) ומרדכי בא לפני המלך--כי הגידה אסתר מה הוא לה </verse>
        <verse osisID="Esth.8.2"> ב  ויסר המלך את טבעתו אשר העביר מהמן ויתנה למרדכי ותשם אסתר את מרדכי על בית המן  {ס} </verse>
        <verse osisID="Esth.8.3"> ג  ותוסף אסתר ותדבר לפני המלך ותפל לפני רגליו ותבך ותתחנן לו להעביר את רעת המן האגגי ואת מחשבתו אשר חשב על היהודים </verse>
        <verse osisID="Esth.8.4"> ד  ויושט המלך לאסתר את שרבט הזהב ותקם אסתר ותעמד לפני המלך </verse>
        <verse osisID="Esth.8.5"> ה  ותאמר אם על המלך טוב ואם מצאתי חן לפניו וכשר הדבר לפני המלך וטובה אני בעיניו--יכתב להשיב את הספרים מחשבת המן בן המדתא האגגי אשר כתב לאבד את היהודים אשר בכל מדינות המלך </verse>
        <verse osisID="Esth.8.6"> ו  כי איככה אוכל וראיתי ברעה אשר ימצא את עמי ואיככה אוכל וראיתי באבדן מולדתי  {ס} </verse>
        <verse osisID="Esth.8.7"> ז  ויאמר המלך אחשורש לאסתר המלכה ולמרדכי היהודי  הנה בית המן נתתי לאסתר ואתו תלו על העץ--על אשר שלח ידו ביהודיים (ביהודים) </verse>
        <verse osisID="Esth.8.8"> ח  ואתם כתבו על היהודים כטוב בעיניכם בשם המלך וחתמו בטבעת המלך  כי כתב אשר נכתב בשם המלך ונחתום בטבעת המלך--אין להשיב </verse>
        <verse osisID="Esth.8.9"> ט  ויקראו ספרי המלך בעת ההיא בחדש השלישי הוא חדש סיון בשלושה ועשרים בו ויכתב ככל אשר צוה מרדכי אל היהודים ואל האחשדרפנים והפחות ושרי המדינות אשר מהדו ועד כוש שבע ועשרים ומאה מדינה מדינה ומדינה ככתבה ועם ועם כלשנו ואל היהודים--ככתבם וכלשונם </verse>
        <verse osisID="Esth.8.10"> י  ויכתב בשם המלך אחשורש ויחתם בטבעת המלך וישלח ספרים ביד הרצים בסוסים רכבי הרכש האחשתרנים--בני הרמכים </verse>
        <verse osisID="Esth.8.11"> יא  אשר נתן המלך ליהודים אשר בכל עיר ועיר להקהל ולעמד על נפשם--להשמיד ולהרג ולאבד את כל חיל עם ומדינה הצרים אתם טף ונשים ושללם לבוז </verse>
        <verse osisID="Esth.8.12"> יב  ביום אחד בכל מדינות המלך אחשורוש--בשלושה עשר לחדש שנים עשר הוא חדש אדר </verse>
        <verse osisID="Esth.8.13"> יג  פתשגן הכתב להנתן דת בכל מדינה ומדינה גלוי לכל העמים ולהיות היהודיים (היהודים) עתודים (עתידים) ליום הזה להנקם מאיביהם </verse>
        <verse osisID="Esth.8.14"> יד  הרצים רכבי הרכש האחשתרנים יצאו מבהלים ודחופים בדבר המלך והדת נתנה בשושן הבירה  {ס} </verse>
        <verse osisID="Esth.8.15"> טו  ומרדכי יצא מלפני המלך בלבוש מלכות תכלת וחור ועטרת זהב גדולה ותכריך בוץ וארגמן והעיר שושן צהלה ושמחה </verse>
        <verse osisID="Esth.8.16"> טז  ליהודים היתה אורה ושמחה וששן ויקר </verse>
        <verse osisID="Esth.8.17"> יז  ובכל מדינה ומדינה ובכל עיר ועיר מקום אשר דבר המלך ודתו מגיע שמחה וששון ליהודים משתה ויום טוב ורבים מעמי הארץ מתיהדים--כי נפל פחד היהודים עליהם </verse>
      </chapter>
      <chapter osisID="Esth.9">
        <verse osisID="Esth.9.1"> א  ובשנים עשר חדש הוא חדש אדר בשלושה עשר יום בו אשר הגיע דבר המלך ודתו להעשות  ביום אשר שברו איבי היהודים לשלוט בהם ונהפוך הוא אשר ישלטו היהודים המה בשנאיהם </verse>
        <verse osisID="Esth.9.2"> ב  נקהלו היהודים בעריהם בכל מדינות המלך אחשורוש לשלח יד במבקשי רעתם ואיש לא עמד לפניהם כי נפל פחדם על כל העמים </verse>
        <verse osisID="Esth.9.3"> ג  וכל שרי המדינות והאחשדרפנים והפחות ועשי המלאכה אשר למלך--מנשאים את היהודים  כי נפל פחד מרדכי עליהם </verse>
        <verse osisID="Esth.9.4"> ד  כי גדול מרדכי בבית המלך ושמעו הולך בכל המדינות  כי האיש מרדכי הולך וגדול </verse>
        <verse osisID="Esth.9.5"> ה  ויכו היהודים בכל איביהם מכת חרב והרג ואבדן ויעשו בשנאיהם כרצונם </verse>
        <verse osisID="Esth.9.6"> ו  ובשושן הבירה הרגו היהודים ואבד--חמש מאות  {ר} br איש  {ס} </verse>
        <verse osisID="Esth.9.7"> ז  ואת  {ר} br פרשנד  ת  א  {ס}  ואת  {ר} br דלפון  {ס}  ואת  {ר} br אספתא  {ס} </verse>
        <verse osisID="Esth.9.8"> ח  ואת  {ר} br פורתא  {ס}  ואת  {ר} br אדליא  {ס}  ואת  {ר} br ארידתא  {ס} </verse>
        <verse osisID="Esth.9.9"> ט  ואת  {ר} br פרמ  ש  תא  {ס}  ואת  {ר} br אריסי  {ס}  ואת  {ר} br ארידי  {ס}  ואת  {ר} br big ו /big י  ז  תא  {ס} </verse>
        <verse osisID="Esth.9.10"> י  עשרת  {ר} br בני המן בן המדתא צרר היהודים--הרגו ובבזה--לא שלחו את ידם </verse>
        <verse osisID="Esth.9.11"> יא  ביום ההוא בא מספר ההרוגים בשושן הבירה--לפני המלך </verse>
        <verse osisID="Esth.9.12"> יב  ויאמר המלך לאסתר המלכה בשושן הבירה הרגו היהודים ואבד חמש מאות איש ואת עשרת בני המן--בשאר מדינות המלך מה עשו ומה שאלתך וינתן לך ומה בקשתך עוד ותעש </verse>
        <verse osisID="Esth.9.13"> יג  ותאמר אסתר אם על המלך טוב--ינתן גם מחר ליהודים אשר בשושן לעשות כדת היום ואת עשרת בני המן יתלו על העץ </verse>
        <verse osisID="Esth.9.14"> יד  ויאמר המלך להעשות כן ותנתן דת בשושן ואת עשרת בני המן תלו </verse>
        <verse osisID="Esth.9.15"> טו  ויקהלו היהודיים (היהודים) אשר בשושן גם ביום ארבעה עשר לחדש אדר ויהרגו בשושן שלש מאות איש ובבזה--לא שלחו את ידם </verse>
        <verse osisID="Esth.9.16"> טז  ושאר היהודים אשר במדינות המלך נקהלו ועמד על נפשם ונוח מאיביהם והרוג בשנאיהם חמשה ושבעים אלף ובבזה--לא שלחו את ידם </verse>
        <verse osisID="Esth.9.17"> יז  ביום שלושה עשר לחדש אדר ונוח בארבעה עשר בו ועשה אתו יום משתה ושמחה </verse>
        <verse osisID="Esth.9.18"> יח  והיהודיים (והיהודים) אשר בשושן נקהלו בשלושה עשר בו ובארבעה עשר בו ונוח בחמשה עשר בו ועשה אתו יום משתה ושמחה </verse>
        <verse osisID="Esth.9.19"> יט  על כן היהודים הפרוזים (הפרזים) הישבים בערי הפרזות--עשים את יום ארבעה עשר לחדש אדר שמחה ומשתה ויום טוב ומשלח מנות איש לרעהו </verse>
        <verse osisID="Esth.9.20"> כ  ויכתב מרדכי את הדברים האלה וישלח ספרים אל כל היהודים אשר בכל מדינות המלך אחשורוש--הקרובים והרחוקים </verse>
        <verse osisID="Esth.9.21"> כא  לקים עליהם--להיות עשים את יום ארבעה עשר לחדש אדר ואת יום חמשה עשר בו  בכל שנה ושנה </verse>
        <verse osisID="Esth.9.22"> כב  כימים אשר נחו בהם היהודים מאיביהם והחדש אשר נהפך להם מיגון לשמחה ומאבל ליום טוב לעשות אותם ימי משתה ושמחה ומשלח מנות איש לרעהו ומתנות לאבינים </verse>
        <verse osisID="Esth.9.23"> כג  וקבל היהודים את אשר החלו לעשות ואת אשר כתב מרדכי אליהם </verse>
        <verse osisID="Esth.9.24"> כד  כי המן בן המדתא האגגי צרר כל היהודים--חשב על היהודים לאבדם והפל פור הוא הגורל להמם ולאבדם </verse>
        <verse osisID="Esth.9.25"> כה  ובבאה לפני המלך אמר עם הספר ישוב מחשבתו הרעה אשר חשב על היהודים על ראשו ותלו אתו ואת בניו על העץ </verse>
        <verse osisID="Esth.9.26"> כו  על כן קראו לימים האלה פורים על שם הפור--על כן על כל דברי האגרת הזאת ומה ראו על ככה ומה הגיע אליהם </verse>
        <verse osisID="Esth.9.27"> כז  קימו וקבל (וקבלו) היהודים עליהם ועל זרעם ועל כל הנלוים עליהם ולא יעבור--להיות עשים את שני הימים האלה ככתבם וכזמנם  בכל שנה ושנה </verse>
        <verse osisID="Esth.9.28"> כח  והימים האלה נזכרים ונעשים בכל דור ודור משפחה ומשפחה מדינה ומדינה ועיר ועיר וימי הפורים האלה לא יעברו מתוך היהודים וזכרם לא יסוף מזרעם  {ס} </verse>
        <verse osisID="Esth.9.29"> כט  ו big ת /big כתב אסתר המלכה בת אביחיל ומרדכי היהודי--את כל תקף  לקים את אגרת הפרים הזאת--השנית </verse>
        <verse osisID="Esth.9.30"> ל  וישלח ספרים אל כל היהודים אל שבע ועשרים ומאה מדינה--מלכות אחשורוש  דברי שלום ואמת </verse>
        <verse osisID="Esth.9.31"> לא  לקים את ימי הפרים האלה בזמניהם כאשר קים עליהם מרדכי היהודי ואסתר המלכה וכאשר קימו על נפשם ועל זרעם  דברי הצומות וזעקתם </verse>
        <verse osisID="Esth.9.32"> לב  ומאמר אסתר--קים דברי הפרים האלה ונכתב בספר  {ס} </verse>
      </chapter>
      <chapter osisID="Esth.10">
        <verse osisID="Esth.10.1"> א  וישם המלך אחשרש (אחשורש) מס על הארץ ואיי הים </verse>
        <verse osisID="Esth.10.2"> ב  וכל מעשה תקפו וגבורתו ופרשת גדלת מרדכי אשר גדלו המלך--הלוא הם כתובים על ספר דברי הימים למלכי מדי ופרס </verse>
        <verse osisID="Esth.10.3"> ג  כי מרדכי היהודי משנה למלך אחשורוש וגדול ליהודים ורצוי לרב אחיו--דרש טוב לעמו ודבר שלום לכל זרעו  {ש} </verse>
      </chapter>
    </div>
    <div type="book" osisID="Job">
      <chapter osisID="Job.1">
        <title> לב  ומאמר אסתר--קים דברי הפרים האלה ונכתב בספר  {ס} </title>
        <verse osisID="Job.1.1"> א  איש היה בארץ עוץ איוב שמו והיה האיש ההוא תם וישר וירא אלהים--וסר מרע </verse>
        <verse osisID="Job.1.2"> ב  ויולדו לו שבעה בנים ושלוש בנות </verse>
        <verse osisID="Job.1.3"> ג  ויהי מקנהו שבעת אלפי צאן ושלשת אלפי גמלים וחמש מאות צמד בקר וחמש מאות אתונות ועבדה רבה מאד ויהי האיש ההוא גדול מכל בני קדם </verse>
        <verse osisID="Job.1.4"> ד  והלכו בניו ועשו משתה בית איש יומו ושלחו וקראו לשלשת אחיתיהם לאכל ולשתות עמהם </verse>
        <verse osisID="Job.1.5"> ה  ויהי כי הקיפו ימי המשתה וישלח איוב ויקדשם והשכים בבקר והעלה עלות מספר כלם--כי אמר איוב אולי חטאו בני וברכו אלהים בלבבם  ככה יעשה איוב כל הימים  {פ} </verse>
        <verse osisID="Job.1.6"> ו  ויהי היום--ויבאו בני האלהים להתיצב על יהוה ויבוא גם השטן בתוכם </verse>
        <verse osisID="Job.1.7"> ז  ויאמר יהוה אל השטן מאין תבא ויען השטן את יהוה ויאמר משוט בארץ ומהתהלך בה </verse>
        <verse osisID="Job.1.8"> ח  ויאמר יהוה אל השטן השמת לבך על עבדי איוב  כי אין כמהו בארץ איש תם וישר ירא אלהים וסר מרע </verse>
        <verse osisID="Job.1.9"> ט  ויען השטן את יהוה ויאמר  החנם ירא איוב אלהים </verse>
        <verse osisID="Job.1.10"> י  הלא את (אתה) שכת בעדו ובעד ביתו ובעד כל אשר לו--מסביב  מעשה ידיו ברכת ומקנהו פרץ בארץ </verse>
        <verse osisID="Job.1.11"> יא  ואולם שלח נא ידך וגע בכל אשר לו--אם לא על פניך יברכך </verse>
        <verse osisID="Job.1.12"> יב  ויאמר יהוה אל השטן הנה כל אשר לו בידך--רק אליו אל תשלח ידך ויצא השטן מעם פני יהוה </verse>
        <verse osisID="Job.1.13"> יג  ויהי היום ובניו ובנתיו אכלים ושתים יין בבית אחיהם הבכור </verse>
        <verse osisID="Job.1.14"> יד  ומלאך בא אל איוב ויאמר  הבקר היו חרשות והאתנות רעות על ידיהם </verse>
        <verse osisID="Job.1.15"> טו  ותפל שבא ותקחם ואת הנערים הכו לפי חרב ואמלטה רק אני לבדי להגיד לך </verse>
        <verse osisID="Job.1.16"> טז  עוד זה מדבר וזה בא ויאמר אש אלהים נפלה מן השמים ותבער בצאן ובנערים ותאכלם ואמלטה רק אני לבדי להגיד לך </verse>
        <verse osisID="Job.1.17"> יז  עוד זה מדבר וזה בא ויאמר כשדים שמו שלשה ראשים ויפשטו על הגמלים ויקחום ואת הנערים הכו לפי חרב ואמלטה רק אני לבדי להגיד לך </verse>
        <verse osisID="Job.1.18"> יח  עד זה מדבר וזה בא ויאמר  בניך ובנותיך אכלים ושתים יין בבית אחיהם הבכור </verse>
        <verse osisID="Job.1.19"> יט  והנה רוח גדולה באה מעבר המדבר ויגע בארבע פנות הבית ויפל על הנערים וימותו ואמלטה רק אני לבדי להגיד לך </verse>
        <verse osisID="Job.1.20"> כ  ויקם איוב ויקרע את מעלו ויגז את ראשו ויפל ארצה וישתחו </verse>
        <verse osisID="Job.1.21"> כא  ויאמר ערם יצתי מבטן אמי וערם אשוב שמה--יהוה נתן ויהוה לקח יהי שם יהוה מברך </verse>
        <verse osisID="Job.1.22"> כב  בכל זאת לא חטא איוב ולא נתן תפלה לאלהים  {פ} </verse>
      </chapter>
      <chapter osisID="Job.2">
        <verse osisID="Job.2.1"> א  ויהי היום--ויבאו בני האלהים להתיצב על יהוה ויבוא גם השטן בתכם להתיצב על יהוה </verse>
        <verse osisID="Job.2.2"> ב  ויאמר יהוה אל השטן אי מזה תבא ויען השטן את יהוה ויאמר משט בארץ ומהתהלך בה </verse>
        <verse osisID="Job.2.3"> ג  ויאמר יהוה אל השטן השמת לבך אל עבדי איוב--כי אין כמהו בארץ איש תם וישר ירא אלהים וסר מרע ועדנו מחזיק בתמתו ותסיתני בו לבלעו חנם </verse>
        <verse osisID="Job.2.4"> ד  ויען השטן את יהוה ויאמר  עור בעד עור וכל אשר לאיש--יתן בעד נפשו </verse>
        <verse osisID="Job.2.5"> ה  אולם שלח נא ידך וגע אל עצמו ואל בשרו--אם לא אל פניך יברכך </verse>
        <verse osisID="Job.2.6"> ו  ויאמר יהוה אל השטן הנו בידך  אך את נפשו שמר </verse>
        <verse osisID="Job.2.7"> ז  ויצא השטן מאת פני יהוה ויך את איוב בשחין רע מכף רגלו עד (ועד) קדקדו </verse>
        <verse osisID="Job.2.8"> ח  ויקח לו חרש להתגרד בו והוא ישב בתוך האפר </verse>
        <verse osisID="Job.2.9"> ט  ותאמר לו אשתו עדך מחזיק בתמתך ברך אלהים ומת </verse>
        <verse osisID="Job.2.10"> י  ויאמר אליה כדבר אחת הנבלות תדברי--גם את הטוב נקבל מאת האלהים ואת הרע לא נקבל בכל זאת לא חטא איוב בשפתיו  {פ} </verse>
        <verse osisID="Job.2.11"> יא  וישמעו שלשת רעי איוב את כל הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד לו ולנחמו </verse>
        <verse osisID="Job.2.12"> יב  וישאו את עיניהם מרחוק ולא הכירהו וישאו קולם ויבכו ויקרעו איש מעלו ויזרקו עפר על ראשיהם השמימה </verse>
        <verse osisID="Job.2.13"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
      </chapter>
      <chapter osisID="Job.3">
        <verse osisID="Job.3.1"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.2"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.3"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.4"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.5"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.6"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.7"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.8"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.9"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.10"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.11"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.12"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.13"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.14"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.15"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.16"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.17"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.18"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.19"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.20"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.21"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.22"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.23"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.24"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.25"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
        <verse osisID="Job.3.26"> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </verse>
      </chapter>
      <chapter osisID="Job.4">
        <title> יג  וישבו אתו לארץ שבעת ימים ושבעת לילות ואין דבר אליו דבר--כי ראו כי גדל הכאב מאד </title>
        <verse osisID="Job.4.1"> א                    ויען אליפז התימני ויאמר br </verse>
        <verse osisID="Job.4.2"> ב    הנסה דבר אליך תלאה    ועצר במלין מי יוכל br </verse>
        <verse osisID="Job.4.3"> ג    הנה יסרת רבים    וידים רפות תחזק br </verse>
        <verse osisID="Job.4.4"> ד    כושל יקימון מליך    וברכים כרעות תאמץ br </verse>
        <verse osisID="Job.4.5"> ה    כי עתה תבוא אליך ותלא    תגע עדיך ותבהל br </verse>
        <verse osisID="Job.4.6"> ו    הלא יראתך כסלתך    תקותך ותם דרכיך br </verse>
        <verse osisID="Job.4.7"> ז    זכר-נא--מי הוא נקי אבד    ואיפה ישרים נכחדו br </verse>
        <verse osisID="Job.4.8"> ח    כאשר ראיתי חרשי און    וזרעי עמל יקצרהו br </verse>
        <verse osisID="Job.4.9"> ט    מנשמת אלוה יאבדו    ומרוח אפו יכלו br </verse>
        <verse osisID="Job.4.10"> י    שאגת אריה וקול שחל    ושני כפירים נתעו br </verse>
        <verse osisID="Job.4.11"> יא    ליש אבד מבלי-טרף    ובני לביא יתפרדו br </verse>
        <verse osisID="Job.4.12"> יב    ואלי דבר יגנב    ותקח אזני שמץ מנהו br </verse>
        <verse osisID="Job.4.13"> יג    בשעפים מחזינות לילה    בנפל תרדמה על-אנשים br </verse>
        <verse osisID="Job.4.14"> יד    פחד קראני ורעדה    ורב עצמותי הפחיד br </verse>
        <verse osisID="Job.4.15"> טו    ורוח על-פני יחלף    תסמר שערת בשרי br </verse>
        <verse osisID="Job.4.16"> טז    יעמד ולא אכיר מראהו--    תמונה לנגד עיני br דממה וקול    אשמע br </verse>
        <verse osisID="Job.4.17"> יז    האנוש מאלוה יצדק    אם מעשהו יטהר-גבר br </verse>
        <verse osisID="Job.4.18"> יח    הן בעבדיו לא יאמין    ובמלאכיו ישים תהלה br </verse>
        <verse osisID="Job.4.19"> יט    אף שכני בתי-חמר--אשר-בעפר יסודם    ידכאום לפני-עש br </verse>
        <verse osisID="Job.4.20"> כ    מבקר לערב יכתו    מבלי משים לנצח יאבדו br </verse>
        <verse osisID="Job.4.21"> כא    הלא-נסע יתרם בם    ימותו ולא בחכמה </verse>
      </chapter>
      <chapter osisID="Job.5">
        <verse osisID="Job.5.1"> א    קרא-נא היש עונך    ואל-מי מקדשים תפנה br </verse>
        <verse osisID="Job.5.2"> ב    כי-לאויל יהרג-כעש    ופתה תמית קנאה br </verse>
        <verse osisID="Job.5.3"> ג    אני-ראיתי אויל משריש    ואקוב נוהו פתאם br </verse>
        <verse osisID="Job.5.4"> ד    ירחקו בניו מישע    וידכאו בשער ואין מציל br </verse>
        <verse osisID="Job.5.5"> ה    אשר קצירו רעב יאכל--ואל-מצנים יקחהו    ושאף צמים חילם br </verse>
        <verse osisID="Job.5.6"> ו    כי לא-יצא מעפר און    ומאדמה לא-יצמח עמל br </verse>
        <verse osisID="Job.5.7"> ז    כי-אדם לעמל יולד    ובני-רשף יגביהו עוף br </verse>
        <verse osisID="Job.5.8"> ח    אולם--אני אדרש אל-אל    ואל-אלהים אשים דברתי br </verse>
        <verse osisID="Job.5.9"> ט    עשה גדלות ואין חקר    נפלאות עד-אין מספר br </verse>
        <verse osisID="Job.5.10"> י    הנתן מטר על-פני-ארץ    ושלח מים על-פני חוצות br </verse>
        <verse osisID="Job.5.11"> יא    לשום שפלים למרום    וקדרים שגבו ישע br </verse>
        <verse osisID="Job.5.12"> יב    מפר מחשבות ערומים    ולא-תעשנה ידיהם תשיה br </verse>
        <verse osisID="Job.5.13"> יג    לכד חכמים בערמם    ועצת נפתלים נמהרה br </verse>
        <verse osisID="Job.5.14"> יד    יומם יפגשו-חשך    וכלילה ימששו בצהרים br </verse>
        <verse osisID="Job.5.15"> טו    וישע מחרב מפיהם    ומיד חזק אביון br </verse>
        <verse osisID="Job.5.16"> טז    ותהי לדל תקוה    ועלתה קפצה פיה br </verse>
        <verse osisID="Job.5.17"> יז    הנה אשרי אנוש יוכחנו אלוה    ומוסר שדי אל-תמאס br </verse>
        <verse osisID="Job.5.18"> יח    כי הוא יכאיב ויחבש    ימחץ וידו תרפינה br </verse>
        <verse osisID="Job.5.19"> יט    בשש צרות יצילך    ובשבע לא-יגע בך רע br </verse>
        <verse osisID="Job.5.20"> כ    ברעב פדך ממות    ובמלחמה מידי חרב br </verse>
        <verse osisID="Job.5.21"> כא    בשוט לשון תחבא    ולא-תירא משד כי יבוא br </verse>
        <verse osisID="Job.5.22"> כב    לשד ולכפן תשחק    ומחית הארץ אל-תירא br </verse>
        <verse osisID="Job.5.23"> כג    כי עם-אבני השדה בריתך    וחית השדה השלמה-לך br </verse>
        <verse osisID="Job.5.24"> כד    וידעת כי-שלום אהלך    ופקדת נוך ולא תחטא br </verse>
        <verse osisID="Job.5.25"> כה    וידעת כי-רב זרעך    וצאצאיך כעשב הארץ br </verse>
        <verse osisID="Job.5.26"> כו    תבוא בכלח אלי-קבר    כעלות גדיש בעתו br </verse>
        <verse osisID="Job.5.27"> כז    הנה-זאת חקרנוה כן-היא    שמענה ואתה דע-לך </verse>
      </chapter>
      <chapter osisID="Job.6">
        <verse osisID="Job.6.1"> א                    ויען איוב ויאמר br </verse>
        <verse osisID="Job.6.2"> ב    לו--שקול ישקל כעשי    והיתי (והותי) במאזנים ישאו-יחד br </verse>
        <verse osisID="Job.6.3"> ג    כי-עתה--מחול ימים יכבד    על-כן דברי לעו br </verse>
        <verse osisID="Job.6.4"> ד    כי חצי שדי עמדי--אשר חמתם שתה רוחי    בעותי אלוה יערכוני br </verse>
        <verse osisID="Job.6.5"> ה    הינהק-פרא עלי-דשא    אם יגעה-שור על-בלילו br </verse>
        <verse osisID="Job.6.6"> ו    היאכל תפל מבלי-מלח    אם-יש-טעם בריר חלמות br </verse>
        <verse osisID="Job.6.7"> ז    מאנה לנגוע נפשי    המה כדוי לחמי br </verse>
        <verse osisID="Job.6.8"> ח    מי-יתן תבוא שאלתי    ותקותי יתן אלוה br </verse>
        <verse osisID="Job.6.9"> ט    ויאל אלוה וידכאני    יתר ידו ויבצעני br </verse>
        <verse osisID="Job.6.10"> י    ותהי-עוד נחמתי--    ואסלדה בחילה לא יחמול br כי-לא כחדתי    אמרי קדוש br </verse>
        <verse osisID="Job.6.11"> יא    מה-כחי כי-איחל    ומה-קצי כי-אאריך נפשי br </verse>
        <verse osisID="Job.6.12"> יב    אם-כח אבנים כחי    אם-בשרי נחוש br </verse>
        <verse osisID="Job.6.13"> יג    האם אין עזרתי בי    ותשיה נדחה ממני br </verse>
        <verse osisID="Job.6.14"> יד    למס מרעהו חסד    ויראת שדי יעזוב br </verse>
        <verse osisID="Job.6.15"> טו    אחי בגדו כמו-נחל    כאפיק נחלים יעברו br </verse>
        <verse osisID="Job.6.16"> טז    הקדרים מני-קרח    עלימו יתעלם-שלג br </verse>
        <verse osisID="Job.6.17"> יז    בעת יזרבו נצמתו    בחמו נדעכו ממקומם br </verse>
        <verse osisID="Job.6.18"> יח    ילפתו ארחות דרכם    יעלו בתהו ויאבדו br </verse>
        <verse osisID="Job.6.19"> יט    הביטו ארחות תמא    הליכת שבא קוו-למו br </verse>
        <verse osisID="Job.6.20"> כ    בשו כי-בטח    באו עדיה ויחפרו br </verse>
        <verse osisID="Job.6.21"> כא    כי-עתה הייתם לא    תראו חתת ותיראו br </verse>
        <verse osisID="Job.6.22"> כב    הכי-אמרתי הבו לי    ומכחכם שחדו בעדי br </verse>
        <verse osisID="Job.6.23"> כג    ומלטוני מיד-צר    ומיד עריצים תפדוני br </verse>
        <verse osisID="Job.6.24"> כד    הורוני ואני אחריש    ומה-שגיתי הבינו לי br </verse>
        <verse osisID="Job.6.25"> כה    מה-נמרצו אמרי-ישר    ומה-יוכיח הוכח מכם br </verse>
        <verse osisID="Job.6.26"> כו    הלהוכח מלים תחשבו    ולרוח אמרי נואש br </verse>
        <verse osisID="Job.6.27"> כז    אף-על-יתום תפילו    ותכרו על-ריעכם br </verse>
        <verse osisID="Job.6.28"> כח    ועתה הואילו פנו-בי    ועל-פניכם אם-אכזב br </verse>
        <verse osisID="Job.6.29"> כט    שובו-נא אל-תהי עולה    ושבי (ושבו) עוד צדקי-בה br </verse>
        <verse osisID="Job.6.30"> ל    היש-בלשוני עולה    אם-חכי לא-יבין הוות </verse>
      </chapter>
      <chapter osisID="Job.7">
        <verse osisID="Job.7.1"> א    הלא-צבא לאנוש על- (עלי-) ארץ    וכימי שכיר ימיו br </verse>
        <verse osisID="Job.7.2"> ב    כעבד ישאף-צל    וכשכיר יקוה פעלו br </verse>
        <verse osisID="Job.7.3"> ג    כן הנחלתי לי ירחי-שוא    ולילות עמל מנו-לי br </verse>
        <verse osisID="Job.7.4"> ד    אם-שכבתי--    ואמרתי מתי אקום ומדד-ערב br ושבעתי נדדים    עדי-נשף br </verse>
        <verse osisID="Job.7.5"> ה    לבש בשרי רמה ו  ג  יש (וגוש) עפר    עורי רגע וימאס br </verse>
        <verse osisID="Job.7.6"> ו    ימי קלו מני-ארג    ויכלו באפס תקוה br </verse>
        <verse osisID="Job.7.7"> ז    זכר כי-רוח חיי    לא-תשוב עיני לראות טוב br </verse>
        <verse osisID="Job.7.8"> ח    לא-תשורני עין ראי    עיניך בי ואינני br </verse>
        <verse osisID="Job.7.9"> ט    כלה ענן וילך    כן יורד שאול לא יעלה br </verse>
        <verse osisID="Job.7.10"> י    לא-ישוב עוד לביתו    ולא-יכירנו עוד מקמו br </verse>
        <verse osisID="Job.7.11"> יא    גם-אני    לא אחשך-פי br אדברה בצר רוחי    אשיחה במר נפשי br </verse>
        <verse osisID="Job.7.12"> יב    הים-אני אם-תנין    כי-תשים עלי משמר br </verse>
        <verse osisID="Job.7.13"> יג    כי-אמרתי תנחמני ערשי    ישא בשיחי משכבי br </verse>
        <verse osisID="Job.7.14"> יד    וחתתני בחלמות    ומחזינות תבעתני br </verse>
        <verse osisID="Job.7.15"> טו    ותבחר מחנק נפשי    מות מעצמותי br </verse>
        <verse osisID="Job.7.16"> טז    מאסתי לא-לעלם אחיה    חדל ממני כי-הבל ימי br </verse>
        <verse osisID="Job.7.17"> יז    מה-אנוש כי תגדלנו    וכי-תשית אליו לבך br </verse>
        <verse osisID="Job.7.18"> יח    ותפקדנו לבקרים    לרגעים תבחננו br </verse>
        <verse osisID="Job.7.19"> יט    כמה לא-תשעה ממני    לא-תרפני עד-בלעי רקי br </verse>
        <verse osisID="Job.7.20"> כ    חטאתי מה אפעל לך--    נצר האדם br למה שמתני למפגע לך    ואהיה עלי למשא br </verse>
        <verse osisID="Job.7.21"> כא    ומה לא-תשא פשעי--    ותעביר את-עוני br כי-עתה לעפר אשכב    ושחרתני ואינני </verse>
      </chapter>
      <chapter osisID="Job.8">
        <verse osisID="Job.8.1"> א                    ויען בלדד השוחי ויאמר br </verse>
        <verse osisID="Job.8.2"> ב    עד-אן תמלל-אלה    ורוח כביר אמרי-פיך br </verse>
        <verse osisID="Job.8.3"> ג    האל יעות משפט    ואם-שדי יעות-צדק br </verse>
        <verse osisID="Job.8.4"> ד    אם-בניך חטאו-לו    וישלחם ביד-פשעם br </verse>
        <verse osisID="Job.8.5"> ה    אם-אתה תשחר אל-אל    ואל-שדי תתחנן br </verse>
        <verse osisID="Job.8.6"> ו    אם-זך וישר אתה    כי-עתה יעיר עליך ושלם נות צדקך br </verse>
        <verse osisID="Job.8.7"> ז    והיה ראשיתך מצער    ואחריתך ישגה מאד br </verse>
        <verse osisID="Job.8.8"> ח    כי-שאל-נא לדר רישון    וכונן לחקר אבותם br </verse>
        <verse osisID="Job.8.9"> ט    כי-תמול אנחנו ולא נדע    כי צל ימינו עלי-ארץ br </verse>
        <verse osisID="Job.8.10"> י    הלא-הם יורוך יאמרו לך    ומלבם יוצאו מלים br </verse>
        <verse osisID="Job.8.11"> יא    היגאה-גמא בלא בצה    ישגה-אחו בלי-מים br </verse>
        <verse osisID="Job.8.12"> יב    עדנו באבו לא יקטף    ולפני כל-חציר ייבש br </verse>
        <verse osisID="Job.8.13"> יג    כן--ארחות כל-שכחי אל    ותקות חנף תאבד br </verse>
        <verse osisID="Job.8.14"> יד    אשר-יקוט כסלו    ובית עכביש מבטחו br </verse>
        <verse osisID="Job.8.15"> טו    ישען על-ביתו ולא יעמד    יחזיק בו ולא יקום br </verse>
        <verse osisID="Job.8.16"> טז    רטב הוא לפני-שמש    ועל גנתו ינקתו תצא br </verse>
        <verse osisID="Job.8.17"> יז    על-גל שרשיו יסבכו    בית אבנים יחזה br </verse>
        <verse osisID="Job.8.18"> יח    אם-יבלענו ממקמו    וכחש בו לא ראיתיך br </verse>
        <verse osisID="Job.8.19"> יט    הן-הוא משוש דרכו    ומעפר אחר יצמחו br </verse>
        <verse osisID="Job.8.20"> כ    הן-אל לא ימאס-תם    ולא-יחזיק ביד-מרעים br </verse>
        <verse osisID="Job.8.21"> כא    עד-ימלה שחוק פיך    ושפתיך תרועה br </verse>
        <verse osisID="Job.8.22"> כב    שנאיך ילבשו-בשת    ואהל רשעים איננו </verse>
      </chapter>
      <chapter osisID="Job.9">
        <verse osisID="Job.9.1"> א                    ויען איוב ויאמר br </verse>
        <verse osisID="Job.9.2"> ב    אמנם ידעתי כי-כן    ומה-יצדק אנוש עם-אל br </verse>
        <verse osisID="Job.9.3"> ג    אם-יחפץ לריב עמו--    לא-יעננו אחת מני-אלף br </verse>
        <verse osisID="Job.9.4"> ד    חכם לבב ואמיץ כח--    מי-הקשה אליו וישלם br </verse>
        <verse osisID="Job.9.5"> ה    המעתיק הרים ולא ידעו--    אשר הפכם באפו br </verse>
        <verse osisID="Job.9.6"> ו    המרגיז ארץ ממקומה    ועמודיה יתפלצון br </verse>
        <verse osisID="Job.9.7"> ז    האמר לחרס ולא יזרח    ובעד כוכבים יחתם br </verse>
        <verse osisID="Job.9.8"> ח    נטה שמים לבדו    ודורך על-במתי ים br </verse>
        <verse osisID="Job.9.9"> ט    עשה-עש כסיל וכימה    וחדרי תמן br </verse>
        <verse osisID="Job.9.10"> י    עשה גדלות עד-אין חקר    ונפלאות עד-אין מספר br </verse>
        <verse osisID="Job.9.11"> יא    הן יעבר עלי ולא אראה    ויחלף ולא-אבין לו br </verse>
        <verse osisID="Job.9.12"> יב    הן יחתף מי ישיבנו    מי-יאמר אליו מה-תעשה br </verse>
        <verse osisID="Job.9.13"> יג    אלוה לא-ישיב אפו    תחתו שחחו עזרי רהב br </verse>
        <verse osisID="Job.9.14"> יד    אף כי-אנכי אעננו    אבחרה דברי עמו br </verse>
        <verse osisID="Job.9.15"> טו    אשר אם-צדקתי לא אענה    למשפטי אתחנן br </verse>
        <verse osisID="Job.9.16"> טז    אם-קראתי ויענני--    לא-אאמין כי-יאזין קולי br </verse>
        <verse osisID="Job.9.17"> יז    אשר-בשערה ישופני    והרבה פצעי חנם br </verse>
        <verse osisID="Job.9.18"> יח    לא-יתנני השב רוחי    כי ישבעני ממררים br </verse>
        <verse osisID="Job.9.19"> יט    אם-לכח אמיץ הנה    ואם-למשפט מי יועידני br </verse>
        <verse osisID="Job.9.20"> כ    אם-אצדק פי ירשיעני    תם-אני ויעקשני br </verse>
        <verse osisID="Job.9.21"> כא    תם-אני לא-אדע נפשי    אמאס חיי br </verse>
        <verse osisID="Job.9.22"> כב    אחת היא    על-כן אמרתי--תם ורשע הוא מכלה br </verse>
        <verse osisID="Job.9.23"> כג    אם-שוט ימית פתאם--    למסת נקים ילעג br </verse>
        <verse osisID="Job.9.24"> כד    ארץ נתנה ביד-רשע--    פני-שפטיה יכסה br אם-לא אפוא    מי-הוא br </verse>
        <verse osisID="Job.9.25"> כה    וימי קלו מני-רץ    ברחו לא-ראו טובה br </verse>
        <verse osisID="Job.9.26"> כו    חלפו עם-אניות אבה    כנשר יטוש עלי-אכל br </verse>
        <verse osisID="Job.9.27"> כז    אם-אמרי אשכחה שיחי    אעזבה פני ואבליגה br </verse>
        <verse osisID="Job.9.28"> כח    יגרתי כל-עצבתי    ידעתי כי-לא תנקני br </verse>
        <verse osisID="Job.9.29"> כט    אנכי ארשע    למה-זה הבל איגע br </verse>
        <verse osisID="Job.9.30"> ל    אם-התרחצתי במו- (במי-) שלג    והזכותי בבר כפי br </verse>
        <verse osisID="Job.9.31"> לא    אז בשחת תטבלני    ותעבוני שלמותי br </verse>
        <verse osisID="Job.9.32"> לב    כי-לא-איש כמוני אעננו    נבוא יחדו במשפט br </verse>
        <verse osisID="Job.9.33"> לג    לא יש-בינינו מוכיח--    ישת ידו על-שנינו br </verse>
        <verse osisID="Job.9.34"> לד    יסר מעלי שב big ט /big ו    ואמתו אל-תבעתני br </verse>
        <verse osisID="Job.9.35"> לה    אדברה ולא איראנו    כי לא-כן אנכי עמדי </verse>
      </chapter>
      <chapter osisID="Job.10">
        <verse osisID="Job.10.1"> א    נקטה נפשי בחיי    אעזבה עלי שיחי אדברה במר נפשי br </verse>
        <verse osisID="Job.10.2"> ב    אמר אל-אלוה אל-תרשיעני    הודיעני על מה-תריבני br </verse>
        <verse osisID="Job.10.3"> ג    הטוב לך כי תעשק--כי-תמאס יגיע כפיך    ועל-עצת רשעים הופעת br </verse>
        <verse osisID="Job.10.4"> ד    העיני בשר לך    אם-כראות אנוש תראה br </verse>
        <verse osisID="Job.10.5"> ה    הכימי אנוש ימיך    אם-שנותיך כימי גבר br </verse>
        <verse osisID="Job.10.6"> ו    כי-תבקש לעוני    ולחטאתי תדרוש br </verse>
        <verse osisID="Job.10.7"> ז    על-דעתך כי-לא ארשע    ואין מידך מציל br </verse>
        <verse osisID="Job.10.8"> ח    ידיך עצבוני ויעשוני    יחד סביב ותבלעני br </verse>
        <verse osisID="Job.10.9"> ט    זכר-נא כי-כחמר עשיתני    ואל-עפר תשיבני br </verse>
        <verse osisID="Job.10.10"> י    הלא כחלב תתיכני    וכגבנה תקפיאני br </verse>
        <verse osisID="Job.10.11"> יא    עור ובשר תלבישני    ובעצמות וגידים תשככני br </verse>
        <verse osisID="Job.10.12"> יב    חיים וחסד עשית עמדי    ופקדתך שמרה רוחי br </verse>
        <verse osisID="Job.10.13"> יג    ואלה צפנת בלבבך    ידעתי כי-זאת עמך br </verse>
        <verse osisID="Job.10.14"> יד    אם-חטאתי ושמרתני    ומעוני לא תנקני br </verse>
        <verse osisID="Job.10.15"> טו    אם רשעתי אללי לי--    וצדקתי לא-אשא ראשי br שבע קלון    וראה עניי br </verse>
        <verse osisID="Job.10.16"> טז    ויגאה כשחל תצודני    ותשב תתפלא-בי br </verse>
        <verse osisID="Job.10.17"> יז    תחדש עדיך נגדי ותרב כעשך עמדי    חליפות וצבא עמי br </verse>
        <verse osisID="Job.10.18"> יח    ולמה מרחם הצאתני    אגוע ועין לא-תראני br </verse>
        <verse osisID="Job.10.19"> יט    כאשר לא-הייתי אהיה    מבטן לקבר אובל br </verse>
        <verse osisID="Job.10.20"> כ    הלא-מעט ימי יחדל (וחדל)    ישית (ושית) ממני ואבליגה מעט br </verse>
        <verse osisID="Job.10.21"> כא    בטרם אלך ולא אשוב--    אל-ארץ חשך וצלמות br </verse>
        <verse osisID="Job.10.22"> כב    ארץ עפתה כמו אפל--צלמות ולא סדרים    ותפע כמו-אפל </verse>
      </chapter>
      <chapter osisID="Job.11">
        <verse osisID="Job.11.1"> א                    ויען צפר הנעמתי ויאמר br </verse>
        <verse osisID="Job.11.2"> ב    הרב דברים לא יענה    ואם-איש שפתים יצדק br </verse>
        <verse osisID="Job.11.3"> ג    בדיך מתים יחרישו    ותלעג ואין מכלם br </verse>
        <verse osisID="Job.11.4"> ד    ותאמר זך לקחי    ובר הייתי בעיניך br </verse>
        <verse osisID="Job.11.5"> ה    ואולם--מי יתן אלוה דבר    ויפתח שפתיו עמך br </verse>
        <verse osisID="Job.11.6"> ו    ויגד-לך תעלמות חכמה--    כי-כפלים לתושיה br ודע--    כי-ישה לך אלוה מעונך br </verse>
        <verse osisID="Job.11.7"> ז    החקר אלוה תמצא    אם עד-תכלית שדי תמצא br </verse>
        <verse osisID="Job.11.8"> ח    גבהי שמים מה-תפעל    עמקה משאול מה-תדע br </verse>
        <verse osisID="Job.11.9"> ט    ארכה מארץ מדה    ורחבה מני-ים br </verse>
        <verse osisID="Job.11.10"> י    אם-יחלף ויסגיר    ויקהיל ומי ישיבנו br </verse>
        <verse osisID="Job.11.11"> יא    כי-הוא ידע מתי-שוא    וירא-און ולא יתבונן br </verse>
        <verse osisID="Job.11.12"> יב    ואיש נבוב ילבב    ועיר פרא אדם יולד br </verse>
        <verse osisID="Job.11.13"> יג    אם-אתה הכינות לבך    ופרשת אליו כפיך br </verse>
        <verse osisID="Job.11.14"> יד    אם-און בידך הרחיקהו    ואל-תשכן באהליך עולה br </verse>
        <verse osisID="Job.11.15"> טו    כי-אז תשא פניך ממום    והיית מצק ולא תירא br </verse>
        <verse osisID="Job.11.16"> טז    כי-אתה עמל תשכח    כמים עברו תזכר br </verse>
        <verse osisID="Job.11.17"> יז    ומצהרים יקום חלד    תעפה כבקר תהיה br </verse>
        <verse osisID="Job.11.18"> יח    ובטחת כי-יש תקוה    וחפרת לבטח תשכב br </verse>
        <verse osisID="Job.11.19"> יט    ורבצת ואין מחריד    וחלו פניך רבים br </verse>
        <verse osisID="Job.11.20"> כ    ועיני רשעים תכלינה    ומנוס אבד מנהם ותקותם מפח-נפש </verse>
      </chapter>
      <chapter osisID="Job.12">
        <verse osisID="Job.12.1"> א                    ויען איוב ויאמר br </verse>
        <verse osisID="Job.12.2"> ב    אמנם כי אתם-עם    ועמכם תמות חכמה br </verse>
        <verse osisID="Job.12.3"> ג    גם-לי לבב כמוכם--לא-נפל אנכי מכם    ואת-מי-אין כמו-אלה br </verse>
        <verse osisID="Job.12.4"> ד    שחק לרעהו אהיה--קרא לאלוה ויענהו    שחוק צדיק תמים br </verse>
        <verse osisID="Job.12.5"> ה    לפיד בוז לעשתות שאנן--    נכון למועדי רגל br </verse>
        <verse osisID="Job.12.6"> ו    ישליו אהלים לשדדים ובטחות למרגיזי אל--    לאשר הביא אלוה בידו br </verse>
        <verse osisID="Job.12.7"> ז    ואולם--שאל-נא בהמות ותרך    ועוף השמים ויגד-לך br </verse>
        <verse osisID="Job.12.8"> ח    או שיח לארץ ותרך    ויספרו לך דגי הים br </verse>
        <verse osisID="Job.12.9"> ט    מי לא-ידע בכל-אלה    כי יד-יהוה עשתה זאת br </verse>
        <verse osisID="Job.12.10"> י    אשר בידו נפש כל-חי    ורוח כל-בשר-איש br </verse>
        <verse osisID="Job.12.11"> יא    הלא-אזן מלין תבחן    וחך אכל יטעם-לו br </verse>
        <verse osisID="Job.12.12"> יב    בישישים חכמה    וארך ימים תבונה br </verse>
        <verse osisID="Job.12.13"> יג    עמו חכמה וגבורה    לו עצה ותבונה br </verse>
        <verse osisID="Job.12.14"> יד    הן יהרוס ולא יבנה    יסגר על-איש ולא יפתח br </verse>
        <verse osisID="Job.12.15"> טו    הן יעצר במים ויבשו    וישלחם ויהפכו ארץ br </verse>
        <verse osisID="Job.12.16"> טז    עמו עז ותושיה    לו שגג ומשגה br </verse>
        <verse osisID="Job.12.17"> יז    מוליך יועצים שולל    ושפטים יהולל br </verse>
        <verse osisID="Job.12.18"> יח    מוסר מלכים פתח    ויאסר אזור במתניהם br </verse>
        <verse osisID="Job.12.19"> יט    מוליך כהנים שולל    ואתנים יסלף br </verse>
        <verse osisID="Job.12.20"> כ    מסיר שפה לנאמנים    וטעם זקנים יקח br </verse>
        <verse osisID="Job.12.21"> כא    שופך בוז על-נדיבים    ומזיח אפיקים רפה br </verse>
        <verse osisID="Job.12.22"> כב    מגלה עמקות מני-חשך    ויצא לאור צלמות br </verse>
        <verse osisID="Job.12.23"> כג    משגיא לגוים ויאבדם    שטח לגוים וינחם br </verse>
        <verse osisID="Job.12.24"> כד    מסיר--לב ראשי עם-הארץ    ויתעם בתהו לא-דרך br </verse>
        <verse osisID="Job.12.25"> כה    ימששו-חשך ולא-אור    ויתעם כשכור </verse>
      </chapter>
      <chapter osisID="Job.13">
        <verse osisID="Job.13.1"> א    הן-כל ראתה עיני    שמעה אזני ותבן לה br </verse>
        <verse osisID="Job.13.2"> ב    כדעתכם ידעתי גם-אני    לא-נפל אנכי מכם br </verse>
        <verse osisID="Job.13.3"> ג    אולם--אני אל-שדי אדבר    והוכח אל-אל אחפץ br </verse>
        <verse osisID="Job.13.4"> ד    ואולם אתם טפלי-שקר    רפאי אלל כלכם br </verse>
        <verse osisID="Job.13.5"> ה    מי-יתן החרש תחרישון    ותהי לכם לחכמה br </verse>
        <verse osisID="Job.13.6"> ו    שמעו-נא תוכחתי    ורבות שפתי הקשיבו br </verse>
        <verse osisID="Job.13.7"> ז    הלאל תדברו עולה    ולו תדברו רמיה br </verse>
        <verse osisID="Job.13.8"> ח    הפניו תשאון    אם-לאל תריבון br </verse>
        <verse osisID="Job.13.9"> ט    הטוב כי-יחקר אתכם    אם-כהתל באנוש תהתלו בו br </verse>
        <verse osisID="Job.13.10"> י    הוכח יוכיח אתכם--    אם-בסתר פנים תשאון br </verse>
        <verse osisID="Job.13.11"> יא    הלא שאתו תבעת אתכם    ופחדו יפל עליכם br </verse>
        <verse osisID="Job.13.12"> יב    זכרניכם משלי-אפר    לגבי-חמר גביכם br </verse>
        <verse osisID="Job.13.13"> יג    החרישו ממני ואדברה-אני    ויעבר עלי מה br </verse>
        <verse osisID="Job.13.14"> יד    על-מה אשא בשרי בשני    ונפשי אשים בכפי br </verse>
        <verse osisID="Job.13.15"> טו    הן יקטלני לא (לו) איחל    אך-דרכי אל-פניו אוכיח br </verse>
        <verse osisID="Job.13.16"> טז    גם-הוא-לי לישועה    כי-לא לפניו חנף יבוא br </verse>
        <verse osisID="Job.13.17"> יז    שמעו שמוע מלתי    ואחותי באזניכם br </verse>
        <verse osisID="Job.13.18"> יח    הנה-נא ערכתי משפט    ידעתי כי-אני אצדק br </verse>
        <verse osisID="Job.13.19"> יט    מי-הוא יריב עמדי    כי-עתה אחריש ואגוע br </verse>
        <verse osisID="Job.13.20"> כ    אך-שתים אל-תעש עמדי    אז מפניך לא אסתר br </verse>
        <verse osisID="Job.13.21"> כא    כפך מעלי הרחק    ואמתך אל-תבעתני br </verse>
        <verse osisID="Job.13.22"> כב    וקרא ואנכי אענה    או-אדבר והשיבני br </verse>
        <verse osisID="Job.13.23"> כג    כמה לי עונות וחטאות--    פשעי וחטאתי הדיעני br </verse>
        <verse osisID="Job.13.24"> כד    למה-פניך תסתיר    ותחשבני לאויב לך br </verse>
        <verse osisID="Job.13.25"> כה    העלה נדף תערוץ    ואת-קש יבש תרדף br </verse>
        <verse osisID="Job.13.26"> כו    כי-תכתב עלי מררות    ותורישני עונות נעורי br </verse>
        <verse osisID="Job.13.27"> כז    ותשם בסד רגלי--    ותשמור כל-ארחתי br על-שרשי רגלי    תתחקה br </verse>
        <verse osisID="Job.13.28"> כח    והוא כרקב יבלה    כבגד אכלו עש </verse>
      </chapter>
      <chapter osisID="Job.14">
        <verse osisID="Job.14.1"> א    אדם ילוד אשה--    קצר ימים ושבע-רגז br </verse>
        <verse osisID="Job.14.2"> ב    כציץ יצא וימל    ויברח כצל ולא יעמוד br </verse>
        <verse osisID="Job.14.3"> ג    אף-על-זה פקחת עינך    ואתי תביא במשפט עמך br </verse>
        <verse osisID="Job.14.4"> ד    מי-יתן טהור מטמא--    לא אחד br </verse>
        <verse osisID="Job.14.5"> ה    אם חרוצים ימיו--מספר-חדשיו אתך    חקו עשית ולא יעבר br </verse>
        <verse osisID="Job.14.6"> ו    שעה מעליו ויחדל--    עד-ירצה כשכיר יומו br </verse>
        <verse osisID="Job.14.7"> ז    כי יש לעץ    תקוה br אם-יכרת ועוד יחליף    וינקתו לא תחדל br </verse>
        <verse osisID="Job.14.8"> ח    אם-יזקין בארץ שרשו    ובעפר ימות גזעו br </verse>
        <verse osisID="Job.14.9"> ט    מריח מים יפרח    ועשה קציר כמו-נטע br </verse>
        <verse osisID="Job.14.10"> י    וגבר ימות ויחלש    ויגוע אדם ואיו br </verse>
        <verse osisID="Job.14.11"> יא    אזלו-מים מני-ים    ונהר יחרב ויבש br </verse>
        <verse osisID="Job.14.12"> יב    ואיש שכב    ולא-יקום br עד-בלתי שמים לא יקיצו    ולא-יערו משנתם br </verse>
        <verse osisID="Job.14.13"> יג    מי יתן בשאול תצפנני--    תסתירני עד-שוב אפך br תשית לי חק    ותזכרני br </verse>
        <verse osisID="Job.14.14"> יד    אם-ימות גבר    היחיה br כל-ימי צבאי איחל--    עד-בוא חליפתי br </verse>
        <verse osisID="Job.14.15"> טו    תקרא ואנכי אענך    למעשה ידיך תכסף br </verse>
        <verse osisID="Job.14.16"> טז    כי-עתה צעדי תספור    לא-תשמר על-חטאתי br </verse>
        <verse osisID="Job.14.17"> יז    חתם בצרור פשעי    ותטפל על-עוני br </verse>
        <verse osisID="Job.14.18"> יח    ואולם הר-נופל יבול    וצור יעתק ממקמו br </verse>
        <verse osisID="Job.14.19"> יט    אבנים שחקו מים--    תשטף-ספיחיה עפר-ארץ br ותקות אנוש    האבדת br </verse>
        <verse osisID="Job.14.20"> כ    תתקפהו לנצח ויהלך    משנה פניו ותשלחהו br </verse>
        <verse osisID="Job.14.21"> כא    יכבדו בניו ולא ידע    ויצערו ולא-יבין למו br </verse>
        <verse osisID="Job.14.22"> כב    אך-בשרו עליו יכאב    ונפשו עליו תאבל </verse>
      </chapter>
      <chapter osisID="Job.15">
        <verse osisID="Job.15.1"> א                    ויען אליפז התימני ויאמר br </verse>
        <verse osisID="Job.15.2"> ב    החכם יענה דעת-רוח    וימלא קדים בטנו br </verse>
        <verse osisID="Job.15.3"> ג    הוכח בדבר לא-יסכון    ומלים לא-יועיל בם br </verse>
        <verse osisID="Job.15.4"> ד    אף-אתה תפר יראה    ותגרע שיחה לפני-אל br </verse>
        <verse osisID="Job.15.5"> ה    כי יאלף עונך פיך    ותבחר לשון ערומים br </verse>
        <verse osisID="Job.15.6"> ו    ירשיעך פיך ולא-אני    ושפתיך יענו-בך br </verse>
        <verse osisID="Job.15.7"> ז    הראישון אדם תולד    ולפני גבעות חוללת br </verse>
        <verse osisID="Job.15.8"> ח    הבסוד אלוה תשמע    ותגרע אליך חכמה br </verse>
        <verse osisID="Job.15.9"> ט    מה-ידעת ולא נדע    תבין ולא-עמנו הוא br </verse>
        <verse osisID="Job.15.10"> י    גם-שב גם-ישיש בנו--    כביר מאביך ימים br </verse>
        <verse osisID="Job.15.11"> יא    המעט ממך תנחומות אל    ודבר לאט עמך br </verse>
        <verse osisID="Job.15.12"> יב    מה-יקחך לבך    ומה-ירזמון עיניך br </verse>
        <verse osisID="Job.15.13"> יג    כי-תשיב אל-אל רוחך    והצאת מפיך מלין br </verse>
        <verse osisID="Job.15.14"> יד    מה-אנוש כי-יזכה    וכי-יצדק ילוד אשה br </verse>
        <verse osisID="Job.15.15"> טו    הן בקדשו לא יאמין    ושמים לא-זכו בעיניו br </verse>
        <verse osisID="Job.15.16"> טז    אף כי-נתעב ונאלח    איש-שתה כמים עולה br </verse>
        <verse osisID="Job.15.17"> יז    אחוך שמע-לי    וזה-חזיתי ואספרה br </verse>
        <verse osisID="Job.15.18"> יח    אשר-חכמים יגידו    ולא כחדו מאבותם br </verse>
        <verse osisID="Job.15.19"> יט    להם לבדם נתנה הארץ    ולא-עבר זר בתוכם br </verse>
        <verse osisID="Job.15.20"> כ    כל-ימי רשע הוא מתחולל    ומספר שנים נצפנו לעריץ br </verse>
        <verse osisID="Job.15.21"> כא    קול-פחדים באזניו    בשלום שודד יבואנו br </verse>
        <verse osisID="Job.15.22"> כב    לא-יאמין שוב מני-חשך    וצפו (וצפוי) הוא אלי-חרב br </verse>
        <verse osisID="Job.15.23"> כג    נדד הוא ללחם איה    ידע כי-נכון בידו יום-חשך br </verse>
        <verse osisID="Job.15.24"> כד    יבעתהו צר ומצוקה    תתקפהו כמלך עתיד לכידור br </verse>
        <verse osisID="Job.15.25"> כה    כי-נטה אל-אל ידו    ואל-שדי יתגבר br </verse>
        <verse osisID="Job.15.26"> כו    ירוץ אליו בצואר    בעבי גבי מגניו br </verse>
        <verse osisID="Job.15.27"> כז    כי-כסה פניו בחלבו    ויעש פימה עלי-כסל br </verse>
        <verse osisID="Job.15.28"> כח    וישכון ערים נכחדות--בתים לא-ישבו למו    אשר התעתדו לגלים br </verse>
        <verse osisID="Job.15.29"> כט    לא-יעשר ולא-יקום חילו    ולא-יטה לארץ מנלם br </verse>
        <verse osisID="Job.15.30"> ל    לא-יסור מני-חשך--ינקתו תיבש שלהבת    ויסור ברוח פיו br </verse>
        <verse osisID="Job.15.31"> לא    אל-יאמן בשו נתעה    כי-שוא תהיה תמורתו br </verse>
        <verse osisID="Job.15.32"> לב    בלא-יומו תמלא    וכפתו לא רעננה br </verse>
        <verse osisID="Job.15.33"> לג    יחמס כגפן בסרו    וישלך כזית נצתו br </verse>
        <verse osisID="Job.15.34"> לד    כי-עדת חנף גלמוד    ואש אכלה אהלי-שחד br </verse>
        <verse osisID="Job.15.35"> לה    הרה עמל וילד און    ובטנם תכין מרמה </verse>
      </chapter>
      <chapter osisID="Job.16">
        <verse osisID="Job.16.1"> א                    ויען איוב ויאמר br </verse>
        <verse osisID="Job.16.2"> ב    שמעתי כאלה רבות    מנחמי עמל כלכם br </verse>
        <verse osisID="Job.16.3"> ג    הקץ לדברי-רוח    או מה-ימריצך כי תענה br </verse>
        <verse osisID="Job.16.4"> ד    גם אנכי--    ככם אדברה br לו יש נפשכם תחת נפשי--    אחבירה עליכם במלים br ואניעה עליכם    במו ראשי br </verse>
        <verse osisID="Job.16.5"> ה    אאמצכם במו-פי    וניד שפתי יחשך br </verse>
        <verse osisID="Job.16.6"> ו    אם-אדברה לא-יחשך כאבי    ואחדלה מה-מני יהלך br </verse>
        <verse osisID="Job.16.7"> ז    אך-עתה הלאני    השמות כל-עדתי br </verse>
        <verse osisID="Job.16.8"> ח    ותקמטני לעד היה    ויקם בי כחשי בפני יענה br </verse>
        <verse osisID="Job.16.9"> ט    אפו טרף וישטמני--חרק עלי בשניו    צרי ילטש עיניו לי br </verse>
        <verse osisID="Job.16.10"> י    פערו עלי בפיהם--בחרפה הכו לחיי    יחד עלי יתמלאון br </verse>
        <verse osisID="Job.16.11"> יא    יסגירני אל אל עויל    ועל-ידי רשעים ירטני br </verse>
        <verse osisID="Job.16.12"> יב    שלו הייתי ויפרפרני--    ואחז בערפי ויפצפצני br ויקימני לו    למטרה br </verse>
        <verse osisID="Job.16.13"> יג    יסבו עלי רביו--    יפלח כליותי ולא יחמל br ישפך לארץ    מררתי br </verse>
        <verse osisID="Job.16.14"> יד    יפרצני פרץ על-פני-פר  ץ     ירץ עלי כגבור br </verse>
        <verse osisID="Job.16.15"> טו    שק תפרתי עלי גלדי    ועללתי בעפר קרני br </verse>
        <verse osisID="Job.16.16"> טז    פני חמרמרה (חמרמרו) מני-בכי    ועל עפעפי צלמות br </verse>
        <verse osisID="Job.16.17"> יז    על לא-חמס בכפי    ותפלתי זכה br </verse>
        <verse osisID="Job.16.18"> יח    ארץ אל-תכסי דמי    ואל-יהי מקום לזעקתי br </verse>
        <verse osisID="Job.16.19"> יט    גם-עתה הנה-בשמים עדי    ושהדי במרמים br </verse>
        <verse osisID="Job.16.20"> כ    מליצי רעי    אל-אלוה דלפה עיני br </verse>
        <verse osisID="Job.16.21"> כא    ויוכח לגבר עם-אלוה    ובן-אדם לרעהו br </verse>
        <verse osisID="Job.16.22"> כב    כי-שנות מספר יאתיו    וארח לא-אשוב אהלך </verse>
      </chapter>
      <chapter osisID="Job.17">
        <verse osisID="Job.17.1"> א    רוחי חבלה ימי נזעכו    קברים לי br </verse>
        <verse osisID="Job.17.2"> ב    אם-לא התלים עמדי    ובהמרותם תלן עיני br </verse>
        <verse osisID="Job.17.3"> ג    שימה-נא ערבני עמך    מי הוא לידי יתקע br </verse>
        <verse osisID="Job.17.4"> ד    כי-לבם צפנת משכל    על-כן לא תרמם br </verse>
        <verse osisID="Job.17.5"> ה    לחלק יגיד רעים    ועיני בניו תכלנה br </verse>
        <verse osisID="Job.17.6"> ו    והציגני למשל עמים    ותפת לפנים אהיה br </verse>
        <verse osisID="Job.17.7"> ז    ותכה מכעש עיני    ויצרי כצל כלם br </verse>
        <verse osisID="Job.17.8"> ח    ישמו ישרים על-זאת    ונקי על-חנף יתערר br </verse>
        <verse osisID="Job.17.9"> ט    ויאחז צדיק דרכו    וטהר-ידים יסיף אמץ br </verse>
        <verse osisID="Job.17.10"> י    ואולם--כלם תשבו ובאו נא    ולא-אמצא בכם חכם br </verse>
        <verse osisID="Job.17.11"> יא    ימי עברו זמתי נתקו--    מורשי לבבי br </verse>
        <verse osisID="Job.17.12"> יב    לילה ליום ישימו    אור קרוב מפני-חשך br </verse>
        <verse osisID="Job.17.13"> יג    אם-אקוה שאול ביתי    בחשך רפדתי יצועי br </verse>
        <verse osisID="Job.17.14"> יד    לשחת קראתי אבי אתה    אמי ואחתי לרמה br </verse>
        <verse osisID="Job.17.15"> טו    ואיה אפו תקותי    ותקותי מי ישורנה br </verse>
        <verse osisID="Job.17.16"> טז    בדי שאל תרדנה    אם-יחד על-עפר נחת </verse>
      </chapter>
      <chapter osisID="Job.18">
        <verse osisID="Job.18.1"> א                    ויען בלדד השחי ויאמר br </verse>
        <verse osisID="Job.18.2"> ב    עד-אנה תשימון קנצי למלין    תבינו ואחר נדבר br </verse>
        <verse osisID="Job.18.3"> ג    מדוע נחשבנו כבהמה    נטמינו בעיניכם br </verse>
        <verse osisID="Job.18.4"> ד    טרף נפשו באפו    הלמענך תעזב ארץ ויעתק-צור ממקמו br </verse>
        <verse osisID="Job.18.5"> ה    גם אור רשעים ידעך    ולא-יגה שביב אשו br </verse>
        <verse osisID="Job.18.6"> ו    אור חשך באהלו    ונרו עליו ידעך br </verse>
        <verse osisID="Job.18.7"> ז    יצרו צעדי אונו    ותשליכהו עצתו br </verse>
        <verse osisID="Job.18.8"> ח    כי-שלח ברשת ברגליו    ועל-שבכה יתהלך br </verse>
        <verse osisID="Job.18.9"> ט    יאחז בעקב פח    יחזק עליו צמים br </verse>
        <verse osisID="Job.18.10"> י    טמון בארץ חבלו    ומלכדתו עלי נתיב br </verse>
        <verse osisID="Job.18.11"> יא    סביב בעתהו בלהות    והפיצהו לרגליו br </verse>
        <verse osisID="Job.18.12"> יב    יהי-רעב אנו    ואיד נכון לצלעו br </verse>
        <verse osisID="Job.18.13"> יג    יאכל בדי עורו    יאכל בדיו בכור מות br </verse>
        <verse osisID="Job.18.14"> יד    ינתק מאהלו מבטחו    ותצעדהו למלך בלהות br </verse>
        <verse osisID="Job.18.15"> טו    תשכון באהלו מבלי-לו    יזרה על-נוהו גפרית br </verse>
        <verse osisID="Job.18.16"> טז    מתחת שרשיו יבשו    וממעל ימל קצירו br </verse>
        <verse osisID="Job.18.17"> יז    זכרו-אבד מני-ארץ    ולא-שם לו על-פני-חוץ br </verse>
        <verse osisID="Job.18.18"> יח    יהדפהו מאור אל-חשך    ומתבל ינדהו br </verse>
        <verse osisID="Job.18.19"> יט    לא נין לו ולא-נכד בעמו    ואין שריד במגוריו br </verse>
        <verse osisID="Job.18.20"> כ    על-יומו נשמו אחרנים    וקדמנים אחזו שער br </verse>
        <verse osisID="Job.18.21"> כא    אך-אלה משכנות עול    וזה מקום לא-ידע-אל </verse>
      </chapter>
      <chapter osisID="Job.19">
        <verse osisID="Job.19.1"> א                    ויען איוב ויאמר br </verse>
        <verse osisID="Job.19.2"> ב    עד-אנה תוגיון נפשי    ותדכאונני במלים br </verse>
        <verse osisID="Job.19.3"> ג    זה עשר פעמים תכלימוני    לא-תבשו תהכרו-לי br </verse>
        <verse osisID="Job.19.4"> ד    ואף-אמנם שגיתי    אתי תלין משוגתי br </verse>
        <verse osisID="Job.19.5"> ה    אם-אמנם עלי תגדילו    ותוכיחו עלי חרפתי br </verse>
        <verse osisID="Job.19.6"> ו    דעו-אפו כי-אלוה עותני    ומצודו עלי הקיף br </verse>
        <verse osisID="Job.19.7"> ז    הן אצעק חמס ולא אענה    אשוע ואין משפט br </verse>
        <verse osisID="Job.19.8"> ח    ארחי גדר ולא אעבור    ועל נתיבותי חשך ישים br </verse>
        <verse osisID="Job.19.9"> ט    כבודי מעלי הפשיט    ויסר עטרת ראשי br </verse>
        <verse osisID="Job.19.10"> י    יתצני סביב ואלך    ויסע כעץ תקותי br </verse>
        <verse osisID="Job.19.11"> יא    ויחר עלי אפו    ויחשבני לו כצריו br </verse>
        <verse osisID="Job.19.12"> יב    יחד יבאו גדודיו--ויסלו עלי דרכם    ויחנו סביב לאהלי br </verse>
        <verse osisID="Job.19.13"> יג    אחי מעלי הרחיק    וידעי אך-זרו ממני br </verse>
        <verse osisID="Job.19.14"> יד    חדלו קרובי    ומידעי שכחוני br </verse>
        <verse osisID="Job.19.15"> טו    גרי ביתי ואמהתי לזר תחשבני    נכרי הייתי בעיניהם br </verse>
        <verse osisID="Job.19.16"> טז    לעבדי קראתי ולא יענה    במו-פי אתחנן-לו br </verse>
        <verse osisID="Job.19.17"> יז    רוחי זרה לאשתי    וחנתי לבני בטני br </verse>
        <verse osisID="Job.19.18"> יח    גם-עוילים מאסו בי    אקומה וידברו-בי br </verse>
        <verse osisID="Job.19.19"> יט    תעבוני כל-מתי סודי    וזה-אהבתי נהפכו-בי br </verse>
        <verse osisID="Job.19.20"> כ    בעורי ובבשרי דבקה עצמי    ואתמלטה בעור שני br </verse>
        <verse osisID="Job.19.21"> כא    חנני חנני אתם רעי    כי יד-אלוה נגעה בי br </verse>
        <verse osisID="Job.19.22"> כב    למה תרדפני כמו-אל    ומבשרי לא תשבעו br </verse>
        <verse osisID="Job.19.23"> כג    מי-יתן אפו ויכתבון מלי    מי-יתן בספר ויחקו br </verse>
        <verse osisID="Job.19.24"> כד    בעט-ברזל ועפרת--    לעד בצור יחצבון br </verse>
        <verse osisID="Job.19.25"> כה    ואני ידעתי גאלי חי    ואחרון על-עפר יקום br </verse>
        <verse osisID="Job.19.26"> כו    ואחר עורי נקפו-זאת    ומבשרי אחזה אלוה br </verse>
        <verse osisID="Job.19.27"> כז    אשר אני אחזה-לי--ועיני ראו ולא-זר    כלו כליתי בחקי br </verse>
        <verse osisID="Job.19.28"> כח    כי תאמרו מה-נרדף-לו    ושרש דבר נמצא-בי br </verse>
        <verse osisID="Job.19.29"> כט    גורו לכם מפני-חרב--כי-חמה עונות חרב    למען תדעון שדין (שדון) </verse>
      </chapter>
      <chapter osisID="Job.20">
        <verse osisID="Job.20.1"> א                    ויען צפר הנעמתי ויאמר br </verse>
        <verse osisID="Job.20.2"> ב    לכן שעפי ישיבוני    ובעבור חושי בי br </verse>
        <verse osisID="Job.20.3"> ג    מוסר כלמתי אשמע    ורוח מבינתי יענני br </verse>
        <verse osisID="Job.20.4"> ד    הזאת ידעת מני-עד    מני שים אדם עלי-ארץ br </verse>
        <verse osisID="Job.20.5"> ה    כי רננת רשעים מקרוב    ושמחת חנף עדי-רגע br </verse>
        <verse osisID="Job.20.6"> ו    אם-יעלה לשמים שיאו    וראשו לעב יגיע br </verse>
        <verse osisID="Job.20.7"> ז    כגללו לנצח יאבד    ראיו יאמרו איו br </verse>
        <verse osisID="Job.20.8"> ח    כחלום יעוף ולא ימצאהו    וידד כחזיון לילה br </verse>
        <verse osisID="Job.20.9"> ט    עין שזפתו ולא תוסיף    ולא-עוד תשורנו מקומו br </verse>
        <verse osisID="Job.20.10"> י    בניו ירצו דלים    וידיו תשבנה אונו br </verse>
        <verse osisID="Job.20.11"> יא    עצמותיו מלאו עלומו    ועמו על-עפר תשכב br </verse>
        <verse osisID="Job.20.12"> יב    אם-תמתיק בפיו רעה--    יכחידנה תחת לשנו br </verse>
        <verse osisID="Job.20.13"> יג    יחמל עליה ולא יעזבנה    וימנענה בתוך חכו br </verse>
        <verse osisID="Job.20.14"> יד    לחמו במעיו נהפך    מרורת פתנים בקרבו br </verse>
        <verse osisID="Job.20.15"> טו    חיל בלע ויקאנו    מבטנו ירשנו אל br </verse>
        <verse osisID="Job.20.16"> טז    ראש-פתנים יינק    תהרגהו לשון אפעה br </verse>
        <verse osisID="Job.20.17"> יז    אל-ירא בפלגות--    נהרי נחלי דבש וחמאה br </verse>
        <verse osisID="Job.20.18"> יח    משיב יגע ולא יבלע    כחיל תמורתו ולא יעלס br </verse>
        <verse osisID="Job.20.19"> יט    כי-רצץ עזב דלים    בית גזל ולא יבנהו br </verse>
        <verse osisID="Job.20.20"> כ    כי לא-ידע שלו בבטנו    בחמודו לא ימלט br </verse>
        <verse osisID="Job.20.21"> כא    אין-שריד לאכלו    על-כן לא-יחיל טובו br </verse>
        <verse osisID="Job.20.22"> כב    במלאות שפקו יצר לו    כל-יד עמל תבאנו br </verse>
        <verse osisID="Job.20.23"> כג    יהי למלא בטנו--ישלח-בו חרון אפו    וימטר עלימו בלחומו br </verse>
        <verse osisID="Job.20.24"> כד    יברח מנשק ברזל    תחלפהו קשת נחושה br </verse>
        <verse osisID="Job.20.25"> כה    שלף ויצא מגוה    וברק ממררתו יהלך עליו אמים br </verse>
        <verse osisID="Job.20.26"> כו    כל-חשך    טמון לצפוניו br תאכלהו אש לא-נפח    ירע שריד באהלו br </verse>
        <verse osisID="Job.20.27"> כז    יגלו שמים עונו    וארץ מתקוממה לו br </verse>
        <verse osisID="Job.20.28"> כח    יגל יבול ביתו    נגרות ביום אפו br </verse>
        <verse osisID="Job.20.29"> כט    זה חלק-אדם רשע--מאלהים    ונחלת אמרו מאל </verse>
      </chapter>
      <chapter osisID="Job.21">
        <verse osisID="Job.21.1"> א                    ויען איוב ויאמר br </verse>
        <verse osisID="Job.21.2"> ב    שמעו שמוע מלתי    ותהי-זאת תנחומתיכם br </verse>
        <verse osisID="Job.21.3"> ג    שאוני ואנכי אדבר    ואחר דברי תלעיג br </verse>
        <verse osisID="Job.21.4"> ד    האנכי לאדם שיחי    ואם-מדוע לא-תקצר רוחי br </verse>
        <verse osisID="Job.21.5"> ה    פנו-אלי והשמו    ושימו יד על-פה br </verse>
        <verse osisID="Job.21.6"> ו    ואם-זכרתי ונבהלתי    ואחז בשרי פלצות br </verse>
        <verse osisID="Job.21.7"> ז    מדוע רשעים יחיו    עתקו גם-גברו חיל br </verse>
        <verse osisID="Job.21.8"> ח    זרעם נכון לפניהם עמם    וצאצאיהם לעיניהם br </verse>
        <verse osisID="Job.21.9"> ט    בתיהם שלום מפחד    ולא שבט אלוה עליהם br </verse>
        <verse osisID="Job.21.10"> י    שורו עבר ולא יגעל    תפלט פרתו ולא תשכל br </verse>
        <verse osisID="Job.21.11"> יא    ישלחו כצאן עויליהם    וילדיהם ירקדון br </verse>
        <verse osisID="Job.21.12"> יב    ישאו כתף וכנור    וישמחו לקול עוגב br </verse>
        <verse osisID="Job.21.13"> יג    יבלו (יכלו) בטוב ימיהם    וברגע שאול יחתו br </verse>
        <verse osisID="Job.21.14"> יד    ויאמרו לאל סור ממנו    ודעת דרכיך לא חפצנו br </verse>
        <verse osisID="Job.21.15"> טו    מה-שדי כי-נעבדנו    ומה-נועיל כי נפגע-בו br </verse>
        <verse osisID="Job.21.16"> טז    הן לא בידם טובם    עצת רשעים רחקה מני br </verse>
        <verse osisID="Job.21.17"> יז    כמה נר-רשעים ידעך--    ויבא עלימו אידם br חבלים    יחלק באפו br </verse>
        <verse osisID="Job.21.18"> יח    יהיו כתבן לפני-רוח    וכמץ גנבתו סופה br </verse>
        <verse osisID="Job.21.19"> יט    אלוה יצפן-לבניו אונו    ישלם אליו וידע br </verse>
        <verse osisID="Job.21.20"> כ    יראו עינו כידו    ומחמת שדי ישתה br </verse>
        <verse osisID="Job.21.21"> כא    כי מה-חפצו בביתו אחריו    ומספר חדשיו חצצו br </verse>
        <verse osisID="Job.21.22"> כב    הלאל ילמד-דעת    והוא רמים ישפוט br </verse>
        <verse osisID="Job.21.23"> כג    זה--ימות בעצם תמו    כלו שלאנן ושליו br </verse>
        <verse osisID="Job.21.24"> כד    עטיניו מלאו חלב    ומח עצמותיו ישקה br </verse>
        <verse osisID="Job.21.25"> כה    וזה--ימות בנפש מרה    ולא-אכל בטובה br </verse>
        <verse osisID="Job.21.26"> כו    יחד על-עפר ישכבו    ורמה תכסה עליהם br </verse>
        <verse osisID="Job.21.27"> כז    הן ידעתי מחשבותיכם    ומזמות עלי תחמסו br </verse>
        <verse osisID="Job.21.28"> כח    כי תאמרו איה בית-נדיב    ואיה אהל משכנות רשעים br </verse>
        <verse osisID="Job.21.29"> כט    הלא שאלתם עוברי דרך    ואתתם לא תנכרו br </verse>
        <verse osisID="Job.21.30"> ל    כי ליום איד יחשך רע    ליום עברות יובלו br </verse>
        <verse osisID="Job.21.31"> לא    מי-יגיד על-פניו דרכו    והוא-עשה מי ישלם-לו br </verse>
        <verse osisID="Job.21.32"> לב    והוא לקברות יובל    ועל-גדיש ישקוד br </verse>
        <verse osisID="Job.21.33"> לג    מתקו-לו רגבי-נחל    ואחריו כל-אדם ימשוך ולפניו אין מספר br </verse>
        <verse osisID="Job.21.34"> לד    ואיך תנחמוני הבל    ותשובתיכם נשאר-מעל </verse>
      </chapter>
      <chapter osisID="Job.22">
        <verse osisID="Job.22.1"> א                    ויען אליפז התמני ויאמר br </verse>
        <verse osisID="Job.22.2"> ב    הלאל יסכן-גבר--    כי-יסכן עלימו משכיל br </verse>
        <verse osisID="Job.22.3"> ג    החפץ לשדי כי תצדק    ואם-בצע כי-תתם דרכיך br </verse>
        <verse osisID="Job.22.4"> ד    המיראתך יכיחך    יבוא עמך במשפט br </verse>
        <verse osisID="Job.22.5"> ה    הלא רעתך רבה    ואין-קץ לעונתיך br </verse>
        <verse osisID="Job.22.6"> ו    כי-תחבל אחיך חנם    ובגדי ערומים תפשיט br </verse>
        <verse osisID="Job.22.7"> ז    לא-מים עיף תשקה    ומרעב תמנע-לחם br </verse>
        <verse osisID="Job.22.8"> ח    ואיש זרוע לו הארץ    ונשוא פנים ישב בה br </verse>
        <verse osisID="Job.22.9"> ט    אלמנות שלחת ריקם    וזרעות יתמים ידכא br </verse>
        <verse osisID="Job.22.10"> י    על-כן סביבותיך פחים    ויבהלך פחד פתאם br </verse>
        <verse osisID="Job.22.11"> יא    או-חשך לא-תראה    ושפעת-מים תכסך br </verse>
        <verse osisID="Job.22.12"> יב    הלא-אלוה גבה שמים    וראה ראש כוכבים כי-רמו br </verse>
        <verse osisID="Job.22.13"> יג    ואמרת מה-ידע אל    הבעד ערפל ישפוט br </verse>
        <verse osisID="Job.22.14"> יד    עבים סתר-לו ולא יראה    וחוג שמים יתהלך br </verse>
        <verse osisID="Job.22.15"> טו    הארח עולם תשמור--    אשר דרכו מתי-און br </verse>
        <verse osisID="Job.22.16"> טז    אשר-קמטו ולא-עת    נהר יוצק יסודם br </verse>
        <verse osisID="Job.22.17"> יז    האמרים לאל סור ממנו    ומה-יפעל שדי למו br </verse>
        <verse osisID="Job.22.18"> יח    והוא מלא בתיהם טוב    ועצת רשעים רחקה מני br </verse>
        <verse osisID="Job.22.19"> יט    יראו צדיקים וישמחו    ונקי ילעג-למו br </verse>
        <verse osisID="Job.22.20"> כ    אם-לא נכחד קימנו    ויתרם אכלה אש br </verse>
        <verse osisID="Job.22.21"> כא    הסכן-נא עמו ושלם    בהם תבואתך טובה br </verse>
        <verse osisID="Job.22.22"> כב    קח-נא מפיו תורה    ושים אמריו בלבבך br </verse>
        <verse osisID="Job.22.23"> כג    אם-תשוב עד-שדי תבנה    תרחיק עולה מאהלך br </verse>
        <verse osisID="Job.22.24"> כד    ושית-על-עפר בצר    ובצור נחלים אופיר br </verse>
        <verse osisID="Job.22.25"> כה    והיה שדי בצריך    וכסף תועפות לך br </verse>
        <verse osisID="Job.22.26"> כו    כי-אז על-שדי תתענג    ותשא אל-אלוה פניך br </verse>
        <verse osisID="Job.22.27"> כז    תעתיר אליו וישמעך    ונדריך תשלם br </verse>
        <verse osisID="Job.22.28"> כח    ותגזר-אמר ויקם לך    ועל-דרכיך נגה אור br </verse>
        <verse osisID="Job.22.29"> כט    כי-השפילו ותאמר גוה    ושח עינים יושע br </verse>
        <verse osisID="Job.22.30"> ל    ימלט אי-נקי    ונמלט בבר כפיך </verse>
      </chapter>
      <chapter osisID="Job.23">
        <verse osisID="Job.23.1"> א                    ויען איוב ויאמר br </verse>
        <verse osisID="Job.23.2"> ב    גם-היום מרי שחי    ידי כבדה על-אנחתי br </verse>
        <verse osisID="Job.23.3"> ג    מי-יתן ידעתי ואמצאהו    אבוא עד-תכונתו br </verse>
        <verse osisID="Job.23.4"> ד    אערכה לפניו משפט    ופי אמלא תוכחות br </verse>
        <verse osisID="Job.23.5"> ה    אדעה מלים יענני    ואבינה מה-יאמר לי br </verse>
        <verse osisID="Job.23.6"> ו    הברב-כח יריב עמדי    לא אך-הוא ישם בי br </verse>
        <verse osisID="Job.23.7"> ז    שם--ישר נוכח עמו    ואפלטה לנצח משפטי br </verse>
        <verse osisID="Job.23.8"> ח    הן קדם אהלך ואיננו    ואחור ולא-אבין לו br </verse>
        <verse osisID="Job.23.9"> ט    שמאול בעשתו ולא-אחז    יעטף ימין ולא אראה br </verse>
        <verse osisID="Job.23.10"> י    כי-ידע דרך עמדי    בחנני כזהב אצא br </verse>
        <verse osisID="Job.23.11"> יא    באשרו אחזה רגלי    דרכו שמרתי ולא-אט br </verse>
        <verse osisID="Job.23.12"> יב    מצות שפתיו ולא אמיש    מחקי צפנתי אמרי-פיו br </verse>
        <verse osisID="Job.23.13"> יג    והוא באחד ומי ישיבנו    ונפשו אותה ויעש br </verse>
        <verse osisID="Job.23.14"> יד    כי ישלים חקי    וכהנה רבות עמו br </verse>
        <verse osisID="Job.23.15"> טו    על-כן מפניו אבהל    אתבונן ואפחד ממנו br </verse>
        <verse osisID="Job.23.16"> טז    ואל הרך לבי    ושדי הבהילני br </verse>
        <verse osisID="Job.23.17"> יז    כי-לא נצמתי מפני-חשך    ומפני כסה-אפל </verse>
      </chapter>
      <chapter osisID="Job.24">
        <verse osisID="Job.24.1"> א    מדוע--משדי לא-נצפנו עתים    וידעו לא-חזו ימיו br </verse>
        <verse osisID="Job.24.2"> ב    גבלות ישיגו    עדר גזלו וירעו br </verse>
        <verse osisID="Job.24.3"> ג    חמור יתומים ינהגו    יחבלו שור אלמנה br </verse>
        <verse osisID="Job.24.4"> ד    יטו אבינים מדרך    יחד חבאו עניי-ארץ br </verse>
        <verse osisID="Job.24.5"> ה    הן פראים במדבר--    יצאו בפעלם משחרי לטרף br ערבה לו לחם    לנערים br </verse>
        <verse osisID="Job.24.6"> ו    בשדה בלילו יקצירו (יקצורו)    וכרם רשע ילקשו br </verse>
        <verse osisID="Job.24.7"> ז    ערום ילינו מבלי לבוש    ואין כסות בקרה br </verse>
        <verse osisID="Job.24.8"> ח    מזרם הרים ירטבו    ומבלי מחסה חבקו-צור br </verse>
        <verse osisID="Job.24.9"> ט    יגזלו משד יתום    ועל-עני יחבלו br </verse>
        <verse osisID="Job.24.10"> י    ערום הלכו בלי לבוש    ורעבים נשאו עמר br </verse>
        <verse osisID="Job.24.11"> יא    בין-שורתם יצהירו    יקבים דרכו ויצמאו br </verse>
        <verse osisID="Job.24.12"> יב    מעיר מתים ינאקו--    ונפש-חללים תשוע br ואלוה    לא-ישים תפלה br </verse>
        <verse osisID="Job.24.13"> יג    המה היו--במרדי-אור    לא-הכירו דרכיו ולא ישבו בנתיבתיו br </verse>
        <verse osisID="Job.24.14"> יד    לאור יקום רוצח--יקטל-עני ואביון    ובלילה יהי כגנב br </verse>
        <verse osisID="Job.24.15"> טו    ועין נאף שמרה נשף לאמר--    לא-תשורני עין br וסתר פנים    ישים br </verse>
        <verse osisID="Job.24.16"> טז    חתר בחשך בתים    יומם חתמו-למו לא-ידעו אור br </verse>
        <verse osisID="Job.24.17"> יז    כי יחדו בקר למו צלמות    כי-יכיר בלהות צלמות br </verse>
        <verse osisID="Job.24.18"> יח    קל-הוא על-פני-מים--    תקלל חלקתם בארץ br לא-יפנה    דרך כרמים br </verse>
        <verse osisID="Job.24.19"> יט    ציה גם-חם יגזלו מימי-שלג    שאול חטאו br </verse>
        <verse osisID="Job.24.20"> כ    ישכחהו רחם מתקו רמה--    עוד לא-יזכר br ותשבר כעץ    עולה br </verse>
        <verse osisID="Job.24.21"> כא    רעה עקרה לא תלד    ואלמנה לא ייטיב br </verse>
        <verse osisID="Job.24.22"> כב    ומשך אבירים בכחו    יקום ולא-יאמין בחיין br </verse>
        <verse osisID="Job.24.23"> כג    יתן-לו לבטח וישען    ועיניהו על-דרכיהם br </verse>
        <verse osisID="Job.24.24"> כד    רומו מעט ואיננו    והמכו ככל יקפצון br וכראש שבלת    ימלו br </verse>
        <verse osisID="Job.24.25"> כה    ואם-לא אפו מי יכזיבני    וישם לאל מלתי </verse>
      </chapter>
      <chapter osisID="Job.25">
        <verse osisID="Job.25.1"> א                    ויען בלדד השחי ויאמר br </verse>
        <verse osisID="Job.25.2"> ב    המשל ופחד עמו    עשה שלום במרומיו br </verse>
        <verse osisID="Job.25.3"> ג    היש מספר לגדודיו    ועל-מי לא-יקום אורהו br </verse>
        <verse osisID="Job.25.4"> ד    ומה-יצדק אנוש עם-אל    ומה-יזכה ילוד אשה br </verse>
        <verse osisID="Job.25.5"> ה    הן עד-ירח ולא יאהיל    וכוכבים לא-זכו בעיניו br </verse>
        <verse osisID="Job.25.6"> ו    אף כי-אנוש רמה    ובן-אדם תולעה </verse>
      </chapter>
      <chapter osisID="Job.26">
        <verse osisID="Job.26.1"> א                    ויען איוב ויאמר br </verse>
        <verse osisID="Job.26.2"> ב    מה-עזרת ללא-כח    הושעת זרוע לא-עז br </verse>
        <verse osisID="Job.26.3"> ג    מה-יעצת ללא חכמה    ותשיה לרב הודעת br </verse>
        <verse osisID="Job.26.4"> ד    את-מי הגדת מלין    ונשמת-מי יצאה ממך br </verse>
        <verse osisID="Job.26.5"> ה    הרפאים יחוללו--    מתחת מים ושכניהם br </verse>
        <verse osisID="Job.26.6"> ו    ערום שאול נגדו    ואין כסות לאבדון br </verse>
        <verse osisID="Job.26.7"> ז    נטה צפון על-תהו    תלה ארץ על-בלימה br </verse>
        <verse osisID="Job.26.8"> ח    צרר-מים בעביו    ולא-נבקע ענן תחתם br </verse>
        <verse osisID="Job.26.9"> ט    מאחז פני-כסה    פרשז עליו עננו br </verse>
        <verse osisID="Job.26.10"> י    חק-חג על-פני-מים--    עד-תכלית אור עם-חשך br </verse>
        <verse osisID="Job.26.11"> יא    עמודי שמים ירופפו    ויתמהו מגערתו br </verse>
        <verse osisID="Job.26.12"> יב    בכחו רגע הים    ובתובנתו (ובתבונתו) מחץ רהב br </verse>
        <verse osisID="Job.26.13"> יג    ברוחו שמים שפרה    חללה ידו נחש ברח br </verse>
        <verse osisID="Job.26.14"> יד    הן-אלה קצות דרכו--    ומה-שמץ דבר נשמע-בו br ורעם גבורתו    מי יתבונן </verse>
      </chapter>
      <chapter osisID="Job.27">
        <verse osisID="Job.27.1"> א                    ויסף איוב שאת משלו ויאמר br </verse>
        <verse osisID="Job.27.2"> ב    חי-אל הסיר משפטי    ושדי המר נפשי br </verse>
        <verse osisID="Job.27.3"> ג    כי-כל-עוד נשמתי בי    ורוח אלוה באפי br </verse>
        <verse osisID="Job.27.4"> ד    אם-תדברנה שפתי עולה    ולשוני אם-יהגה רמיה br </verse>
        <verse osisID="Job.27.5"> ה    חלילה לי    אם-אצדיק אתכם br עד-אגוע--    לא-אסיר תמתי ממני br </verse>
        <verse osisID="Job.27.6"> ו    בצדקתי החזקתי ולא ארפה    לא-יחרף לבבי מימי br </verse>
        <verse osisID="Job.27.7"> ז    יהי כרשע איבי    ומתקוממי כעול br </verse>
        <verse osisID="Job.27.8"> ח    כי מה-תקות חנף כי יבצע    כי ישל אלוה נפשו br </verse>
        <verse osisID="Job.27.9"> ט    הצעקתו ישמע אל--    כי-תבוא עליו צרה br </verse>
        <verse osisID="Job.27.10"> י    אם-על-שדי יתענג    יקרא אלוה בכל-עת br </verse>
        <verse osisID="Job.27.11"> יא    אורה אתכם ביד-אל    אשר עם-שדי לא אכחד br </verse>
        <verse osisID="Job.27.12"> יב    הן-אתם כלכם חזיתם    ולמה-זה הבל תהבלו br </verse>
        <verse osisID="Job.27.13"> יג    זה חלק-אדם רשע עם-אל    ונחלת עריצים משדי יקחו br </verse>
        <verse osisID="Job.27.14"> יד    אם-ירבו בניו למו-חרב    וצאצאיו לא ישבעו-לחם br </verse>
        <verse osisID="Job.27.15"> טו    שרידיו במות יקברו    ואלמנתיו לא תבכינה br </verse>
        <verse osisID="Job.27.16"> טז    אם-יצבר כעפר כסף    וכחמר יכין מלבוש br </verse>
        <verse osisID="Job.27.17"> יז    יכין וצדיק ילבש    וכסף נקי יחלק br </verse>
        <verse osisID="Job.27.18"> יח    בנה כעש ביתו    וכסכה עשה נצר br </verse>
        <verse osisID="Job.27.19"> יט    עשיר ישכב ולא יאסף    עיניו פקח ואיננו br </verse>
        <verse osisID="Job.27.20"> כ    תשיגהו כמים בלהות    לילה גנבתו סופה br </verse>
        <verse osisID="Job.27.21"> כא    ישאהו קדים וילך    וישערהו ממקמו br </verse>
        <verse osisID="Job.27.22"> כב    וישלך עליו ולא יחמל    מידו ברוח יברח br </verse>
        <verse osisID="Job.27.23"> כג    ישפק עלימו כפימו    וישרק עליו ממקמו </verse>
      </chapter>
      <chapter osisID="Job.28">
        <verse osisID="Job.28.1"> א    כי יש לכסף מוצא    ומקום לזהב יזקו br </verse>
        <verse osisID="Job.28.2"> ב    ברזל מעפר יקח    ואבן יצוק נחושה br </verse>
        <verse osisID="Job.28.3"> ג    קץ שם לחשך ולכל-תכלית הוא חוקר    אבן אפל וצלמות br </verse>
        <verse osisID="Job.28.4"> ד    פרץ נחל מעם-גר--הנשכחים מני-רגל    דלו מאנוש נעו br </verse>
        <verse osisID="Job.28.5"> ה    ארץ--ממנה יצא-לחם    ותחתיה נהפך כמו-אש br </verse>
        <verse osisID="Job.28.6"> ו    מקום-ספיר אבניה    ועפרת זהב לו br </verse>
        <verse osisID="Job.28.7"> ז    נתיב לא-ידעו עיט    ולא שזפתו עין איה br </verse>
        <verse osisID="Job.28.8"> ח    לא-הדריכוהו בני-שחץ    לא-עדה עליו שחל br </verse>
        <verse osisID="Job.28.9"> ט    בחלמיש שלח ידו    הפך משרש הרים br </verse>
        <verse osisID="Job.28.10"> י    בצורות יארים בקע    וכל-יקר ראתה עינו br </verse>
        <verse osisID="Job.28.11"> יא    מבכי נהרות חבש    ותעלמה יצא אור </verse>
        <verse osisID="Job.28.12"> יב    והחכמה מאין תמצא    ואי זה מקום בינה br </verse>
        <verse osisID="Job.28.13"> יג    לא-ידע אנוש ערכה    ולא תמצא בארץ החיים br </verse>
        <verse osisID="Job.28.14"> יד    תהום אמר לא בי-היא    וים אמר אין עמדי br </verse>
        <verse osisID="Job.28.15"> טו    לא-יתן סגור תחתיה    ולא ישקל כסף מחירה br </verse>
        <verse osisID="Job.28.16"> טז    לא-תסלה בכתם אופיר    בשהם יקר וספיר br </verse>
        <verse osisID="Job.28.17"> יז    לא-יערכנה זהב וזכוכית    ותמורתה כלי-פז br </verse>
        <verse osisID="Job.28.18"> יח    ראמות וגביש לא יזכר    ומשך חכמה מפנינים br </verse>
        <verse osisID="Job.28.19"> יט    לא-יערכנה פטדת-כוש    בכתם טהור לא תסלה br </verse>
        <verse osisID="Job.28.20"> כ    והחכמה מאין תבוא    ואי זה מקום בינה br </verse>
        <verse osisID="Job.28.21"> כא    ונעלמה מעיני כל-חי    ומעוף השמים נסתרה br </verse>
        <verse osisID="Job.28.22"> כב    אבדון ומות אמרו    באזנינו שמענו שמעה br </verse>
        <verse osisID="Job.28.23"> כג    אלהים הבין דרכה    והוא ידע את-מקומה br </verse>
        <verse osisID="Job.28.24"> כד    כי-הוא לקצות-הארץ יביט    תחת כל-השמים יראה br </verse>
        <verse osisID="Job.28.25"> כה    לעשות לרוח משקל    ומים תכן במדה br </verse>
        <verse osisID="Job.28.26"> כו    בעשתו למטר חק    ודרך לחזיז קלות br </verse>
        <verse osisID="Job.28.27"> כז    אז ראה ויספרה    הכינה וגם-חקרה br </verse>
        <verse osisID="Job.28.28"> כח    ויאמר לאדם--הן יראת אדני היא חכמה    וסור מרע בינה </verse>
      </chapter>
      <chapter osisID="Job.29">
        <verse osisID="Job.29.1"> א                    ויסף איוב שאת משלו ויאמר br </verse>
        <verse osisID="Job.29.2"> ב    מי-יתנני כירחי-קדם    כימי אלוה ישמרני br </verse>
        <verse osisID="Job.29.3"> ג    בהלו נרו עלי ראשי    לאורו אלך חשך br </verse>
        <verse osisID="Job.29.4"> ד    כאשר הייתי בימי חרפי    בסוד אלוה עלי אהלי br </verse>
        <verse osisID="Job.29.5"> ה    בעוד שדי עמדי    סביבותי נערי br </verse>
        <verse osisID="Job.29.6"> ו    ברחץ הליכי בחמה    וצור יצוק עמדי פלגי-שמן br </verse>
        <verse osisID="Job.29.7"> ז    בצאתי שער עלי-קרת    ברחוב אכין מושבי br </verse>
        <verse osisID="Job.29.8"> ח    ראוני נערים ונחבאו    וישישים קמו עמדו br </verse>
        <verse osisID="Job.29.9"> ט    שרים עצרו במלים    וכף ישימו לפיהם br </verse>
        <verse osisID="Job.29.10"> י    קול-נגידים נחבאו    ולשונם לחכם דבקה br </verse>
        <verse osisID="Job.29.11"> יא    כי אזן שמעה ותאשרני    ועין ראתה ותעידני br </verse>
        <verse osisID="Job.29.12"> יב    כי-אמלט עני משוע    ויתום ולא-עזר לו br </verse>
        <verse osisID="Job.29.13"> יג    ברכת אבד עלי תבא    ולב אלמנה ארנן br </verse>
        <verse osisID="Job.29.14"> יד    צדק לבשתי וילבשני    כמעיל וצניף משפטי br </verse>
        <verse osisID="Job.29.15"> טו    עינים הייתי לעור    ורגלים לפסח אני br </verse>
        <verse osisID="Job.29.16"> טז    אב אנכי לאביונים    ורב לא-ידעתי אחקרהו br </verse>
        <verse osisID="Job.29.17"> יז    ואשברה מתלעות עול    ומשניו אשליך טרף br </verse>
        <verse osisID="Job.29.18"> יח    ואמר עם-קני אגוע    וכחול ארבה ימים br </verse>
        <verse osisID="Job.29.19"> יט    שרשי פתוח אלי-מים    וטל ילין בקצירי br </verse>
        <verse osisID="Job.29.20"> כ    כבודי חדש עמדי    וקשתי בידי תחליף br </verse>
        <verse osisID="Job.29.21"> כא    לי-שמעו ויחלו    וידמו למו עצתי br </verse>
        <verse osisID="Job.29.22"> כב    אחרי דברי לא ישנו    ועלימו תטף מלתי br </verse>
        <verse osisID="Job.29.23"> כג    ויחלו כמטר לי    ופיהם פערו למלקוש br </verse>
        <verse osisID="Job.29.24"> כד    אשחק אלהם לא יאמינו    ואור פני לא יפילון br </verse>
        <verse osisID="Job.29.25"> כה    אבחר דרכם    ואשב ראש br ואשכון כמלך בגדוד    כאשר אבלים ינחם </verse>
      </chapter>
      <chapter osisID="Job.30">
        <verse osisID="Job.30.1"> א    ועתה שחקו עלי--    צעירים ממני לימים br אשר-מאסתי אבותם--    לשית עם-כלבי צאני br </verse>
        <verse osisID="Job.30.2"> ב    גם-כח ידיהם למה לי    עלימו אבד כלח br </verse>
        <verse osisID="Job.30.3"> ג    בחסר ובכפן גלמוד    הערקים ציה--אמש שואה ומשאה br </verse>
        <verse osisID="Job.30.4"> ד    הקטפים מלוח עלי-שיח    ושרש רתמים לחמם br </verse>
        <verse osisID="Job.30.5"> ה    מן-גו יגרשו    יריעו עלימו כגנב br </verse>
        <verse osisID="Job.30.6"> ו    בערוץ נחלים לשכן    חרי עפר וכפים br </verse>
        <verse osisID="Job.30.7"> ז    בין-שיחים ינהקו    תחת חרול יספחו br </verse>
        <verse osisID="Job.30.8"> ח    בני-נבל גם-בני בלי-שם--    נכאו מן-הארץ br </verse>
        <verse osisID="Job.30.9"> ט    ועתה נגינתם הייתי    ואהי להם למלה br </verse>
        <verse osisID="Job.30.10"> י    תעבוני רחקו מני    ומפני לא-חשכו רק br </verse>
        <verse osisID="Job.30.11"> יא    כי-יתרו (יתרי) פתח ויענני    ורסן מפני שלחו br </verse>
        <verse osisID="Job.30.12"> יב    על-ימין פרחח יקומו    רגלי שלחו ויסלו עלי ארחות אידם br </verse>
        <verse osisID="Job.30.13"> יג    נתסו נתיבתי    להותי יעילו לא עזר למו br </verse>
        <verse osisID="Job.30.14"> יד    כפרץ רחב יאתיו    תחת שאה התגלגלו br </verse>
        <verse osisID="Job.30.15"> טו    ההפך עלי    בלהות br תרדף כרוח נדבתי    וכעב עברה ישעתי br </verse>
        <verse osisID="Job.30.16"> טז    ועתה--עלי תשתפך נפשי    יאחזוני ימי-עני br </verse>
        <verse osisID="Job.30.17"> יז    לילה--עצמי נקר מעלי    וערקי לא ישכבון br </verse>
        <verse osisID="Job.30.18"> יח    ברב-כח יתחפש לבושי    כפי כתנתי יאזרני br </verse>
        <verse osisID="Job.30.19"> יט    הרני לחמר    ואתמשל כעפר ואפר br </verse>
        <verse osisID="Job.30.20"> כ    אשוע אליך ולא תענני    עמדתי ותתבנן בי br </verse>
        <verse osisID="Job.30.21"> כא    תהפך לאכזר לי    בעצם ידך תשטמני br </verse>
        <verse osisID="Job.30.22"> כב    תשאני אל-רוח תרכיבני    ותמגגני תשוה (תשיה) br </verse>
        <verse osisID="Job.30.23"> כג    כי-ידעתי מות תשיבני    ובית מועד לכל-חי br </verse>
        <verse osisID="Job.30.24"> כד    אך לא-בעי ישלח-יד    אם-בפידו להן שוע br </verse>
        <verse osisID="Job.30.25"> כה    אם-לא בכיתי לקשה-יום    עגמה נפשי לאביון br </verse>
        <verse osisID="Job.30.26"> כו    כי טוב קויתי ויבא רע    ואיחלה לאור ויבא אפל br </verse>
        <verse osisID="Job.30.27"> כז    מעי רתחו ולא-דמו    קדמני ימי-עני br </verse>
        <verse osisID="Job.30.28"> כח    קדר הלכתי בלא חמה    קמתי בקהל אשוע br </verse>
        <verse osisID="Job.30.29"> כט    אח הייתי לתנים    ורע לבנות יענה br </verse>
        <verse osisID="Job.30.30"> ל    עורי שחר מעלי    ועצמי-חרה מני-חרב br </verse>
        <verse osisID="Job.30.31"> לא    ויהי לאבל כנרי    ועגבי לקול בכים </verse>
      </chapter>
      <chapter osisID="Job.31">
        <verse osisID="Job.31.1"> א    ברית כרתי לעיני    ומה אתבונן על-בתולה br </verse>
        <verse osisID="Job.31.2"> ב    ומה חלק אלוה ממעל    ונחלת שדי ממרמים br </verse>
        <verse osisID="Job.31.3"> ג    הלא-איד לעול    ונכר לפעלי און br </verse>
        <verse osisID="Job.31.4"> ד    הלא-הוא יראה דרכי    וכל-צעדי יספור br </verse>
        <verse osisID="Job.31.5"> ה    אם-הלכתי עם-שוא    ותחש על-מרמה רגלי br </verse>
        <verse osisID="Job.31.6"> ו    ישקלני במאזני-צדק    וידע אלוה תמתי br </verse>
        <verse osisID="Job.31.7"> ז    אם תטה אשרי    מני הדרך br ואחר עיני הלך לבי    ובכפי דבק מאום br </verse>
        <verse osisID="Job.31.8"> ח    אזרעה ואחר יאכל    וצאצאי ישרשו br </verse>
        <verse osisID="Job.31.9"> ט    אם-נפתה לבי על-אשה    ועל-פתח רעי ארבתי br </verse>
        <verse osisID="Job.31.10"> י    תטחן לאחר אשתי    ועליה יכרעון אחרין br </verse>
        <verse osisID="Job.31.11"> יא    כי-הוא (היא) זמה    והיא (והוא) עון פלילים br </verse>
        <verse osisID="Job.31.12"> יב    כי אש היא עד-אבדון תאכל    ובכל-תבואתי תשרש br </verse>
        <verse osisID="Job.31.13"> יג    אם-אמאס--משפט עבדי ואמתי    ברבם עמדי br </verse>
        <verse osisID="Job.31.14"> יד    ומה אעשה כי-יקום אל    וכי-יפקד מה אשיבנו br </verse>
        <verse osisID="Job.31.15"> טו    הלא-בבטן עשני עשהו    ויכננו ברחם אחד br </verse>
        <verse osisID="Job.31.16"> טז    אם-אמנע מחפץ דלים    ועיני אלמנה אכלה br </verse>
        <verse osisID="Job.31.17"> יז    ואכל פתי לבדי    ולא-אכל יתום ממנה br </verse>
        <verse osisID="Job.31.18"> יח    כי מנעורי גדלני כאב    ומבטן אמי אנחנה br </verse>
        <verse osisID="Job.31.19"> יט    אם-אראה אובד מבלי לבוש    ואין כסות לאביון br </verse>
        <verse osisID="Job.31.20"> כ    אם-לא ברכוני חלצו    ומגז כבשי יתחמם br </verse>
        <verse osisID="Job.31.21"> כא    אם-הניפותי על-יתום ידי    כי-אראה בשער עזרתי br </verse>
        <verse osisID="Job.31.22"> כב    כתפי משכמה תפול    ואזרעי מקנה תשבר br </verse>
        <verse osisID="Job.31.23"> כג    כי פחד אלי איד אל    ומשאתו לא אוכל br </verse>
        <verse osisID="Job.31.24"> כד    אם-שמתי זהב כסלי    ולכתם אמרתי מבטחי br </verse>
        <verse osisID="Job.31.25"> כה    אם-אשמח כי-רב חילי    וכי-כביר מצאה ידי br </verse>
        <verse osisID="Job.31.26"> כו    אם-אראה אור כי יהל    וירח יקר הלך br </verse>
        <verse osisID="Job.31.27"> כז    ויפת בסתר לבי    ותשק ידי לפי br </verse>
        <verse osisID="Job.31.28"> כח    גם-הוא עון פלילי    כי-כחשתי לאל ממעל br </verse>
        <verse osisID="Job.31.29"> כט    אם-אשמח בפיד משנאי    והתעררתי כי-מצאו רע br </verse>
        <verse osisID="Job.31.30"> ל    ולא-נתתי לחטא חכי--    לשאל באלה נפשו br </verse>
        <verse osisID="Job.31.31"> לא    אם-לא אמרו מתי אהלי    מי-יתן מבשרו לא נשבע br </verse>
        <verse osisID="Job.31.32"> לב    בחוץ לא-ילין גר    דלתי לארח אפתח br </verse>
        <verse osisID="Job.31.33"> לג    אם-כסיתי כאדם פשעי--    לטמון בחבי עוני br </verse>
        <verse osisID="Job.31.34"> לד    כי אערוץ המון רבה--    ובוז-משפחות יחתני br ואדם    לא-אצא פתח br </verse>
        <verse osisID="Job.31.35"> לה    מי יתן-לי שמע לי--    הן-תוי שדי יענני br וספר כתב    איש ריבי br </verse>
        <verse osisID="Job.31.36"> לו    אם-לא על-שכמי אשאנו    אענדנו עטרות לי br </verse>
        <verse osisID="Job.31.37"> לז    מספר צעדי אגידנו    כמו-נגיד אקרבנו br </verse>
        <verse osisID="Job.31.38"> לח    אם-עלי אדמתי תזעק    ויחד תלמיה יבכיון br </verse>
        <verse osisID="Job.31.39"> לט    אם-כחה אכלתי בלי-כסף    ונפש בעליה הפחתי br </verse>
        <verse osisID="Job.31.40"> מ    תחת חטה יצא חוח--ותחת-שערה באשה    תמו דברי איוב </verse>
      </chapter>
      <chapter osisID="Job.32">
        <verse osisID="Job.32.1"> א    וישבתו שלשת האנשים האלה--    מענות את-איוב br כי הוא צדיק    בעיניו </verse>
        <verse osisID="Job.32.2"> ב    ויחר אף אליהוא בן-ברכאל הבוזי--    ממשפחת-רם br באיוב חרה אפו--    על-צדקו נפשו מאלהים br </verse>
        <verse osisID="Job.32.3"> ג    ובשלשת רעיו    חרה אפו br על אשר לא-מצאו מענה--    וירשיעו את-איוב br </verse>
        <verse osisID="Job.32.4"> ד    ואליהו--חכה את-איוב בדברים    כי זקנים-המה ממנו לימים br </verse>
        <verse osisID="Job.32.5"> ה    וירא אליהוא--כי אין מענה בפי שלשת האנשים    ויחר אפו </verse>
        <verse osisID="Job.32.6"> ו    ויען אליהוא בן ברכאל הבוזי--    ויאמר br צעיר אני לימים    ואתם ישישים br על-כן זחלתי ואירא    מחות דעי אתכם br </verse>
        <verse osisID="Job.32.7"> ז    אמרתי ימים ידברו    ורב שנים ידיעו חכמה br </verse>
        <verse osisID="Job.32.8"> ח    אכן רוח-היא באנוש    ונשמת שדי תבינם br </verse>
        <verse osisID="Job.32.9"> ט    לא-רבים יחכמו    וזקנים יבינו משפט br </verse>
        <verse osisID="Job.32.10"> י    לכן אמרתי שמעה-לי    אחוה דעי אף-אני br </verse>
        <verse osisID="Job.32.11"> יא    הן הוחלתי לדבריכם--אזין עד-תבונתיכם    עד-תחקרון מלין br </verse>
        <verse osisID="Job.32.12"> יב    ועדיכם אתבונן    והנה אין לאיוב מוכיח--עונה אמריו מכם br </verse>
        <verse osisID="Job.32.13"> יג    פן-תאמרו מצאנו חכמה    אל ידפנו לא-איש br </verse>
        <verse osisID="Job.32.14"> יד    ולא-ערך אלי מלין    ובאמריכם לא אשיבנו br </verse>
        <verse osisID="Job.32.15"> טו    חתו לא-ענו עוד    העתיקו מהם מלים br </verse>
        <verse osisID="Job.32.16"> טז    והוחלתי כי-לא ידברו    כי עמדו לא-ענו עוד br </verse>
        <verse osisID="Job.32.17"> יז    אענה אף-אני חלקי    אחוה דעי אף-אני br </verse>
        <verse osisID="Job.32.18"> יח    כי מלתי מלים    הציקתני רוח בטני br </verse>
        <verse osisID="Job.32.19"> יט    הנה-בטני--כיין לא-יפתח    כאבות חדשים יבקע br </verse>
        <verse osisID="Job.32.20"> כ    אדברה וירוח-לי    אפתח שפתי ואענה br </verse>
        <verse osisID="Job.32.21"> כא    אל-נא אשא פני-איש    ואל-אדם לא אכנה br </verse>
        <verse osisID="Job.32.22"> כב    כי לא ידעתי אכנה    כמעט ישאני עשני </verse>
      </chapter>
      <chapter osisID="Job.33">
        <verse osisID="Job.33.1"> א    ואולם--שמע-נא איוב מלי    וכל-דברי האזינה br </verse>
        <verse osisID="Job.33.2"> ב    הנה-נא פתחתי פי    דברה לשוני בחכי br </verse>
        <verse osisID="Job.33.3"> ג    ישר-לבי אמרי    ודעת שפתי ברור מללו br </verse>
        <verse osisID="Job.33.4"> ד    רוח-אל עשתני    ונשמת שדי תחיני br </verse>
        <verse osisID="Job.33.5"> ה    אם-תוכל השיבני    ערכה לפני התיצבה br </verse>
        <verse osisID="Job.33.6"> ו    הן-אני כפיך לאל    מחמר קרצתי גם-אני br </verse>
        <verse osisID="Job.33.7"> ז    הנה אמתי לא תבעתך    ואכפי עליך לא-יכבד br </verse>
        <verse osisID="Job.33.8"> ח    אך אמרת באזני    וקול מלין אשמע br </verse>
        <verse osisID="Job.33.9"> ט    זך אני בלי-פשע     ח  ף אנכי ולא עון לי br </verse>
        <verse osisID="Job.33.10"> י    הן תנואות עלי ימצא    יחשבני לאויב לו br </verse>
        <verse osisID="Job.33.11"> יא    ישם בסד רגלי    ישמר כל-ארחתי br </verse>
        <verse osisID="Job.33.12"> יב    הן-זאת לא-צדקת אענך    כי-ירבה אלוה מאנוש br </verse>
        <verse osisID="Job.33.13"> יג    מדוע אליו ריבות    כי כל-דבריו לא יענה br </verse>
        <verse osisID="Job.33.14"> יד    כי-באחת ידבר-אל    ובשתים לא ישורנה br </verse>
        <verse osisID="Job.33.15"> טו    בחלום חזיון לילה--בנפל תרדמה על-אנשים    בתנומות עלי משכב br </verse>
        <verse osisID="Job.33.16"> טז    אז יגלה אזן אנשים    ובמסרם יחתם br </verse>
        <verse osisID="Job.33.17"> יז    להסיר אדם מעשה    וגוה מגבר יכסה br </verse>
        <verse osisID="Job.33.18"> יח    יחשך נפשו מני-שחת    וחיתו מעבר בשלח br </verse>
        <verse osisID="Job.33.19"> יט    והוכח במכאוב על-משכבו    וריב (ורוב) עצמיו אתן br </verse>
        <verse osisID="Job.33.20"> כ    וזהמתו חיתו לחם    ונפשו מאכל תאוה br </verse>
        <verse osisID="Job.33.21"> כא    יכל בשרו מראי    ושפי (ושפו) עצמתיו לא ראו br </verse>
        <verse osisID="Job.33.22"> כב    ותקרב לשחת נפשו    וחיתו לממתים br </verse>
        <verse osisID="Job.33.23"> כג    אם-יש עליו מלאך--מליץ אחד מני-אלף    להגיד לאדם ישרו br </verse>
        <verse osisID="Job.33.24"> כד    ויחננו--ויאמר פדעהו מרדת שחת    מצאתי כפר br </verse>
        <verse osisID="Job.33.25"> כה    רטפש בשרו מנער    ישוב לימי עלומיו br </verse>
        <verse osisID="Job.33.26"> כו    יעתר אל-אלוה וירצהו    וירא פניו בתרועה br וישב לאנוש    צדקתו br </verse>
        <verse osisID="Job.33.27"> כז    ישר על-אנשים ויאמר חטאתי וישר העויתי    ולא-שוה לי br </verse>
        <verse osisID="Job.33.28"> כח    פדה נפשי (נפשו) מעבר בשחת    וחיתי (וחיתו) באור תראה br </verse>
        <verse osisID="Job.33.29"> כט    הן-כל-אלה יפעל-אל--    פעמים שלוש עם-גבר br </verse>
        <verse osisID="Job.33.30"> ל    להשיב נפשו מני-שחת--    לאור באור החיים br </verse>
        <verse osisID="Job.33.31"> לא    הקשב איוב שמע-לי    החרש ואנכי אדבר br </verse>
        <verse osisID="Job.33.32"> לב    אם-יש-מלין השיבני    דבר כי-חפצתי צדקך br </verse>
        <verse osisID="Job.33.33"> לג    אם-אין אתה שמע-לי    החרש ואאלפך חכמה </verse>
      </chapter>
      <chapter osisID="Job.34">
        <verse osisID="Job.34.1"> א                    ויען אליהוא ויאמר br </verse>
        <verse osisID="Job.34.2"> ב    שמעו חכמים מלי    וידעים האזינו לי br </verse>
        <verse osisID="Job.34.3"> ג    כי-אזן מלין תבחן    וחך יטעם לאכל br </verse>
        <verse osisID="Job.34.4"> ד    משפט נבחרה-לנו    נדעה בינינו מה-טוב br </verse>
        <verse osisID="Job.34.5"> ה    כי-אמר איוב צדקתי    ואל הסיר משפטי br </verse>
        <verse osisID="Job.34.6"> ו    על-משפטי אכזב    אנוש חצי בלי-פשע br </verse>
        <verse osisID="Job.34.7"> ז    מי-גבר כאיוב    ישתה-לעג כמים br </verse>
        <verse osisID="Job.34.8"> ח    וארח לחברה עם-פעלי און    וללכת עם-אנשי-רשע br </verse>
        <verse osisID="Job.34.9"> ט    כי-אמר לא יסכן-גבר--    ברצתו עם-אלהים br </verse>
        <verse osisID="Job.34.10"> י    לכן אנשי לבב--    שמעו-לי br חללה לאל מרשע    ושדי מעול br </verse>
        <verse osisID="Job.34.11"> יא    כי פעל אדם ישלם-לו    וכארח איש ימצאנו br </verse>
        <verse osisID="Job.34.12"> יב    אף-אמנם אל לא-ירשיע    ושדי לא-יעות משפט br </verse>
        <verse osisID="Job.34.13"> יג    מי-פקד עליו ארצה    ומי שם תבל כלה br </verse>
        <verse osisID="Job.34.14"> יד    אם-ישים אליו לבו    רוחו ונשמתו אליו יאסף br </verse>
        <verse osisID="Job.34.15"> טו    יגוע כל-בשר יחד    ואדם על-עפר ישוב br </verse>
        <verse osisID="Job.34.16"> טז    ואם-בינה שמעה-זאת    האזינה לקול מלי br </verse>
        <verse osisID="Job.34.17"> יז    האף שונא משפט יחבוש    ואם-צדיק כביר תרשיע br </verse>
        <verse osisID="Job.34.18"> יח    האמר למלך בליעל--    רשע אל-נדיבים br </verse>
        <verse osisID="Job.34.19"> יט    אשר לא-נשא פני שרים    ולא נכר-שוע לפני-דל br כי-מעשה ידיו    כלם br </verse>
        <verse osisID="Job.34.20"> כ    רגע ימתו--    וחצות לילה br יגעשו עם ויעברו    ויסירו אביר לא ביד br </verse>
        <verse osisID="Job.34.21"> כא    כי-עיניו על-דרכי-איש    וכל-צעדיו יראה br </verse>
        <verse osisID="Job.34.22"> כב    אין-חשך ואין צלמות--    להסתר שם פעלי און br </verse>
        <verse osisID="Job.34.23"> כג    כי לא על-איש ישים עוד--    להלך אל-אל במשפט br </verse>
        <verse osisID="Job.34.24"> כד    ירע כבירים לא-חקר    ויעמד אחרים תחתם br </verse>
        <verse osisID="Job.34.25"> כה    לכן--יכיר מעבדיהם    והפך לילה וידכאו br </verse>
        <verse osisID="Job.34.26"> כו    תחת-רשעים ספקם--    במקום ראים br </verse>
        <verse osisID="Job.34.27"> כז    אשר על-כן סרו מאחריו    וכל-דרכיו לא השכילו br </verse>
        <verse osisID="Job.34.28"> כח    להביא עליו צעקת-דל    וצעקת עניים ישמע br </verse>
        <verse osisID="Job.34.29"> כט    והוא ישקט ומי ירשע--    ויסתר פנים ומי ישורנו br ועל-גוי ועל-אדם    יחד br </verse>
        <verse osisID="Job.34.30"> ל    ממלך אדם חנף--    ממקשי עם br </verse>
        <verse osisID="Job.34.31"> לא    כי-אל-אל האמר נשאתי--    לא אחבל br </verse>
        <verse osisID="Job.34.32"> לב    בלעדי אחזה אתה הרני    אם-עול פעלתי לא אסיף br </verse>
        <verse osisID="Job.34.33"> לג    המעמך ישלמנה כי-מאסת--כי-אתה תבחר ולא-אני    ומה-ידעת דבר br </verse>
        <verse osisID="Job.34.34"> לד    אנשי לבב יאמרו לי    וגבר חכם שמע לי br </verse>
        <verse osisID="Job.34.35"> לה    איוב לא-בדעת ידבר    ודבריו לא בהשכיל br </verse>
        <verse osisID="Job.34.36"> לו    אבי--יבחן איוב עד-נצח    על-תשבת באנשי-און br </verse>
        <verse osisID="Job.34.37"> לז    כי יסיף על-חטאתו פשע בינינו יספוק    וירב אמריו לאל </verse>
      </chapter>
      <chapter osisID="Job.35">
        <verse osisID="Job.35.1"> א                    ויען אליהו ויאמר br </verse>
        <verse osisID="Job.35.2"> ב    הזאת חשבת למשפט    אמרת צדקי מאל br </verse>
        <verse osisID="Job.35.3"> ג    כי-תאמר מה-יסכן-לך    מה-אעיל מחטאתי br </verse>
        <verse osisID="Job.35.4"> ד    אני אשיבך מלין--    ואת-רעיך עמך br </verse>
        <verse osisID="Job.35.5"> ה    הבט שמים וראה    ושור שחקים גבהו ממך br </verse>
        <verse osisID="Job.35.6"> ו    אם-חטאת מה-תפעל-בו    ורבו פשעיך מה-תעשה-לו br </verse>
        <verse osisID="Job.35.7"> ז    אם-צדקת מה-תתן-לו    או מה-מידך יקח br </verse>
        <verse osisID="Job.35.8"> ח    לאיש-כמוך רשעך    ולבן-אדם צדקתך br </verse>
        <verse osisID="Job.35.9"> ט    מרב עשוקים יזעיקו    ישועו מזרוע רבים br </verse>
        <verse osisID="Job.35.10"> י    ולא-אמר--איה אלוה עשי    נתן זמרות בלילה br </verse>
        <verse osisID="Job.35.11"> יא    מלפנו מבהמות ארץ    ומעוף השמים יחכמנו br </verse>
        <verse osisID="Job.35.12"> יב    שם יצעקו ולא יענה--    מפני גאון רעים br </verse>
        <verse osisID="Job.35.13"> יג    אך-שוא לא-ישמע אל    ושדי לא ישורנה br </verse>
        <verse osisID="Job.35.14"> יד    אף כי-תאמר לא תשורנו    דין לפניו ותחולל לו br </verse>
        <verse osisID="Job.35.15"> טו    ועתה--כי-אין פקד אפו    ולא-ידע בפש מאד br </verse>
        <verse osisID="Job.35.16"> טז    ואיוב הבל יפצה-פיהו    בבלי-דעת מלין יכבר </verse>
      </chapter>
      <chapter osisID="Job.36">
        <verse osisID="Job.36.1"> א                    ויסף אליהוא ויאמר br </verse>
        <verse osisID="Job.36.2"> ב    כתר-לי זעיר ואחוך    כי עוד לאלוה מלים br </verse>
        <verse osisID="Job.36.3"> ג    אשא דעי למרחוק    ולפעלי אתן-צדק br </verse>
        <verse osisID="Job.36.4"> ד    כי-אמנם לא-שקר מלי    תמים דעות עמך br </verse>
        <verse osisID="Job.36.5"> ה    הן-אל כביר ולא ימאס    כביר כח לב br </verse>
        <verse osisID="Job.36.6"> ו    לא-יחיה רשע    ומשפט עניים יתן br </verse>
        <verse osisID="Job.36.7"> ז    לא-יגרע מצדיק    עיניו br ואת-מלכים לכסא    וישיבם לנצח ויגבהו br </verse>
        <verse osisID="Job.36.8"> ח    ואם-אסורים בזקים    ילכדון בחבלי-עני br </verse>
        <verse osisID="Job.36.9"> ט    ויגד להם פעלם    ופשעיהם כי יתגברו br </verse>
        <verse osisID="Job.36.10"> י    ויגל אזנם למוסר    ויאמר כי-ישובון מאון br </verse>
        <verse osisID="Job.36.11"> יא    אם-ישמעו ויעבדו    יכלו ימיהם בטוב ושניהם בנעימים br </verse>
        <verse osisID="Job.36.12"> יב    ואם-לא ישמעו בשלח יעברו    ויגועו בבלי-דעת br </verse>
        <verse osisID="Job.36.13"> יג    וחנפי-לב ישימו אף    לא ישועו כי אסרם br </verse>
        <verse osisID="Job.36.14"> יד    תמת בנער נפשם    וחיתם בקדשים br </verse>
        <verse osisID="Job.36.15"> טו    יחלץ עני בעניו    ויגל בלחץ אזנם br </verse>
        <verse osisID="Job.36.16"> טז    ואף הסיתך מפי-צר--    רחב לא-מוצק תחתיה br ונחת שלחנך    מלא דשן br </verse>
        <verse osisID="Job.36.17"> יז    ודין-רשע מלאת    דין ומשפט יתמכו br </verse>
        <verse osisID="Job.36.18"> יח    כי-חמה פן-יסיתך בספק    ורב-כפר אל-יטך br </verse>
        <verse osisID="Job.36.19"> יט    היערך שועך לא בצר    וכל מאמצי-כח br </verse>
        <verse osisID="Job.36.20"> כ    אל-תשאף הלילה--    לעלות עמים תחתם br </verse>
        <verse osisID="Job.36.21"> כא    השמר אל-תפן אל-און    כי-על-זה בחרת מעני br </verse>
        <verse osisID="Job.36.22"> כב    הן-אל ישגיב בכחו    מי כמהו מורה br </verse>
        <verse osisID="Job.36.23"> כג    מי-פקד עליו דרכו    ומי-אמר פעלת עולה br </verse>
        <verse osisID="Job.36.24"> כד    זכר כי-תשגיא פעלו--    אשר שררו אנשים br </verse>
        <verse osisID="Job.36.25"> כה    כל-אדם חזו-בו    אנוש יביט מרחוק br </verse>
        <verse osisID="Job.36.26"> כו    הן-אל שגיא ולא נדע    מספר שניו ולא-חקר br </verse>
        <verse osisID="Job.36.27"> כז    כי יגרע נטפי-מים    יזקו מטר לאדו br </verse>
        <verse osisID="Job.36.28"> כח    אשר-יזלו שחקים    ירעפו עלי אדם רב br </verse>
        <verse osisID="Job.36.29"> כט    אף אם-יבין מפרשי-עב    תשאות סכתו br </verse>
        <verse osisID="Job.36.30"> ל    הן-פרש עליו אורו    ושרשי הים כסה br </verse>
        <verse osisID="Job.36.31"> לא    כי-בם ידין עמים    יתן-אכל למכביר br </verse>
        <verse osisID="Job.36.32"> לב    על-כפים כסה-אור    ויצו עליה במפגיע br </verse>
        <verse osisID="Job.36.33"> לג    יגיד עליו רעו    מקנה אף על-עולה </verse>
      </chapter>
      <chapter osisID="Job.37">
        <verse osisID="Job.37.1"> א    אף-לזאת יחרד לבי    ויתר ממקומו br </verse>
        <verse osisID="Job.37.2"> ב    שמעו שמוע ברגז קלו    והגה מפיו יצא br </verse>
        <verse osisID="Job.37.3"> ג    תחת-כל-השמים ישרהו    ואורו על-כנפות הארץ br </verse>
        <verse osisID="Job.37.4"> ד    אחריו ישאג-קול--    ירעם בקול גאונו br ולא יעקבם    כי-ישמע קולו br </verse>
        <verse osisID="Job.37.5"> ה    ירעם אל בקולו נפלאות    עשה גדלות ולא נדע br </verse>
        <verse osisID="Job.37.6"> ו    כי לשלג יאמר--    הוא-ארץ br וגשם מטר    וגשם מטרות עזו br </verse>
        <verse osisID="Job.37.7"> ז    ביד-כל-אדם יחתום--    לדעת כל-אנשי מעשהו br </verse>
        <verse osisID="Job.37.8"> ח    ותבוא חיה במו-ארב    ובמעונתיה תשכן br </verse>
        <verse osisID="Job.37.9"> ט    מן-החדר תבוא סופה    וממזרים קרה br </verse>
        <verse osisID="Job.37.10"> י    מנשמת-אל יתן-קרח    ורחב מים במוצק br </verse>
        <verse osisID="Job.37.11"> יא    אף-ברי יטריח עב    יפיץ ענן אורו br </verse>
        <verse osisID="Job.37.12"> יב    והוא מסבות מתהפך בתחבולתו    לפעלם br כל אשר יצום    על-פני תבל ארצה br </verse>
        <verse osisID="Job.37.13"> יג    אם-לשבט אם-לארצו--    אם-לחסד ימצאהו br </verse>
        <verse osisID="Job.37.14"> יד    האזינה זאת איוב    עמד והתבונן נפלאות אל br </verse>
        <verse osisID="Job.37.15"> טו    התדע בשום-אלוה עליהם    והפיע אור עננו br </verse>
        <verse osisID="Job.37.16"> טז    התדע על-מפלשי-עב    מפלאות תמים דעים br </verse>
        <verse osisID="Job.37.17"> יז    אשר-בגדיך חמים--    בהשקט ארץ מדרום br </verse>
        <verse osisID="Job.37.18"> יח    תרקיע עמו לשחקים    חזקים כראי מוצק br </verse>
        <verse osisID="Job.37.19"> יט    הודיענו מה-נאמר לו    לא-נערך מפני-חשך br </verse>
        <verse osisID="Job.37.20"> כ    היספר-לו כי אדבר    אם-אמר איש כי יבלע br </verse>
        <verse osisID="Job.37.21"> כא    ועתה לא ראו אור--    בהיר הוא בשחקים br ורוח עברה    ותטהרם br </verse>
        <verse osisID="Job.37.22"> כב    מצפון זהב יאתה    על-אלוה נורא הוד br </verse>
        <verse osisID="Job.37.23"> כג    שדי לא-מצאנהו שגיא-כח    ומשפט ורב-צדקה לא יענה br </verse>
        <verse osisID="Job.37.24"> כד    לכן יראוהו אנשים    לא-יראה כל-חכמי-לב </verse>
      </chapter>
      <chapter osisID="Job.38">
        <verse osisID="Job.38.1"> א    ויען-יהוה את-איוב מנהסערה (מן הסערה)    ויאמר br </verse>
        <verse osisID="Job.38.2"> ב    מי זה מחשיך עצה במלין--    בלי-דעת br </verse>
        <verse osisID="Job.38.3"> ג    אזר-נא כגבר חלציך    ואשאלך והודיעני br </verse>
        <verse osisID="Job.38.4"> ד    איפה היית ביסדי-ארץ    הגד אם-ידעת בינה br </verse>
        <verse osisID="Job.38.5"> ה    מי-שם ממדיה כי תדע    או מי-נטה עליה קו br </verse>
        <verse osisID="Job.38.6"> ו    על-מה אדניה הטבעו    או מי-ירה אבן פנתה br </verse>
        <verse osisID="Job.38.7"> ז    ברן-יחד כוכבי בקר    ויריעו כל-בני אלהים br </verse>
        <verse osisID="Job.38.8"> ח    ויסך בדלתים ים    בגיחו מרחם יצא br </verse>
        <verse osisID="Job.38.9"> ט    בשומי ענן לבשו    וערפל חתלתו br </verse>
        <verse osisID="Job.38.10"> י    ואשבר עליו חקי    ואשים בריח ודלתים br </verse>
        <verse osisID="Job.38.11"> יא    ואמר--עד-פה תבוא ולא תסיף    ופא-ישית בגאון גליך br </verse>
        <verse osisID="Job.38.12"> יב    המימיך צוית בקר    ידעתה שחר (ידעת השחר) מקמו br </verse>
        <verse osisID="Job.38.13"> יג    לאחז בכנפות הארץ    וינערו רש sup ע /sup ים ממנה br </verse>
        <verse osisID="Job.38.14"> יד    תתהפך כחמר חותם    ויתיצבו כמו לבוש br </verse>
        <verse osisID="Job.38.15"> טו    וימנע מרש sup ע /sup ים אורם    וזרוע רמה תשבר br </verse>
        <verse osisID="Job.38.16"> טז    הבאת עד-נבכי-ים    ובחקר תהום התהלכת br </verse>
        <verse osisID="Job.38.17"> יז    הנגלו לך שערי-מות    ושערי צלמות תראה br </verse>
        <verse osisID="Job.38.18"> יח    התבננת עד-רחבי-ארץ    הגד אם-ידעת כלה br </verse>
        <verse osisID="Job.38.19"> יט    אי-זה הדרך ישכן-אור    וחשך אי-זה מקמו br </verse>
        <verse osisID="Job.38.20"> כ    כי תקחנו אל-גבולו    וכי-תבין נתיבות ביתו br </verse>
        <verse osisID="Job.38.21"> כא    ידעת כי-אז תולד    ומספר ימיך רבים br </verse>
        <verse osisID="Job.38.22"> כב    הבאת אל-אצרות שלג    ואוצרות ברד תראה br </verse>
        <verse osisID="Job.38.23"> כג    אשר-חשכתי לעת-צר    ליום קרב ומלחמה br </verse>
        <verse osisID="Job.38.24"> כד    אי-זה הדרך יחלק אור    יפץ קדים עלי-ארץ br </verse>
        <verse osisID="Job.38.25"> כה    מי-פלג לשטף תעלה    ודרך לחזיז קלות br </verse>
        <verse osisID="Job.38.26"> כו    להמטיר על-ארץ לא-איש--    מדבר לא-אדם בו br </verse>
        <verse osisID="Job.38.27"> כז    להשביע שאה ומשאה    ולהצמיח מצא דשא br </verse>
        <verse osisID="Job.38.28"> כח    היש-למטר אב    או מי-הוליד אגלי-טל br </verse>
        <verse osisID="Job.38.29"> כט    מבטן מי יצא הקרח    וכפר שמים מי ילדו br </verse>
        <verse osisID="Job.38.30"> ל    כאבן מים יתחבאו    ופני תהום יתלכדו br </verse>
        <verse osisID="Job.38.31"> לא    התקשר מעדנות כימה    או-משכות כסיל תפתח br </verse>
        <verse osisID="Job.38.32"> לב    התציא מזרות בעתו    ועיש על-בניה תנחם br </verse>
        <verse osisID="Job.38.33"> לג    הידעת חקות שמים    אם-תשים משטרו בארץ br </verse>
        <verse osisID="Job.38.34"> לד    התרים לעב קולך    ושפעת-מים תכסך br </verse>
        <verse osisID="Job.38.35"> לה    התשלח ברקים וילכו    ויאמרו לך הננו br </verse>
        <verse osisID="Job.38.36"> לו    מי-שת בטחות חכמה    או מי-נתן לשכוי בינה br </verse>
        <verse osisID="Job.38.37"> לז    מי-יספר שחקים בחכמה    ונבלי שמים מי ישכיב br </verse>
        <verse osisID="Job.38.38"> לח    בצקת עפר למוצק    ורגבים ידבקו br </verse>
        <verse osisID="Job.38.39"> לט    התצוד ללביא טרף    וחית כפירים תמלא br </verse>
        <verse osisID="Job.38.40"> מ    כי-ישחו במעונות    ישבו בסכה למו-ארב br </verse>
        <verse osisID="Job.38.41"> מא    מי יכין לערב    צידו br כי-ילדו אל-אל ישועו    יתעו לבלי-אכל </verse>
      </chapter>
      <chapter osisID="Job.39">
        <verse osisID="Job.39.1"> א    הידעת--עת לדת יעלי-סלע    חלל אילות תשמר br </verse>
        <verse osisID="Job.39.2"> ב    תספר ירחים תמלאנה    וידעת עת לדתנה br </verse>
        <verse osisID="Job.39.3"> ג    תכרענה ילדיהן תפלחנה    חבליהם תשלחנה br </verse>
        <verse osisID="Job.39.4"> ד    יחלמו בניהם ירבו בבר    יצאו ולא-שבו למו br </verse>
        <verse osisID="Job.39.5"> ה    מי-שלח פרא חפשי    ומסרות ערוד מי פתח br </verse>
        <verse osisID="Job.39.6"> ו    אשר-שמתי ערבה ביתו    ומשכנותיו מלחה br </verse>
        <verse osisID="Job.39.7"> ז    ישחק להמון קריה    תשאות נגש לא ישמע br </verse>
        <verse osisID="Job.39.8"> ח    יתור הרים מרעהו    ואחר כל-ירוק ידרוש br </verse>
        <verse osisID="Job.39.9"> ט    היאבה רים עבדך    אם-ילין על-אבוסך br </verse>
        <verse osisID="Job.39.10"> י    התקשר-רים בתלם עבתו    אם-ישדד עמקים אחריך br </verse>
        <verse osisID="Job.39.11"> יא    התבטח-בו כי-רב כחו    ותעזב אליו יגיעך br </verse>
        <verse osisID="Job.39.12"> יב    התאמין בו כי-ישוב (ישיב) זרעך    וגרנך יאסף br </verse>
        <verse osisID="Job.39.13"> יג    כנף-רננים נעלסה    אם-אברה חסידה ונצה br </verse>
        <verse osisID="Job.39.14"> יד    כי-תעזב לארץ בציה    ועל-עפר תחמם br </verse>
        <verse osisID="Job.39.15"> טו    ותשכח כי-רגל תזורה    וחית השדה תדושה br </verse>
        <verse osisID="Job.39.16"> טז    הקשיח בניה ללא-לה    לריק יגיעה בלי-פחד br </verse>
        <verse osisID="Job.39.17"> יז    כי-השה אלוה חכמה    ולא-חלק לה בבינה br </verse>
        <verse osisID="Job.39.18"> יח    כעת במרום תמריא    תשחק לסוס ולרכבו </verse>
        <verse osisID="Job.39.19"> יט    התתן לסוס גבורה    התלביש צוארו רעמה br </verse>
        <verse osisID="Job.39.20"> כ    התרעישנו כארבה    הוד נחרו אימה br </verse>
        <verse osisID="Job.39.21"> כא    יחפרו בעמק וישיש בכח    יצא לקראת-נשק br </verse>
        <verse osisID="Job.39.22"> כב    ישחק לפחד ולא יחת    ולא-ישוב מפני-חרב br </verse>
        <verse osisID="Job.39.23"> כג    עליו תרנה אשפה    להב חנית וכידון br </verse>
        <verse osisID="Job.39.24"> כד    ברעש ורגז יגמא-ארץ    ולא-יאמין כי-קול שופר br </verse>
        <verse osisID="Job.39.25"> כה    בדי שפר יאמר האח--    ומרחוק יריח מלחמה br רעם שרים    ותרועה br </verse>
        <verse osisID="Job.39.26"> כו    המבינתך יאבר-נץ    יפרש כנפו לתימן br </verse>
        <verse osisID="Job.39.27"> כז    אם-על-פיך יגביה נשר    וכי ירים קנו br </verse>
        <verse osisID="Job.39.28"> כח    סלע ישכן ויתלנן--    על שן-סלע ומצודה br </verse>
        <verse osisID="Job.39.29"> כט    משם חפר-אכל    למרחוק עיניו יביטו br </verse>
        <verse osisID="Job.39.30"> ל    ואפרחו יעלעו-דם    ובאשר חללים שם הוא </verse>
      </chapter>
      <chapter osisID="Job.40">
        <verse osisID="Job.40.1"> א                    ויען יהוה את-איוב ויאמר br </verse>
        <verse osisID="Job.40.2"> ב    הרב עם-שדי יסור    מוכיח אלוה יעננה </verse>
        <verse osisID="Job.40.3"> ג                    ויען איוב את-יהוה ויאמר br </verse>
        <verse osisID="Job.40.4"> ד    הן קלתי מה אשיבך    ידי שמתי למו-פי br </verse>
        <verse osisID="Job.40.5"> ה    אחת דברתי ולא אענה    ושתים ולא אוסיף </verse>
        <verse osisID="Job.40.6"> ו    ויען-יהוה את-איוב מנסערה (מן סערה)    ויאמר br </verse>
        <verse osisID="Job.40.7"> ז    אזר-נא כגבר חלציך    אשאלך והודיעני br </verse>
        <verse osisID="Job.40.8"> ח    האף תפר משפטי    תרשיעני למען תצדק br </verse>
        <verse osisID="Job.40.9"> ט    ואם-זרוע כאל לך    ובקול כמהו תרעם br </verse>
        <verse osisID="Job.40.10"> י    עדה נא גאון וגבה    והוד והדר תלבש br </verse>
        <verse osisID="Job.40.11"> יא    הפץ עברות אפך    וראה כל-גאה והשפילהו br </verse>
        <verse osisID="Job.40.12"> יב    ראה כל-גאה הכניעהו    והדך רשעים תחתם br </verse>
        <verse osisID="Job.40.13"> יג    טמנם בעפר יחד    פניהם חבש בטמון br </verse>
        <verse osisID="Job.40.14"> יד    וגם-אני אודך    כי-תושע לך ימינך br </verse>
        <verse osisID="Job.40.15"> טו    הנה-נא בהמות אשר-עשיתי עמך    חציר כבקר יאכל br </verse>
        <verse osisID="Job.40.16"> טז    הנה-נא כחו במתניו    ואונו בשרירי בטנו br </verse>
        <verse osisID="Job.40.17"> יז    יחפץ זנבו כמו-ארז    גידי פחדו ישרגו br </verse>
        <verse osisID="Job.40.18"> יח    עצמיו אפיקי נחשה    גרמיו כמטיל ברזל br </verse>
        <verse osisID="Job.40.19"> יט    הוא ראשית דרכי-אל    העשו יגש חרבו br </verse>
        <verse osisID="Job.40.20"> כ    כי-בול הרים ישאו-לו    וכל-חית השדה ישחקו-שם br </verse>
        <verse osisID="Job.40.21"> כא    תחת-צאלים ישכב--    בסתר קנה ובצה br </verse>
        <verse osisID="Job.40.22"> כב    יסכהו צאלים צללו    יסבוהו ערבי-נחל br </verse>
        <verse osisID="Job.40.23"> כג    הן יעשק נהר לא יחפוז    יבטח כי-יגיח ירדן אל-פיהו br </verse>
        <verse osisID="Job.40.24"> כד    בעיניו יקחנו    במוקשים ינקב-אף br [ (Job 40:25)  כה    תמשך לויתן בחכה    ובחבל תשקיע לשנו br ] [ (Job 40:26)  כו    התשים אגמן באפו    ובחוח תקב לחיו br ] [ (Job 40:27)  כז    הירבה אליך תחנונים    אם-ידבר אליך רכות br ] [ (Job 40:28)  כח    היכרת ברית עמך    תקחנו לעבד עולם br ] [ (Job 40:29)  כט    התשחק-בו כצפור    ותקשרנו לנערותיך br ] [ (Job 40:30)  ל    יכרו עליו חברים    יחצוהו בין כנענים br ] [ (Job 40:31)  לא    התמלא בשכות עורו    ובצלצל דגים ראשו br ] [ (Job 40:32)  לב    שים-עליו כפך    זכר מלחמה אל-תוסף  ] </verse>
      </chapter>
      <chapter osisID="Job.41">
        <verse osisID="Job.41.1"> א    הן-תחלתו נכזבה    הגם אל-מראיו יטל br </verse>
        <verse osisID="Job.41.2"> ב    לא-אכזר כי יעורנו    ומי הוא לפני יתיצב br </verse>
        <verse osisID="Job.41.3"> ג    מי הקדימני ואשלם    תחת כל-השמים לי-הוא br </verse>
        <verse osisID="Job.41.4"> ד    לא- (לו-) אחריש בדיו    ודבר-גבורות וחין ערכו br </verse>
        <verse osisID="Job.41.5"> ה    מי-גלה פני לבושו    בכפל רסנו מי יבוא br </verse>
        <verse osisID="Job.41.6"> ו    דלתי פניו מי פתח    סביבות שניו אימה br </verse>
        <verse osisID="Job.41.7"> ז    גאוה אפיקי מגנים    סגור חותם צר br </verse>
        <verse osisID="Job.41.8"> ח    אחד באחד יגשו    ורוח לא-יבא ביניהם br </verse>
        <verse osisID="Job.41.9"> ט    איש-באחיהו ידבקו    יתלכדו ולא יתפרדו br </verse>
        <verse osisID="Job.41.10"> י    עטישתיו תהל אור    ועיניו כעפעפי-שחר br </verse>
        <verse osisID="Job.41.11"> יא    מפיו לפידים יהלכו    כידודי אש יתמלטו br </verse>
        <verse osisID="Job.41.12"> יב    מנחיריו יצא עשן--    כדוד נפוח ואגמן br </verse>
        <verse osisID="Job.41.13"> יג    נפשו גחלים תלהט    ולהב מפיו יצא br </verse>
        <verse osisID="Job.41.14"> יד    בצוארו ילין עז    ולפניו תדוץ דאבה br </verse>
        <verse osisID="Job.41.15"> טו    מפלי בשרו דבקו    יצוק עליו בל-ימוט br </verse>
        <verse osisID="Job.41.16"> טז    לבו יצוק כמו-אבן    ויצוק כפלח תחתית br </verse>
        <verse osisID="Job.41.17"> יז    משתו יגורו אלים    משברים יתחטאו br </verse>
        <verse osisID="Job.41.18"> יח    משיגהו חרב בלי תקום    חנית מסע ושריה br </verse>
        <verse osisID="Job.41.19"> יט    יחשב לתבן ברזל    לעץ רקבון נחושה br </verse>
        <verse osisID="Job.41.20"> כ    לא-יבריחנו בן-קשת    לקש נהפכו-לו אבני-קלע br </verse>
        <verse osisID="Job.41.21"> כא    כקש נחשבו תותח    וישחק לרעש כידון br </verse>
        <verse osisID="Job.41.22"> כב    תחתיו חדודי חרש    ירפד חרוץ עלי-טיט br </verse>
        <verse osisID="Job.41.23"> כג    ירתיח כסיר מצולה    ים ישים כמרקחה br </verse>
        <verse osisID="Job.41.24"> כד    אחריו יאיר נתיב    יחשב תהום לשיבה br </verse>
        <verse osisID="Job.41.25"> כה    אין-על-עפר משלו    העשו לבלי-חת br </verse>
        <verse osisID="Job.41.26"> כו    את-כל-גבה יראה    הוא מלך על-כל-בני-שחץ </verse>
      </chapter>
      <chapter osisID="Job.42">
        <verse osisID="Job.42.1"> א                    ויען איוב את-יהוה ויאמר br </verse>
        <verse osisID="Job.42.2"> ב    ידעת (ידעתי) כי-כל תוכל    ולא-יבצר ממך מזמה br </verse>
        <verse osisID="Job.42.3"> ג    מי זה מעלים עצה--    בלי-דעת br לכן הגדתי ולא אבין    נפלאות ממני ולא אדע br </verse>
        <verse osisID="Job.42.4"> ד    שמע-נא ואנכי אדבר    אשאלך והודיעני br </verse>
        <verse osisID="Job.42.5"> ה    לשמע-אזן שמעתיך    ועתה עיני ראתך br </verse>
      </chapter>
    </div>
    <div type="book" osisID="Ps">
      <chapter osisID="Ps.1">
        <verse osisID="Ps.1.1"> א    אשרי האיש--    אשר לא הלך בעצת רשעים br ובדרך חטאים לא עמד    ובמושב לצים לא ישב br </verse>
        <verse osisID="Ps.1.2"> ב    כי אם בתורת יהוה חפצו    ובתורתו יהגה יומם ולילה br </verse>
        <verse osisID="Ps.1.3"> ג    והיה--    כעץ שתול על-פלגי-מים br אשר פריו יתן בעתו--ועלהו לא-יבול    וכל אשר-יעשה יצליח br </verse>
        <verse osisID="Ps.1.4"> ד    לא-כן הרשעים    כי אם-כמץ אשר-תדפנו רוח br </verse>
        <verse osisID="Ps.1.5"> ה    על-כן לא-יקמו רשעים--במשפט    וחטאים בעדת צדיקים br </verse>
        <verse osisID="Ps.1.6"> ו    כי-יודע יהוה דרך צדיקים    ודרך רשעים תאבד </verse>
      </chapter>
      <chapter osisID="Ps.2">
        <verse osisID="Ps.2.1"> א    למה רגשו גוים    ולאמים יהגו-ריק br </verse>
        <verse osisID="Ps.2.2"> ב    יתיצבו מלכי-ארץ--    ורוזנים נוסדו-יחד br על-יהוה    ועל-משיחו br </verse>
        <verse osisID="Ps.2.3"> ג    ננתקה את-מוסרותימו    ונשליכה ממנו עבתימו br </verse>
        <verse osisID="Ps.2.4"> ד    יושב בשמים ישחק    אדני ילעג-למו br </verse>
        <verse osisID="Ps.2.5"> ה    אז ידבר אלימו באפו    ובחרונו יבהלמו br </verse>
        <verse osisID="Ps.2.6"> ו    ואני נסכתי מלכי    על-ציון הר-קדשי br </verse>
        <verse osisID="Ps.2.7"> ז    אספרה אל-חק    יהוה אמר אלי בני אתה--אני היום ילדתיך br </verse>
        <verse osisID="Ps.2.8"> ח    שאל ממני--ואתנה גוים נחלתך    ואחזתך אפסי-ארץ br </verse>
        <verse osisID="Ps.2.9"> ט    תרעם בשבט ברזל    ככלי יוצר תנפצם br </verse>
        <verse osisID="Ps.2.10"> י    ועתה מלכים השכילו    הוסרו שפטי ארץ br </verse>
        <verse osisID="Ps.2.11"> יא    עבדו את-יהוה ביראה    וגילו ברעדה br </verse>
        <verse osisID="Ps.2.12"> יב    נשקו-בר פן-יאנף ותאבדו דרך--    כי-יבער כמעט אפו br אשרי    כל-חוסי בו </verse>
      </chapter>
      <chapter osisID="Ps.3">
        <verse osisID="Ps.3.1"> א    מזמור לדוד    בברחו מפני אבשלום בנו br </verse>
        <verse osisID="Ps.3.2"> ב    יהוה מה-רבו צרי    רבים קמים עלי br </verse>
        <verse osisID="Ps.3.3"> ג    רבים אמרים לנפשי    אין ישועתה לו באלהים סלה br </verse>
        <verse osisID="Ps.3.4"> ד    ואתה יהוה מגן בעדי    כבודי ומרים ראשי br </verse>
        <verse osisID="Ps.3.5"> ה    קולי אל-יהוה אקרא    ויענני מהר קדשו סלה br </verse>
        <verse osisID="Ps.3.6"> ו    אני שכבתי ואישנה    הקיצותי--כי יהוה יסמכני br </verse>
        <verse osisID="Ps.3.7"> ז    לא-אירא מרבבות עם--    אשר סביב שתו עלי br </verse>
        <verse osisID="Ps.3.8"> ח    קומה יהוה הושיעני אלהי--    כי-הכית את-כל-איבי לחי br שני רשעים    שברת br [ (Psalms 3:9)  ט    ליהוה הישועה    על-עמך ברכתך סלה  ] </verse>
      </chapter>
      <chapter osisID="Ps.4">
        <verse osisID="Ps.4.1"> א    למנצח בנגינות מזמור לדוד br </verse>
        <verse osisID="Ps.4.2"> ב    בקראי ענני אלהי צדקי--בצר הרחבת לי    חנני ושמע תפלתי br </verse>
        <verse osisID="Ps.4.3"> ג    בני איש עד-מה כבודי לכלמה--תאהבון ריק    תבקשו כזב סלה br </verse>
        <verse osisID="Ps.4.4"> ד    ודעו--כי-הפלה יהוה חסיד לו    יהוה ישמע בקראי אליו br </verse>
        <verse osisID="Ps.4.5"> ה    רגזו ואל-תחטאו    אמרו בלבבכם על-משכבכם ודמו סלה br </verse>
        <verse osisID="Ps.4.6"> ו    זבחו זבחי-צדק    ובטחו אל-יהוה br </verse>
        <verse osisID="Ps.4.7"> ז    רבים אמרים מי-יראנו-טוב    נסה עלינו אור פניך יהוה br </verse>
        <verse osisID="Ps.4.8"> ח    נתתה שמחה בלבי    מעת דגנם ותירושם רבו br [ (Psalms 4:9)  ט    בשלום יחדו אשכבה ואישן    כי-אתה יהוה לבדד לבטח תושיבני  ] </verse>
      </chapter>
      <chapter osisID="Ps.5">
        <verse osisID="Ps.5.1"> א    למנצח אל-הנחילות    מזמור לדוד br </verse>
        <verse osisID="Ps.5.2"> ב    אמרי האזינה יהוה    בינה הגיגי br </verse>
        <verse osisID="Ps.5.3"> ג    הקשיבה לקול שועי--מלכי ואלהי    כי-אליך אתפלל br </verse>
        <verse osisID="Ps.5.4"> ד    יהוה--בקר תשמע קולי    בקר אערך-לך ואצפה br </verse>
        <verse osisID="Ps.5.5"> ה    כי לא אל חפץ רשע אתה    לא יגרך רע br </verse>
        <verse osisID="Ps.5.6"> ו    לא-יתיצבו הוללים לנגד עיניך    שנאת כל-פעלי און br </verse>
        <verse osisID="Ps.5.7"> ז    תאבד דברי כזב    איש-דמים ומרמה יתעב יהוה br </verse>
        <verse osisID="Ps.5.8"> ח    ואני--ברב חסדך אבוא ביתך    אשתחוה אל-היכל-קדשך ביראתך br </verse>
        <verse osisID="Ps.5.9"> ט    יהוה נחני בצדקתך--למען שוררי    הושר (הישר) לפני דרכך br </verse>
        <verse osisID="Ps.5.10"> י    כי אין בפיהו נכונה--קרבם הוות    קבר-פתוח גרנם לשונם יחליקון br </verse>
        <verse osisID="Ps.5.11"> יא    האשימם אלהים--    יפלו ממעצותיהם br ברב פשעיהם הדיחמו--    כי-מרו בך br </verse>
        <verse osisID="Ps.5.12"> יב    וישמחו כל-חוסי בך לעולם ירננו--    ותסך עלימו br ויעלצו בך    אהבי שמך br [ (Psalms 5:13)  יג    כי-אתה תברך צדיק    יהוה--כצנה רצון תעטרנו  ] </verse>
      </chapter>
      <chapter osisID="Ps.6">
        <verse osisID="Ps.6.1"> א    למנצח בנגינות על-השמינית    מזמור לדוד br </verse>
        <verse osisID="Ps.6.2"> ב    יהוה אל-באפך תוכיחני    ואל-בחמתך תיסרני br </verse>
        <verse osisID="Ps.6.3"> ג    חנני יהוה כי אמלל-אני    רפאני יהוה--כי נבהלו עצמי br </verse>
        <verse osisID="Ps.6.4"> ד    ונפשי נבהלה מאד    ואת (ואתה) יהוה עד-מתי br </verse>
        <verse osisID="Ps.6.5"> ה    שובה יהוה חלצה נפשי    הושיעני למען חסדך br </verse>
        <verse osisID="Ps.6.6"> ו    כי אין במות זכרך    בשאול מי יודה-לך br </verse>
        <verse osisID="Ps.6.7"> ז    יגעתי באנחתי--אשחה בכל-לילה מטתי    בדמעתי ערשי אמסה br </verse>
        <verse osisID="Ps.6.8"> ח    עששה מכעס עיני    עתקה בכל-צוררי br </verse>
        <verse osisID="Ps.6.9"> ט    סורו ממני כל-פעלי און    כי-שמע יהוה קול בכיי br </verse>
        <verse osisID="Ps.6.10"> י    שמע יהוה תחנתי    יהוה תפלתי יקח br [ (Psalms 6:11)  יא    יבשו ויבהלו מאד--כל-איבי    ישבו יבשו רגע  ] </verse>
      </chapter>
      <chapter osisID="Ps.7">
        <verse osisID="Ps.7.1"> א    שגיון לדוד    אשר-שר ליהוה--על-דברי-כוש בן-ימיני br </verse>
        <verse osisID="Ps.7.2"> ב    יהוה אלהי בך חסיתי    הושיעני מכל-רדפי והצילני br </verse>
        <verse osisID="Ps.7.3"> ג    פן-יטרף כאריה נפשי    פרק ואין מציל br </verse>
        <verse osisID="Ps.7.4"> ד    יהוה אלהי אם-עשיתי זאת    אם-יש-עול בכפי br </verse>
        <verse osisID="Ps.7.5"> ה    אם-גמלתי שולמי רע    ואחלצה צוררי ריקם br </verse>
        <verse osisID="Ps.7.6"> ו    ירדף אויב נפשי וישג--וירמס לארץ חיי    וכבודי לעפר ישכן סלה br </verse>
        <verse osisID="Ps.7.7"> ז    קומה יהוה באפך--הנשא בעברות צוררי    ועורה אלי משפט צוית br </verse>
        <verse osisID="Ps.7.8"> ח    ועדת לאמים תסובבך    ועליה למרום שובה br </verse>
        <verse osisID="Ps.7.9"> ט    יהוה ידין עמים    שפטני יהוה כצדקי וכתמי עלי br </verse>
        <verse osisID="Ps.7.10"> י    יגמר נא רע רשעים--    ותכונן צדיק br ובחן לבות וכליות--    אלהים צדיק br </verse>
        <verse osisID="Ps.7.11"> יא    מגני על-אלהים    מושיע ישרי-לב br </verse>
        <verse osisID="Ps.7.12"> יב    אלהים שופט צדיק    ואל זעם בכל-יום br </verse>
        <verse osisID="Ps.7.13"> יג    אם-לא ישוב חרבו ילטוש    קשתו דרך ויכוננה br </verse>
        <verse osisID="Ps.7.14"> יד    ולו הכין כלי מות    חציו לדלקים יפעל br </verse>
        <verse osisID="Ps.7.15"> טו    הנה יחבל-און    והרה עמל וילד שקר br </verse>
        <verse osisID="Ps.7.16"> טז    בור כרה ויחפרהו    ויפל בשחת יפעל br </verse>
        <verse osisID="Ps.7.17"> יז    ישוב עמלו בראשו    ועל קדקדו חמסו ירד br [ (Psalms 7:18)  יח    אודה יהוה כצדקו    ואזמרה שם-יהוה עליון  ] </verse>
      </chapter>
      <chapter osisID="Ps.8">
        <verse osisID="Ps.8.1"> א    למנצח על-הגתית    מזמור לדוד br </verse>
        <verse osisID="Ps.8.2"> ב    יהוה אדנינו--    מה-אדיר שמך בכל-הארץ br אשר תנה הודך    על-השמים br </verse>
        <verse osisID="Ps.8.3"> ג    מפי עוללים וינקים--    יסדת-עז br למען צורריך    להשבית אויב ומתנקם br </verse>
        <verse osisID="Ps.8.4"> ד    כי-אראה שמיך    מעשה אצבעתיך-- br ירח וכוכבים    אשר כוננתה br </verse>
        <verse osisID="Ps.8.5"> ה    מה-אנוש כי-תזכרנו    ובן-אדם כי תפקדנו br </verse>
        <verse osisID="Ps.8.6"> ו    ותחסרהו מעט מאלהים    וכבוד והדר תעטרהו br </verse>
        <verse osisID="Ps.8.7"> ז    תמשילהו במעשי ידיך    כל שתה תחת-רגליו br </verse>
        <verse osisID="Ps.8.8"> ח    צנה ואלפים כלם    וגם בהמות שדי br </verse>
        <verse osisID="Ps.8.9"> ט    צפור שמים ודגי הים    עבר ארחות ימים br [ (Psalms 8:10)  י    יהוה אדנינו    מה-אדיר שמך בכל-הארץ  ] </verse>
      </chapter>
      <chapter osisID="Ps.9">
        <verse osisID="Ps.9.1"> א    למנצח על-מות לבן    מזמור לדוד br </verse>
        <verse osisID="Ps.9.2"> ב    אודה יהוה בכל-לבי    אספרה כל-נפלאותיך br </verse>
        <verse osisID="Ps.9.3"> ג    אשמחה ואעלצה בך    אזמרה שמך עליון br </verse>
        <verse osisID="Ps.9.4"> ד    בשוב-אויבי אחור    יכשלו ויאבדו מפניך br </verse>
        <verse osisID="Ps.9.5"> ה    כי-עשית משפטי ודיני    ישבת לכסא שופט צדק br </verse>
        <verse osisID="Ps.9.6"> ו    גערת גוים אבדת רשע    שמם מחית לעולם ועד br </verse>
        <verse osisID="Ps.9.7"> ז    האויב תמו חרבות--לנצח    וערים נתשת--אבד זכרם המה br </verse>
        <verse osisID="Ps.9.8"> ח    ויהוה לעולם ישב    כונן למשפט כסאו br </verse>
        <verse osisID="Ps.9.9"> ט    והוא ישפט-תבל בצדק    ידין לאמים במישרים br </verse>
        <verse osisID="Ps.9.10"> י    ויהי יהוה משגב לדך    משגב לעתות בצרה br </verse>
        <verse osisID="Ps.9.11"> יא    ויבטחו בך יודעי שמך    כי לא-עזבת דרשיך יהוה br </verse>
        <verse osisID="Ps.9.12"> יב    זמרו--ליהוה ישב ציון    הגידו בעמים עלילותיו br </verse>
        <verse osisID="Ps.9.13"> יג    כי-דרש דמים אותם זכר    לא-שכח צעקת עניים (ענוים) br </verse>
        <verse osisID="Ps.9.14"> יד    חננני יהוה--ראה עניי משנאי    מרוממי משערי מות br </verse>
        <verse osisID="Ps.9.15"> טו    למען אספרה כל-תהלתיך    בשערי בת-ציון--אגילה בישועתך br </verse>
        <verse osisID="Ps.9.16"> טז    טבעו גוים בשחת עשו    ברשת-זו טמנו נלכדה רגלם br </verse>
        <verse osisID="Ps.9.17"> יז    נודע יהוה--משפט עשה    בפעל כפיו נוקש רשע הגיון סלה br </verse>
        <verse osisID="Ps.9.18"> יח    ישובו רשעים לשאולה    כל-גוים שכחי אלהים br </verse>
        <verse osisID="Ps.9.19"> יט    כי לא לנצח ישכח אביון    תקות ענוים (עניים) תאבד לעד br </verse>
        <verse osisID="Ps.9.20"> כ    קומה יהוה אל-יעז אנוש    ישפטו גוים על-פניך br [ (Psalms 9:21)  כא    שיתה יהוה מורה--להם    ידעו גוים--אנוש המה סלה  ] </verse>
      </chapter>
      <chapter osisID="Ps.10">
        <verse osisID="Ps.10.1"> א    למה יהוה תעמד ברחוק    תעלים לעתות בצרה br </verse>
        <verse osisID="Ps.10.2"> ב    בגאות רשע ידלק עני    יתפשו במזמות זו חשבו br </verse>
        <verse osisID="Ps.10.3"> ג    כי-הלל רשע על-תאות נפשו    ובצע ברך נאץ יהוה br </verse>
        <verse osisID="Ps.10.4"> ד    רשע--כגבה אפו בל-ידרש    אין אלהים כל-מזמותיו br </verse>
        <verse osisID="Ps.10.5"> ה    יחילו דרכו בכל-עת--מרום משפטיך מנגדו    כל-צורריו יפיח בהם br </verse>
        <verse osisID="Ps.10.6"> ו    אמר בלבו בל-אמוט    לדר ודר אשר לא-ברע br </verse>
        <verse osisID="Ps.10.7"> ז    אלה פיהו מלא--ומרמות ותך    תחת לשונו עמל ואון br </verse>
        <verse osisID="Ps.10.8"> ח    ישב במארב חצרים--במסתרים יהרג נקי    עיניו לחלכה יצפנו br </verse>
        <verse osisID="Ps.10.9"> ט    יארב במסתר כאריה בסכה--    יארב לחטוף עני br יחטף עני    במשכו ברשתו br </verse>
        <verse osisID="Ps.10.10"> י    ודכה (ידכה) ישח    ונפל בעצומיו חלכאים (חל כאים) br </verse>
        <verse osisID="Ps.10.11"> יא    אמר בלבו שכח אל    הסתיר פניו בל-ראה לנצח br </verse>
        <verse osisID="Ps.10.12"> יב    קומה יהוה--אל נשא ידך    אל-תשכח עניים (ענוים) br </verse>
        <verse osisID="Ps.10.13"> יג    על-מה נאץ רשע אלהים    אמר בלבו לא תדרש br </verse>
        <verse osisID="Ps.10.14"> יד    ראתה כי-אתה עמל וכעס תביט--    לתת בידך br עליך יעזב חלכה    יתום אתה היית עוזר br </verse>
        <verse osisID="Ps.10.15"> טו    שבר זרוע רשע    ורע תדרוש-רשעו בל-תמצא br </verse>
        <verse osisID="Ps.10.16"> טז    יהוה מלך עולם ועד    אבדו גוים מארצו br </verse>
        <verse osisID="Ps.10.17"> יז    תאות ענוים שמעת יהוה    תכין לבם תקשיב אזנך br </verse>
        <verse osisID="Ps.10.18"> יח    לשפט יתום ודך    בל-יוסיף עוד--לערץ אנוש מן-הארץ </verse>
      </chapter>
      <chapter osisID="Ps.11">
        <verse osisID="Ps.11.1"> א    למנצח לדוד br ביהוה חסיתי--איך תאמרו לנפשי    נודו (נודי) הרכם צפור br </verse>
        <verse osisID="Ps.11.2"> ב    כי הנה הרשעים ידרכון קשת    כוננו חצם על-יתר-- br לירות במו-אפל    לישרי-לב br </verse>
        <verse osisID="Ps.11.3"> ג    כי השתות יהרסון--    צדיק מה-פעל br </verse>
        <verse osisID="Ps.11.4"> ד    יהוה בהיכל קדשו--    יהוה בשמים כסאו br עיניו יחזו--    עפעפיו יבחנו בני אדם br </verse>
        <verse osisID="Ps.11.5"> ה    יהוה צדיק יבחן    ורשע ואהב חמס--שנאה נפשו br </verse>
        <verse osisID="Ps.11.6"> ו    ימטר על-רשעים פחים    אש וגפרית ורוח זלעפות--מנת כוסם br </verse>
        <verse osisID="Ps.11.7"> ז    כי-צדיק יהוה צדקות אהב    ישר יחזו פנימו </verse>
      </chapter>
      <chapter osisID="Ps.12">
        <verse osisID="Ps.12.1"> א    למנצח על-השמינית    מזמור לדוד br </verse>
        <verse osisID="Ps.12.2"> ב    הושיעה יהוה כי-גמר חסיד    כי-פסו אמונים מבני אדם br </verse>
        <verse osisID="Ps.12.3"> ג    שוא ידברו--איש את-רעהו    שפת חלקות--בלב ולב ידברו br </verse>
        <verse osisID="Ps.12.4"> ד    יכרת יהוה כל-שפתי חלקות--    לשון מדברת גדלות br </verse>
        <verse osisID="Ps.12.5"> ה    אשר אמרו ללשננו נגביר--שפתינו אתנו    מי אדון לנו br </verse>
        <verse osisID="Ps.12.6"> ו    משד עניים    מאנקת אביונים br עתה אקום יאמר יהוה    אשית בישע יפיח לו br </verse>
        <verse osisID="Ps.12.7"> ז    אמרות יהוה    אמרות טהרות br כסף צרוף בעליל לארץ    מזקק שבעתים br </verse>
        <verse osisID="Ps.12.8"> ח    אתה-יהוה תשמרם    תצרנו מן-הדור זו לעולם br [ (Psalms 12:9)  ט    סביב רשעים יתהלכון    כרם זלות לבני אדם  ] </verse>
      </chapter>
      <chapter osisID="Ps.13">
        <verse osisID="Ps.13.1"> א    למנצח מזמור לדוד br </verse>
        <verse osisID="Ps.13.2"> ב    עד-אנה יהוה תשכחני נצח    עד-אנה תסתיר את-פניך ממני br </verse>
        <verse osisID="Ps.13.3"> ג    עד-אנה אשית עצות בנפשי--    יגון בלבבי יומם br עד-אנה    ירום איבי עלי br </verse>
        <verse osisID="Ps.13.4"> ד    הביטה ענני יהוה אלהי    האירה עיני פן-אישן המות br </verse>
        <verse osisID="Ps.13.5"> ה    פן-יאמר איבי יכלתיו    צרי יגילו כי אמוט br </verse>
        <verse osisID="Ps.13.6"> ו    ואני בחסדך בטחתי--    יגל לבי בישועתך br אשירה ליהוה    כי גמל עלי </verse>
      </chapter>
      <chapter osisID="Ps.14">
        <verse osisID="Ps.14.1"> א    למנצח לדוד br אמר נבל בלבו    אין אלהים br השחיתו התעיבו עלילה--    אין עשה-טוב br </verse>
        <verse osisID="Ps.14.2"> ב    יהוה--    משמים השקיף על-בני-אדם br לראות היש משכיל--    דרש את-אלהים br </verse>
        <verse osisID="Ps.14.3"> ג    הכל סר יחדו נאלחו    אין עשה-טוב--אין גם-אחד br </verse>
        <verse osisID="Ps.14.4"> ד    הלא ידעו כל-פעלי-און    אכלי עמי אכלו לחם יהוה לא קראו br </verse>
        <verse osisID="Ps.14.5"> ה    שם פחדו פחד    כי-אלהים בדור צדיק br </verse>
        <verse osisID="Ps.14.6"> ו    עצת-עני תבישו    כי יהוה מחסהו br </verse>
        <verse osisID="Ps.14.7"> ז    מי יתן מציון    ישועת ישראל br בשוב יהוה שבות עמו    יגל יעקב ישמח ישראל </verse>
      </chapter>
      <chapter osisID="Ps.15">
        <verse osisID="Ps.15.1"> א    מזמור לדוד    יהוה מי-יגור באהלך מי-ישכן בהר קדשך br </verse>
        <verse osisID="Ps.15.2"> ב    הולך תמים ופעל צדק    ודבר אמת בלבבו br </verse>
        <verse osisID="Ps.15.3"> ג    לא-רגל על-לשנו--לא-עשה לרעהו רעה    וחרפה לא-נשא על-קרבו br </verse>
        <verse osisID="Ps.15.4"> ד    נבזה בעיניו נמאס--    ואת-יראי יהוה יכבד br נשבע להרע    ולא ימר br </verse>
        <verse osisID="Ps.15.5"> ה    כספו לא-נתן בנשך--    ושחד על-נקי לא לקח br עשה-אלה--    לא ימוט לעולם </verse>
      </chapter>
      <chapter osisID="Ps.16">
        <verse osisID="Ps.16.1"> א    מכתם לדוד    שמרני אל כי-חסיתי בך br </verse>
        <verse osisID="Ps.16.2"> ב    אמרת ליהוה אדני אתה    טובתי בל-עליך br </verse>
        <verse osisID="Ps.16.3"> ג    לקדושים אשר-בארץ המה    ואדירי כל-חפצי-בם br </verse>
        <verse osisID="Ps.16.4"> ד    ירבו עצבותם    אחר מהרו br בל-אסיך נסכיהם מדם    ובל-אשא את-שמותם על-שפתי br </verse>
        <verse osisID="Ps.16.5"> ה    יהוה מנת-חלקי וכוסי--    אתה תומיך גורלי br </verse>
        <verse osisID="Ps.16.6"> ו    חבלים נפלו-לי בנעמים    אף-נחלת שפרה עלי br </verse>
        <verse osisID="Ps.16.7"> ז    אברך--את-יהוה אשר יעצני    אף-לילות יסרוני כליותי br </verse>
        <verse osisID="Ps.16.8"> ח    שויתי יהוה לנגדי תמיד    כי מימיני בל-אמוט br </verse>
        <verse osisID="Ps.16.9"> ט    לכן שמח לבי--ויגל כבודי    אף-בשרי ישכן לבטח br </verse>
        <verse osisID="Ps.16.10"> י    כי לא-תעזב נפשי לשאול    לא-תתן חסידך לראות שחת br </verse>
        <verse osisID="Ps.16.11"> יא    תודיעני    ארח חיים br שבע שמחות את-פניך    נעמות בימינך נצח </verse>
      </chapter>
      <chapter osisID="Ps.17">
        <verse osisID="Ps.17.1"> א    תפלה לדוד br שמעה יהוה צדק--    הקשיבה רנתי האזינה תפלתי br בלא    שפתי מרמה br </verse>
        <verse osisID="Ps.17.2"> ב    מלפניך משפטי יצא    עיניך תחזינה מישרים br </verse>
        <verse osisID="Ps.17.3"> ג    בחנת לבי פקדת לילה--    צרפתני בל-תמצא br זמתי    בל-יעבר-פי br </verse>
        <verse osisID="Ps.17.4"> ד    לפעלות אדם בדבר שפתיך--    אני שמרתי ארחות פריץ br </verse>
        <verse osisID="Ps.17.5"> ה    תמך אשרי במעגלותיך    בל-נמוטו פעמי br </verse>
        <verse osisID="Ps.17.6"> ו    אני-קראתיך כי-תענני אל    הט-אזנך לי שמע אמרתי br </verse>
        <verse osisID="Ps.17.7"> ז    הפלה חסדיך מושיע חוסים--    ממתקוממים בימינך br </verse>
        <verse osisID="Ps.17.8"> ח    שמרני כאישון בת-עין    בצל כנפיך תסתירני br </verse>
        <verse osisID="Ps.17.9"> ט    מפני רשעים זו שדוני    איבי בנפש יקיפו עלי br </verse>
        <verse osisID="Ps.17.10"> י    חלבמו סגרו    פימו דברו בגאות br </verse>
        <verse osisID="Ps.17.11"> יא    אשרינו עתה סבבוני (סבבונו)    עיניהם ישיתו לנטות בארץ br </verse>
        <verse osisID="Ps.17.12"> יב    דמינו--כאריה יכסוף לטרף    וככפיר ישב במסתרים br </verse>
        <verse osisID="Ps.17.13"> יג    קומה יהוה--    קדמה פניו הכריעהו br פלטה נפשי    מרשע חרבך br </verse>
        <verse osisID="Ps.17.14"> יד    ממתים ידך יהוה    ממתים מחלד-- br חלקם בחיים    וצפינך (וצפונך) תמלא בטנם br ישבעו בנים--    והניחו יתרם לעולליהם br </verse>
        <verse osisID="Ps.17.15"> טו    אני--בצדק אחזה פניך    אשבעה בהקיץ תמונתך </verse>
      </chapter>
      <chapter osisID="Ps.18">
        <verse osisID="Ps.18.1"> א    למנצח לעבד יהוה--לדוד br אשר דבר ליהוה    את-דברי השירה הזאת-- br ביום הציל-יהוה אותו מכף כל-איביו    ומיד שאול br </verse>
        <verse osisID="Ps.18.2"> ב    ויאמר--    ארחמך יהוה חזקי br </verse>
        <verse osisID="Ps.18.3"> ג    יהוה סלעי ומצודתי--    ומפלטי br אלי צורי אחסה-בו    מגני וקרן-ישעי משגבי br </verse>
        <verse osisID="Ps.18.4"> ד    מהלל אקרא יהוה    ומן-איבי אושע br </verse>
        <verse osisID="Ps.18.5"> ה    אפפוני חבלי-מות    ונחלי בליעל יבעתוני br </verse>
        <verse osisID="Ps.18.6"> ו    חבלי שאול סבבוני    קדמוני מוקשי מות br </verse>
        <verse osisID="Ps.18.7"> ז    בצר-לי אקרא יהוה--    ואל-אלהי אשוע br ישמע מהיכלו קולי    ושועתי לפניו תבוא באזניו br </verse>
        <verse osisID="Ps.18.8"> ח    ותגעש ותרעש הארץ--    ומוסדי הרים ירגזו br ויתגעשו    כי-חרה לו br </verse>
        <verse osisID="Ps.18.9"> ט    עלה עשן באפו--    ואש-מפיו תאכל br גחלים    בערו ממנו br </verse>
        <verse osisID="Ps.18.10"> י    ויט שמים וירד    וערפל תחת רגליו br </verse>
        <verse osisID="Ps.18.11"> יא    וירכב על-כרוב ויעף    וידא על-כנפי-רוח br </verse>
        <verse osisID="Ps.18.12"> יב    ישת חשך סתרו--    סביבותיו סכתו br חשכת-מים    עבי שחקים br </verse>
        <verse osisID="Ps.18.13"> יג    מנגה נגדו    עביו עברו--ברד וגחלי-אש br </verse>
        <verse osisID="Ps.18.14"> יד    וירעם בשמים יהוה--ועליון יתן קלו    ברד וגחלי-אש br </verse>
        <verse osisID="Ps.18.15"> טו    וישלח חציו ויפיצם    וברקים רב ויהמם br </verse>
        <verse osisID="Ps.18.16"> טז    ויראו אפיקי מים    ויגלו מוסדות תבל br מגערתך יהוה--    מנשמת רוח אפך br </verse>
        <verse osisID="Ps.18.17"> יז    ישלח ממרום יקחני    ימשני ממים רבים br </verse>
        <verse osisID="Ps.18.18"> יח    יצילני מאיבי עז    ומשנאי כי-אמצו ממני br </verse>
        <verse osisID="Ps.18.19"> יט    יקדמוני ביום-אידי    ויהי-יהוה למשען לי br </verse>
        <verse osisID="Ps.18.20"> כ    ויוציאני למרחב    יחלצני כי חפץ בי br </verse>
        <verse osisID="Ps.18.21"> כא    יגמלני יהוה כצדקי    כבר ידי ישיב לי br </verse>
        <verse osisID="Ps.18.22"> כב    כי-שמרתי דרכי יהוה    ולא-רשעתי מאלהי br </verse>
        <verse osisID="Ps.18.23"> כג    כי כל-משפטיו לנגדי    וחקתיו לא-אסיר מני br </verse>
        <verse osisID="Ps.18.24"> כד    ואהי תמים עמו    ואשתמר מעוני br </verse>
        <verse osisID="Ps.18.25"> כה    וישב-יהוה לי כצדקי    כבר ידי לנגד עיניו br </verse>
        <verse osisID="Ps.18.26"> כו    עם-חסיד תתחסד    עם-גבר תמים תתמם br </verse>
        <verse osisID="Ps.18.27"> כז    עם-נבר תתברר    ועם-עקש תתפתל br </verse>
        <verse osisID="Ps.18.28"> כח    כי-אתה עם-עני תושיע    ועינים רמות תשפיל br </verse>
        <verse osisID="Ps.18.29"> כט    כי-אתה תאיר נרי    יהוה אלהי יגיה חשכי br </verse>
        <verse osisID="Ps.18.30"> ל    כי-בך ארץ גדוד    ובאלהי אדלג-שור br </verse>
        <verse osisID="Ps.18.31"> לא    האל    תמים דרכו br אמרת-יהוה צרופה    מגן הוא לכל החסים בו br </verse>
        <verse osisID="Ps.18.32"> לב    כי מי אלוה מבלעדי יהוה    ומי צור זולתי אלהינו br </verse>
        <verse osisID="Ps.18.33"> לג    האל המאזרני חיל    ויתן תמים דרכי br </verse>
        <verse osisID="Ps.18.34"> לד    משוה רגלי כאילות    ועל במתי יעמידני br </verse>
        <verse osisID="Ps.18.35"> לה    מלמד ידי למלחמה    ונחתה קשת-נחושה זרועתי br </verse>
        <verse osisID="Ps.18.36"> לו    ותתן-לי מגן ישעך    וימינך תסעדני וענותך תרבני br </verse>
        <verse osisID="Ps.18.37"> לז    תרחיב צעדי תחתי    ולא מעדו קרסלי br </verse>
        <verse osisID="Ps.18.38"> לח    ארדוף אויבי ואשיגם    ולא-אשוב עד-כלותם br </verse>
        <verse osisID="Ps.18.39"> לט    אמחצם ולא-יכלו קום    יפלו תחת רגלי br </verse>
        <verse osisID="Ps.18.40"> מ    ותאזרני חיל למלחמה    תכריע קמי תחתי br </verse>
        <verse osisID="Ps.18.41"> מא    ואיבי נתתה לי ערף    ומשנאי אצמיתם br </verse>
        <verse osisID="Ps.18.42"> מב    ישועו ואין-מושיע    על-יהוה ולא ענם br </verse>
        <verse osisID="Ps.18.43"> מג    ואשחקם כעפר על-פני-רוח    כטיט חוצות אריקם br </verse>
        <verse osisID="Ps.18.44"> מד    תפלטני מריבי-עם    תשימני לראש גוים עם לא-ידעתי יעבדוני br </verse>
        <verse osisID="Ps.18.45"> מה    לשמע אזן ישמעו לי    בני-נכר יכחשו-לי br </verse>
        <verse osisID="Ps.18.46"> מו    בני-נכר יבלו    ויחרגו ממסגרותיהם br </verse>
        <verse osisID="Ps.18.47"> מז    חי-יהוה וברוך צורי    וירום אלוהי ישעי br </verse>
        <verse osisID="Ps.18.48"> מח    האל--הנותן נקמות לי    וידבר עמים תחתי br </verse>
        <verse osisID="Ps.18.49"> מט    מפלטי מאיבי    אף מן-קמי תרוממני מאיש חמס תצילני br </verse>
        <verse osisID="Ps.18.50"> נ    על-כן אודך בגוים יהוה    ולשמך אזמרה br [ (Psalms 18:51)  נא    מגדל    ישועות מלכו br ועשה חסד למשיחו--לדוד ולזרעו    עד-עולם  ] </verse>
      </chapter>
      <chapter osisID="Ps.19">
        <verse osisID="Ps.19.1"> א    למנצח מזמור לדוד br </verse>
        <verse osisID="Ps.19.2"> ב    השמים מספרים כבוד-אל    ומעשה ידיו מגיד הרקיע br </verse>
        <verse osisID="Ps.19.3"> ג    יום ליום יביע אמר    ולילה ללילה יחוה-דעת br </verse>
        <verse osisID="Ps.19.4"> ד    אין-אמר ואין דברים    בלי נשמע קולם br </verse>
        <verse osisID="Ps.19.5"> ה    בכל-הארץ יצא קום    ובקצה תבל מליהם br לשמש    שם-אהל בהם br </verse>
        <verse osisID="Ps.19.6"> ו    והוא--כחתן יצא מחפתו    ישיש כגבור לרוץ ארח br </verse>
        <verse osisID="Ps.19.7"> ז    מקצה השמים מוצאו--ותקופתו על-קצותם    ואין נסתר מחמתו br </verse>
        <verse osisID="Ps.19.8"> ח    תורת יהוה תמימה משיבת נפש    עדות יהוה נאמנה מחכימת פתי br </verse>
        <verse osisID="Ps.19.9"> ט    פקודי יהוה ישרים משמחי-לב    מצות יהוה ברה מאירת עינים br </verse>
        <verse osisID="Ps.19.10"> י    יראת יהוה טהורה--עומדת לעד    משפטי-יהוה אמת צדקו יחדו br </verse>
        <verse osisID="Ps.19.11"> יא    הנחמדים--מזהב ומפז רב    ומתוקים מדבש ונפת צופים br </verse>
        <verse osisID="Ps.19.12"> יב    גם-עבדך נזהר בהם    בשמרם עקב רב br </verse>
        <verse osisID="Ps.19.13"> יג    שגיאות מי-יבין    מנסתרות נקני br </verse>
        <verse osisID="Ps.19.14"> יד    גם מזדים חשך עבדך--    אל-ימשלו-בי אז איתם br ונקיתי    מפשע רב br [ (Psalms 19:15)  טו    יהיו לרצון אמרי-פי והגיון לבי    לפניך br יהוה    צורי וגאלי  ] </verse>
      </chapter>
      <chapter osisID="Ps.20">
        <verse osisID="Ps.20.1"> א    למנצח מזמור לדוד br </verse>
        <verse osisID="Ps.20.2"> ב    יענך יהוה ביום צרה    ישגבך שם אלהי יעקב br </verse>
        <verse osisID="Ps.20.3"> ג    ישלח-עזרך מקדש    ומציון יסעדך br </verse>
        <verse osisID="Ps.20.4"> ד    יזכר כל-מנחתך    ועולתך ידשנה סלה br </verse>
        <verse osisID="Ps.20.5"> ה    יתן-לך כלבבך    וכל-עצתך ימלא br </verse>
        <verse osisID="Ps.20.6"> ו    נרננה בישועתך--    ובשם-אלהינו נדגל br ימלא יהוה    כל-משאלותיך br </verse>
        <verse osisID="Ps.20.7"> ז    עתה ידעתי--    כי הושיע יהוה משיחו br יענהו משמי קדשו--    בגברות ישע ימינו br </verse>
        <verse osisID="Ps.20.8"> ח    אלה ברכב    ואלה בסוסים br ואנחנו    בשם-יהוה אלהינו נזכיר br </verse>
        <verse osisID="Ps.20.9"> ט    המה כרעו ונפלו    ואנחנו קמנו ונתעודד br [ (Psalms 20:10)  י    יהוה הושיעה    המלך יעננו ביום-קראנו  ] </verse>
      </chapter>
      <chapter osisID="Ps.21">
        <verse osisID="Ps.21.1"> א    למנצח מזמור לדוד br </verse>
        <verse osisID="Ps.21.2"> ב    יהוה בעזך ישמח-מלך    ובישועתך מה-יגיל (יגל) מאד br </verse>
        <verse osisID="Ps.21.3"> ג    תאות לבו נתתה לו    וארשת שפתיו בל-מנעת סלה br </verse>
        <verse osisID="Ps.21.4"> ד    כי-תקדמנו ברכות טוב    תשית לראשו עטרת פז br </verse>
        <verse osisID="Ps.21.5"> ה    חיים שאל ממך--נתתה לו    ארך ימים עולם ועד br </verse>
        <verse osisID="Ps.21.6"> ו    גדול כבודו בישועתך    הוד והדר תשוה עליו br </verse>
        <verse osisID="Ps.21.7"> ז    כי-תשיתהו ברכות לעד    תחדהו בשמחה את-פניך br </verse>
        <verse osisID="Ps.21.8"> ח    כי-המלך בטח ביהוה    ובחסד עליון בל-ימוט br </verse>
        <verse osisID="Ps.21.9"> ט    תמצא ידך לכל-איביך    ימינך תמצא שנאיך br </verse>
        <verse osisID="Ps.21.10"> י    תשיתמו כתנור אש--    לעת פניך br יהוה באפו יבלעם    ותאכלם אש br </verse>
        <verse osisID="Ps.21.11"> יא    פרימו מארץ תאבד    וזרעם מבני אדם br </verse>
        <verse osisID="Ps.21.12"> יב    כי-נטו עליך רעה    חשבו מזמה בל-יוכלו br </verse>
        <verse osisID="Ps.21.13"> יג    כי תשיתמו שכם    במיתריך תכונן על-פניהם br [ (Psalms 21:14)  יד    רומה יהוה בעזך    נשירה ונזמרה גבורתך  ] </verse>
      </chapter>
      <chapter osisID="Ps.22">
        <verse osisID="Ps.22.1"> א    למנצח על-אילת השחר    מזמור לדוד br </verse>
        <verse osisID="Ps.22.2"> ב    אלי אלי למה עזבתני    רחוק מישועתי דברי שאגתי br </verse>
        <verse osisID="Ps.22.3"> ג    אלהי--אקרא יומם ולא תענה    ולילה ולא-דמיה לי br </verse>
        <verse osisID="Ps.22.4"> ד    ואתה קדוש--    יושב תהלות ישראל br </verse>
        <verse osisID="Ps.22.5"> ה    בך בטחו אבתינו    בטחו ותפלטמו br </verse>
        <verse osisID="Ps.22.6"> ו    אליך זעקו ונמלטו    בך בטחו ולא-בושו br </verse>
        <verse osisID="Ps.22.7"> ז    ואנכי תולעת ולא-איש    חרפת אדם ובזוי עם br </verse>
        <verse osisID="Ps.22.8"> ח    כל-ראי ילעגו לי    יפטירו בשפה יניעו ראש br </verse>
        <verse osisID="Ps.22.9"> ט    גל אל-יהוה יפלטהו    יצילהו כי חפץ בו br </verse>
        <verse osisID="Ps.22.10"> י    כי-אתה גחי מבטן    מבטיחי על-שדי אמי br </verse>
        <verse osisID="Ps.22.11"> יא    עליך השלכתי מרחם    מבטן אמי אלי אתה br </verse>
        <verse osisID="Ps.22.12"> יב    אל-תרחק ממני כי-צרה קרובה    כי-אין עוזר br </verse>
        <verse osisID="Ps.22.13"> יג    סבבוני פרים רבים    אבירי בשן כתרוני br </verse>
        <verse osisID="Ps.22.14"> יד    פצו עלי פיהם    אריה טרף ושאג br </verse>
        <verse osisID="Ps.22.15"> טו    כמים נשפכתי--    והתפרדו כל-עצמותי br היה לבי כדונג    נמס בתוך מעי br </verse>
        <verse osisID="Ps.22.16"> טז    יבש כחרש כחי ולשוני מדבק מלקוחי    ולעפר-מות תשפתני br </verse>
        <verse osisID="Ps.22.17"> יז    כי סבבוני כלבים    עדת מרעים הקיפוני כארי ידי ורגלי br </verse>
        <verse osisID="Ps.22.18"> יח    אספר כל-עצמותי    המה יביטו יראו-בי br </verse>
        <verse osisID="Ps.22.19"> יט    יחלקו בגדי להם    ועל-לבושי יפילו גורל br </verse>
        <verse osisID="Ps.22.20"> כ    ואתה יהוה אל-תרחק    אילותי לעזרתי חושה br </verse>
        <verse osisID="Ps.22.21"> כא    הצילה מחרב נפשי    מיד-כלב יחידתי br </verse>
        <verse osisID="Ps.22.22"> כב    הושיעני מפי אריה    ומקרני רמים עניתני br </verse>
        <verse osisID="Ps.22.23"> כג    אספרה שמך לאחי    בתוך קהל אהללך br </verse>
        <verse osisID="Ps.22.24"> כד    יראי יהוה הללוהו--    כל-זרע יעקב כבדוהו br וגורו ממנו    כל-זרע ישראל br </verse>
        <verse osisID="Ps.22.25"> כה    כי לא-בזה ולא שקץ ענות עני--    ולא-הסתיר פניו ממנו br ובשועו אליו    שמע br </verse>
        <verse osisID="Ps.22.26"> כו    מאתך תהלתי    בקהל רב--נדרי אשלם נגד יראיו br </verse>
        <verse osisID="Ps.22.27"> כז    יאכלו ענוים וישבעו--    יהללו יהוה דרשיו br יחי לבבכם    לעד br </verse>
        <verse osisID="Ps.22.28"> כח    יזכרו וישבו אל-יהוה--    כל-אפסי-ארץ br וישתחוו לפניך    כל-משפחות גוים br </verse>
        <verse osisID="Ps.22.29"> כט    כי ליהוה המלוכה    ומשל בגוים br </verse>
        <verse osisID="Ps.22.30"> ל    אכלו וישתחוו כל-דשני-ארץ--    לפניו יכרעו כל-יורדי עפר br ונפשו    לא חיה br </verse>
        <verse osisID="Ps.22.31"> לא    זרע יעבדנו    יספר לאדני לדור br [ (Psalms 22:32)  לב    יבאו ויגידו צדקתו    לעם נולד כי עשה  ] </verse>
      </chapter>
      <chapter osisID="Ps.23">
        <verse osisID="Ps.23.1"> א    מזמור לדוד    יהוה רעי לא אחסר br </verse>
        <verse osisID="Ps.23.2"> ב    בנאות דשא ירביצני    על-מי מנחות ינהלני br </verse>
        <verse osisID="Ps.23.3"> ג    נפשי ישובב    ינחני במעגלי-צדק למען שמו br </verse>
        <verse osisID="Ps.23.4"> ד    גם כי-אלך בגיא צלמות לא-אירא רע--    כי-אתה עמדי br שבטך ומשענתך    המה ינחמני br </verse>
        <verse osisID="Ps.23.5"> ה    תערך לפני שלחן--    נגד צררי br דשנת בשמן ראשי    כוסי רויה br </verse>
        <verse osisID="Ps.23.6"> ו    אך טוב וחסד ירדפוני--    כל-ימי חיי br ושבתי בבית-יהוה    לארך ימים </verse>
      </chapter>
      <chapter osisID="Ps.24">
        <verse osisID="Ps.24.1"> א    לדוד מזמור br ליהוה הארץ ומלואה    תבל וישבי בה br </verse>
        <verse osisID="Ps.24.2"> ב    כי-הוא על-ימים יסדה    ועל-נהרות יכוננה br </verse>
        <verse osisID="Ps.24.3"> ג    מי-יעלה בהר-יהוה    ומי-יקום במקום קדשו br </verse>
        <verse osisID="Ps.24.4"> ד    נקי כפים    ובר-לבב br אשר לא-נשא לשוא נפשי    ולא נשבע למרמה br </verse>
        <verse osisID="Ps.24.5"> ה    ישא ברכה מאת יהוה    וצדקה מאלהי ישעו br </verse>
        <verse osisID="Ps.24.6"> ו    זה דור דרשו    מבקשי פניך יעקב סלה br </verse>
        <verse osisID="Ps.24.7"> ז    שאו שערים ראשיכם    והנשאו פתחי עולם br ויבוא    מלך הכבוד br </verse>
        <verse osisID="Ps.24.8"> ח    מי זה    מלך הכבוד br יהוה עזוז וגבור    יהוה גבור מלחמה br </verse>
        <verse osisID="Ps.24.9"> ט    שאו שערים ראשיכם    ושאו פתחי עולם br ויבא    מלך הכבוד br </verse>
        <verse osisID="Ps.24.10"> י    מי הוא זה    מלך הכבוד br יהוה צבאות--    הוא מלך הכבוד סלה </verse>
      </chapter>
      <chapter osisID="Ps.25">
        <verse osisID="Ps.25.1"> א    לדוד    אליך יהוה נפשי אשא br </verse>
        <verse osisID="Ps.25.2"> ב    אלהי--בך בטחתי אל-אבושה    אל-יעלצו אויבי לי br </verse>
        <verse osisID="Ps.25.3"> ג    גם כל-קויך לא יבשו    יבשו הבוגדים ריקם br </verse>
        <verse osisID="Ps.25.4"> ד    דרכיך יהוה הודיעני    ארחותיך למדני br </verse>
        <verse osisID="Ps.25.5"> ה    הדריכני באמתך ולמדני--    כי-אתה אלהי ישעי br אותך קויתי    כל-היום br </verse>
        <verse osisID="Ps.25.6"> ו    זכר-רחמיך יהוה וחסדיך    כי מעולם המה br </verse>
        <verse osisID="Ps.25.7"> ז    חטאות נעורי ופשעי--    אל-תזכר br כחסדך זכר-לי-אתה--    למען טובך יהוה br </verse>
        <verse osisID="Ps.25.8"> ח    טוב-וישר יהוה    על-כן יורה חטאים בדרך br </verse>
        <verse osisID="Ps.25.9"> ט    ידרך ענוים במשפט    וילמד ענוים דרכו br </verse>
        <verse osisID="Ps.25.10"> י    כל-ארחות יהוה חסד ואמת--    לנצרי בריתו ועדתיו br </verse>
        <verse osisID="Ps.25.11"> יא    למען-שמך יהוה    וסלחת לעוני כי רב-הוא br </verse>
        <verse osisID="Ps.25.12"> יב    מי-זה האיש ירא יהוה--    יורנו בדרך יבחר br </verse>
        <verse osisID="Ps.25.13"> יג    נפשו בטוב תלין    וזרעו יירש ארץ br </verse>
        <verse osisID="Ps.25.14"> יד    סוד יהוה ליראיו    ובריתו להודיעם br </verse>
        <verse osisID="Ps.25.15"> טו    עיני תמיד אל-יהוה    כי הוא-יוציא מרשת רגלי br </verse>
        <verse osisID="Ps.25.16"> טז    פנה-אלי וחנני    כי-יחיד ועני אני br </verse>
        <verse osisID="Ps.25.17"> יז    צרות לבבי הרחיבו    ממצוקותי הוציאני br </verse>
        <verse osisID="Ps.25.18"> יח    ראה עניי ועמלי    ושא לכל-חטאותי br </verse>
        <verse osisID="Ps.25.19"> יט    ראה-איבי כי-רבו    ושנאת חמס שנאוני br </verse>
        <verse osisID="Ps.25.20"> כ    שמרה נפשי והצילני    אל-אבוש כי-חסיתי בך br </verse>
        <verse osisID="Ps.25.21"> כא    תם-וישר יצרוני    כי קויתיך br </verse>
        <verse osisID="Ps.25.22"> כב    פדה אלהים את-ישראל--    מכל צרותיו </verse>
      </chapter>
      <chapter osisID="Ps.26">
        <verse osisID="Ps.26.1"> א    לדוד  שפטני יהוה--    כי-אני בתמי הלכתי br וביהוה בטחתי    לא אמעד br </verse>
        <verse osisID="Ps.26.2"> ב    בחנני יהוה ונסני    צרופה (צרפה) כליותי ולבי br </verse>
        <verse osisID="Ps.26.3"> ג    כי-חסדך לנגד עיני    והתהלכתי באמתך br </verse>
        <verse osisID="Ps.26.4"> ד    לא-ישבתי עם-מתי-שוא    ועם נעלמים לא אבוא br </verse>
        <verse osisID="Ps.26.5"> ה    שנאתי קהל מרעים    ועם-רשעים לא אשב br </verse>
        <verse osisID="Ps.26.6"> ו    ארחץ בנקיון כפי    ואסבבה את-מזבחך יהוה br </verse>
        <verse osisID="Ps.26.7"> ז    לשמע בקול תודה    ולספר כל-נפלאותיך br </verse>
        <verse osisID="Ps.26.8"> ח    יהוה--אהבתי מעון ביתך    ומקום משכן כבודך br </verse>
        <verse osisID="Ps.26.9"> ט    אל-תאסף עם-חטאים נפשי    ועם-אנשי דמים חיי br </verse>
        <verse osisID="Ps.26.10"> י    אשר-בידיהם זמה    וימינם מלאה שחד br </verse>
        <verse osisID="Ps.26.11"> יא    ואני בתמי אלך    פדני וחנני br </verse>
        <verse osisID="Ps.26.12"> יב    רגלי עמדה במישור    במקהלים אברך יהוה </verse>
      </chapter>
      <chapter osisID="Ps.27">
        <verse osisID="Ps.27.1"> א    לדוד    יהוה אורי וישעי--ממי אירא br יהוה מעוז-חיי    ממי אפחד br </verse>
        <verse osisID="Ps.27.2"> ב    בקרב עלי מרעים--    לאכל את-בשרי br צרי ואיבי לי    המה כשלו ונפלו br </verse>
        <verse osisID="Ps.27.3"> ג    אם-תחנה עלי מחנה--    לא-יירא לבי br אם-תקום עלי מלחמה--    בזאת אני בוטח br </verse>
        <verse osisID="Ps.27.4"> ד    אחת שאלתי מאת-יהוה--    אותה אבקש br שבתי בבית-יהוה    כל-ימי חיי br לחזות בנעם-יהוה    ולבקר בהיכלו br </verse>
        <verse osisID="Ps.27.5"> ה    כי יצפנני בסכה--    ביום רעה br יסתרני בסתר אהלו    בצור ירוממני br </verse>
        <verse osisID="Ps.27.6"> ו    ועתה ירום ראשי על איבי סביבותי    ואזבחה באהלו זבחי תרועה br אשירה ואזמרה    ליהוה br </verse>
        <verse osisID="Ps.27.7"> ז    שמע-יהוה קולי אקרא    וחנני וענני br </verse>
        <verse osisID="Ps.27.8"> ח    לך אמר לבי--בקשו פני    את-פניך יהוה אבקש br </verse>
        <verse osisID="Ps.27.9"> ט    אל-תסתר פניך ממני--    אל תט-באף עבדך br עזרתי היית    אל-תטשני ואל-תעזבני אלהי ישעי br </verse>
        <verse osisID="Ps.27.10"> י    כי-אבי ואמי עזבוני    ויהוה יאספני br </verse>
        <verse osisID="Ps.27.11"> יא    הורני יהוה דרכך    ונחני בארח מישור--למען שוררי br </verse>
        <verse osisID="Ps.27.12"> יב    אל-תתנני בנפש צרי    כי קמו-בי עדי-שקר ויפח חמס br </verse>
        <verse osisID="Ps.27.13"> יג    לולא--האמנתי לראות בטוב-יהוה    בארץ חיים br </verse>
        <verse osisID="Ps.27.14"> יד    קוה אל-יהוה    חזק ויאמץ לבך וקוה אל-יהוה </verse>
      </chapter>
      <chapter osisID="Ps.28">
        <verse osisID="Ps.28.1"> א    לדוד אליך יהוה אקרא--    צורי אל-תחרש ממני br פן-תחשה ממני    ונמשלתי עם-יורדי בור br </verse>
        <verse osisID="Ps.28.2"> ב    שמע קול תחנוני    בשועי אליך br בנשאי ידי    אל-דביר קדשך br </verse>
        <verse osisID="Ps.28.3"> ג    אל-תמשכני עם-רשעים    ועם-פעלי-און br דברי שלום עם-רעיהם    ורעה בלבבם br </verse>
        <verse osisID="Ps.28.4"> ד    תן-להם כפעלם    וכרע מעלליהם br כמעשה ידיהם תן להם    השב גמולם להם br </verse>
        <verse osisID="Ps.28.5"> ה    כי לא יבינו אל-פעלת יהוה--    ואל-מעשה ידיו br יהרסם    ולא יבנם br </verse>
        <verse osisID="Ps.28.6"> ו    ברוך יהוה    כי-שמע קול תחנוני br </verse>
        <verse osisID="Ps.28.7"> ז    יהוה עזי ומגני--    בו בטח לבי ונעזרתי br ויעלז לבי    ומשירי אהודנו br </verse>
        <verse osisID="Ps.28.8"> ח    יהוה עז-למו    ומעוז ישועות משיחו הוא br </verse>
        <verse osisID="Ps.28.9"> ט    הושיעה את-עמך--    וברך את-נחלתך br ורעם ונשאם    עד-העולם </verse>
      </chapter>
      <chapter osisID="Ps.29">
        <verse osisID="Ps.29.1"> א    מזמור לדוד    הבו ליהוה בני אלים הבו ליהוה כבוד ועז br </verse>
        <verse osisID="Ps.29.2"> ב    הבו ליהוה כבוד שמו    השתחוו ליהוה בהדרת-קדש br </verse>
        <verse osisID="Ps.29.3"> ג    קול יהוה    על-המים br אל-הכבוד הרעים    יהוה על-מים רבים br </verse>
        <verse osisID="Ps.29.4"> ד    קול-יהוה בכח    קול יהוה בהדר br </verse>
        <verse osisID="Ps.29.5"> ה    קול יהוה שבר ארזים    וישבר יהוה את-ארזי הלבנון br </verse>
        <verse osisID="Ps.29.6"> ו    וירקידם כמו-עגל    לבנון ושרין כמו בן-ראמים br </verse>
        <verse osisID="Ps.29.7"> ז    קול-יהוה חצב    להבות אש br </verse>
        <verse osisID="Ps.29.8"> ח    קול יהוה יחיל מדבר    יחיל יהוה מדבר קדש br </verse>
        <verse osisID="Ps.29.9"> ט    קול יהוה יחולל אילות--    ויחשף יערות br ובהיכלו--    כלו אמר כבוד br </verse>
        <verse osisID="Ps.29.10"> י    יהוה למבול ישב    וישב יהוה מלך לעולם br </verse>
        <verse osisID="Ps.29.11"> יא    יהוה--עז לעמו יתן    יהוה יברך את-עמו בשלום </verse>
      </chapter>
      <chapter osisID="Ps.30">
        <verse osisID="Ps.30.1"> א    מזמור  שיר-חנכת הבית לדוד br </verse>
        <verse osisID="Ps.30.2"> ב    ארוממך יהוה כי דליתני    ולא-שמחת איבי לי br </verse>
        <verse osisID="Ps.30.3"> ג    יהוה אלהי--    שועתי אליך ותרפאני br </verse>
        <verse osisID="Ps.30.4"> ד    יהוה--העלית מן-שאול נפשי    חייתני מיורדי- (מירדי-) בור br </verse>
        <verse osisID="Ps.30.5"> ה    זמרו ליהוה חסידיו    והודו לזכר קדשו br </verse>
        <verse osisID="Ps.30.6"> ו    כי רגע באפו--    חיים ברצונו br בערב ילין בכי    ולבקר רנה br </verse>
        <verse osisID="Ps.30.7"> ז    ואני אמרתי בשלוי--    בל-אמוט לעולם br </verse>
        <verse osisID="Ps.30.8"> ח    יהוה--    ברצונך העמדתה להררי-עז br הסתרת פניך    הייתי נבהל br </verse>
        <verse osisID="Ps.30.9"> ט    אליך יהוה אקרא    ואל-אדני אתחנן br </verse>
        <verse osisID="Ps.30.10"> י    מה-בצע בדמי    ברדתי אל-שחת br היודך עפר    היגיד אמתך br </verse>
        <verse osisID="Ps.30.11"> יא    שמע-יהוה וחנני    יהוה היה-עזר לי br </verse>
        <verse osisID="Ps.30.12"> יב    הפכת מספדי למחול לי    פתחת שקי ותאזרני שמחה br [ (Psalms 30:13)  יג    למען יזמרך כבוד--    ולא ידם br יהוה אלהי    לעולם אודך  ] </verse>
      </chapter>
      <chapter osisID="Ps.31">
        <verse osisID="Ps.31.1"> א    למנצח מזמור לדוד br </verse>
        <verse osisID="Ps.31.2"> ב    בך-יהוה חסיתי אל-אבושה לעולם    בצדקתך פלטני br </verse>
        <verse osisID="Ps.31.3"> ג    הטה אלי אזנך--    מהרה הצילני br היה לי לצור-מעוז--לבית מצודות    להושיעני br </verse>
        <verse osisID="Ps.31.4"> ד    כי-סלעי ומצודתי אתה    ולמען שמך תנחני ותנהלני br </verse>
        <verse osisID="Ps.31.5"> ה    תוציאני--מרשת זו טמנו לי    כי-אתה מעוזי br </verse>
        <verse osisID="Ps.31.6"> ו    בידך אפקיד רוחי    פדית אותי יהוה--אל אמת br </verse>
        <verse osisID="Ps.31.7"> ז    שנאתי השמרים הבלי-שוא    ואני אל-יהוה בטחתי br </verse>
        <verse osisID="Ps.31.8"> ח    אגילה ואשמחה    בחסדך br אשר ראית את-עניי    ידעת בצרות נפשי br </verse>
        <verse osisID="Ps.31.9"> ט    ולא הסגרתני ביד-אויב    העמדת במרחב רגלי br </verse>
        <verse osisID="Ps.31.10"> י    חנני יהוה    כי צר-לי br עששה בכעס עיני    נפשי ובטני br </verse>
        <verse osisID="Ps.31.11"> יא    כי כלו ביגון חיי--    ושנותי באנחה br כשל בעוני כחי    ועצמי עששו br </verse>
        <verse osisID="Ps.31.12"> יב    מכל-צררי הייתי חרפה ולשכני מאד--    ופחד למידעי br ראי בחוץ--    נדדו ממני br </verse>
        <verse osisID="Ps.31.13"> יג    נשכחתי כמת מלב    הייתי ככלי אבד br </verse>
        <verse osisID="Ps.31.14"> יד    כי שמעתי דבת רבים--    מגור מסביב br בהוסדם יחד עלי    לקחת נפשי זממו br </verse>
        <verse osisID="Ps.31.15"> טו    ואני עליך בטחתי יהוה    אמרתי אלהי אתה br </verse>
        <verse osisID="Ps.31.16"> טז    בידך עתתי    הצילני מיד-אויבי ומרדפי br </verse>
        <verse osisID="Ps.31.17"> יז    האירה פניך על-עבדך    הושיעני בחסדך br </verse>
        <verse osisID="Ps.31.18"> יח    יהוה--אל-אבושה כי קראתיך    יבשו רשעים ידמו לשאול br </verse>
        <verse osisID="Ps.31.19"> יט    תאלמנה שפתי-שקר    הדברות על-צדיק עתק--בגאוה ובוז br </verse>
        <verse osisID="Ps.31.20"> כ    מה רב-טובך    אשר-צפנת ליראיך br פעלת לחסים בך    נגד בני אדם br </verse>
        <verse osisID="Ps.31.21"> כא    תסתירם בסתר פניך--    מרכסי-איש br תצפנם בסכה    מריב לשנות br </verse>
        <verse osisID="Ps.31.22"> כב    ברוך יהוה    כי הפליא חסדו לי בעיר מצור br </verse>
        <verse osisID="Ps.31.23"> כג    ואני אמרתי בחפזי--    נגרזתי מנגד עיניך br אכן--שמעת קול תחנוני    בשועי אליך br </verse>
        <verse osisID="Ps.31.24"> כד    אהבו את-יהוה    כל-חסידיו br אמונים נצר יהוה    ומשלם על-יתר עשה גאוה br [ (Psalms 31:25)  כה    חזקו ויאמץ לבבכם--    כל-המיחלים ליהוה  ] </verse>
      </chapter>
      <chapter osisID="Ps.32">
        <verse osisID="Ps.32.1"> א    לדוד משכיל    אשרי נשוי-פשע כסוי חטאה br </verse>
        <verse osisID="Ps.32.2"> ב    אשרי אדם--לא יחשב יהוה לו עון    ואין ברוחו רמיה br </verse>
        <verse osisID="Ps.32.3"> ג    כי-החרשתי בלו עצמי--    בשאגתי כל-היום br </verse>
        <verse osisID="Ps.32.4"> ד    כי יומם ולילה--    תכבד עלי ידך br נהפך לשדי--    בחרבני קיץ סלה br </verse>
        <verse osisID="Ps.32.5"> ה    חטאתי אודיעך    ועוני לא-כסיתי-- br אמרתי    אודה עלי פשעי ליהוה br ואתה נשאת עון חטאתי    סלה br </verse>
        <verse osisID="Ps.32.6"> ו    על-זאת יתפלל כל-חסיד אליך--    לעת מצא br רק לשטף מים רבים--    אליו לא יגיעו br </verse>
        <verse osisID="Ps.32.7"> ז    אתה סתר לי--    מצר תצרני br רני פלט    תסובבני סלה br </verse>
        <verse osisID="Ps.32.8"> ח    אשכילך ואורך--בדרך-זו תלך    איעצה עליך עיני br </verse>
        <verse osisID="Ps.32.9"> ט    אל-תהיו כסוס כפרד--    אין הבין br במתג-ורסן עדיו לבלום    בל קרב אליך br </verse>
        <verse osisID="Ps.32.10"> י    רבים מכאובים לרשע    והבוטח ביהוה--חסד יסובבנו br </verse>
        <verse osisID="Ps.32.11"> יא    שמחו ביהוה וגילו צדיקים    והרנינו כל-ישרי-לב </verse>
      </chapter>
      <chapter osisID="Ps.33">
        <verse osisID="Ps.33.1"> א    רננו צדיקים ביהוה    לישרים נאוה תהלה br </verse>
        <verse osisID="Ps.33.2"> ב    הודו ליהוה בכנור    בנבל עשור זמרו-לו br </verse>
        <verse osisID="Ps.33.3"> ג    שירו-לו שיר חדש    היטיבו נגן בתרועה br </verse>
        <verse osisID="Ps.33.4"> ד    כי-ישר דבר-יהוה    וכל-מעשהו באמונה br </verse>
        <verse osisID="Ps.33.5"> ה    אהב צדקה ומשפט    חסד יהוה מלאה הארץ br </verse>
        <verse osisID="Ps.33.6"> ו    בדבר יהוה שמים נעשו    וברוח פיו כל-צבאם br </verse>
        <verse osisID="Ps.33.7"> ז    כנס כנד מי הים    נתן באוצרות תהומות br </verse>
        <verse osisID="Ps.33.8"> ח    ייראו מיהוה כל-הארץ    ממנו יגורו כל-ישבי תבל br </verse>
        <verse osisID="Ps.33.9"> ט    כי הוא אמר ויהי    הוא-צוה ויעמד br </verse>
        <verse osisID="Ps.33.10"> י    יהוה הפיר עצת-גוים    הניא מחשבות עמים br </verse>
        <verse osisID="Ps.33.11"> יא    עצת יהוה לעולם תעמד    מחשבות לבו לדר ודר br </verse>
        <verse osisID="Ps.33.12"> יב    אשרי הגוי אשר-יהוה אלהיו    העם בחר לנחלה לו br </verse>
        <verse osisID="Ps.33.13"> יג    משמים הביט יהוה    ראה את-כל-בני האדם br </verse>
        <verse osisID="Ps.33.14"> יד    ממכון-שבתו השגיח--    אל כל-ישבי הארץ br </verse>
        <verse osisID="Ps.33.15"> טו    היצר יחד לבם    המבין אל-כל-מעשיהם br </verse>
        <verse osisID="Ps.33.16"> טז    אין-המלך נושע ברב-חיל    גבור לא-ינצל ברב-כח br </verse>
        <verse osisID="Ps.33.17"> יז    שקר הסוס לתשועה    וברב חילו לא ימלט br </verse>
        <verse osisID="Ps.33.18"> יח    הנה עין יהוה אל-יראיו    למיחלים לחסדו br </verse>
        <verse osisID="Ps.33.19"> יט    להציל ממות נפשם    ולחיותם ברעב br </verse>
        <verse osisID="Ps.33.20"> כ    נפשנו חכתה ליהוה    עזרנו ומגננו הוא br </verse>
        <verse osisID="Ps.33.21"> כא    כי-בו ישמח לבנו    כי בשם קדשו בטחנו br </verse>
        <verse osisID="Ps.33.22"> כב    יהי-חסדך יהוה עלינו    כאשר יחלנו לך </verse>
      </chapter>
      <chapter osisID="Ps.34">
        <verse osisID="Ps.34.1"> א    לדוד--    בשנותו את-טעמו לפני אבימלך ויגרשהו וילך br </verse>
        <verse osisID="Ps.34.2"> ב    אברכה את-יהוה בכל-עת    תמיד תהלתו בפי br </verse>
        <verse osisID="Ps.34.3"> ג    ביהוה תתהלל נפשי    ישמעו ענוים וישמחו br </verse>
        <verse osisID="Ps.34.4"> ד    גדלו ליהוה אתי    ונרוממה שמו יחדו br </verse>
        <verse osisID="Ps.34.5"> ה    דרשתי את-יהוה וענני    ומכל-מגורותי הצילני br </verse>
        <verse osisID="Ps.34.6"> ו    הביטו אליו ונהרו    ופניהם אל-יחפרו br </verse>
        <verse osisID="Ps.34.7"> ז    זה עני קרא ויהוה שמע    ומכל-צרותיו הושיעו br </verse>
        <verse osisID="Ps.34.8"> ח    חנה מלאך-יהוה סביב ליראיו    ויחלצם br </verse>
        <verse osisID="Ps.34.9"> ט    טעמו וראו כי-טוב יהוה    אשרי הגבר יחסה-בו br </verse>
        <verse osisID="Ps.34.10"> י    יראו את-יהוה קדשיו    כי-אין מחסור ליראיו br </verse>
        <verse osisID="Ps.34.11"> יא    כפירים רשו ורעבו    ודרשי יהוה לא-יחסרו כל-טוב br </verse>
        <verse osisID="Ps.34.12"> יב    לכו-בנים שמעו-לי    יראת יהוה אלמדכם br </verse>
        <verse osisID="Ps.34.13"> יג    מי-האיש החפץ חיים    אהב ימים לראות טוב br </verse>
        <verse osisID="Ps.34.14"> יד    נצר לשונך מרע    ושפתיך מדבר מרמה br </verse>
        <verse osisID="Ps.34.15"> טו    סור מרע ועשה-טוב    בקש שלום ורדפהו br </verse>
        <verse osisID="Ps.34.16"> טז    עיני יהוה אל-צדיקים    ואזניו אל-שועתם br </verse>
        <verse osisID="Ps.34.17"> יז    פני יהוה בעשי רע    להכרית מארץ זכרם br </verse>
        <verse osisID="Ps.34.18"> יח    צעקו ויהוה שמע    ומכל-צרותם הצילם br </verse>
        <verse osisID="Ps.34.19"> יט    קרוב יהוה לנשברי-לב    ואת-דכאי-רוח יושיע br </verse>
        <verse osisID="Ps.34.20"> כ    רבות רעות צדיק    ומכלם יצילנו יהוה br </verse>
        <verse osisID="Ps.34.21"> כא    שמר כל-עצמותיו    אחת מהנה לא נשברה br </verse>
        <verse osisID="Ps.34.22"> כב    תמותת רשע רעה    ושנאי צדיק יאשמו br [ (Psalms 34:23)  כג    פדה יהוה נפש עבדיו    ולא יאשמו כל-החסים בו  ] </verse>
      </chapter>
      <chapter osisID="Ps.35">
        <verse osisID="Ps.35.1"> א    לדוד  ריבה יהוה את-יריבי    לחם את-לחמי br </verse>
        <verse osisID="Ps.35.2"> ב    החזק מגן וצנה    וקומה בעזרתי br </verse>
        <verse osisID="Ps.35.3"> ג    והרק חנית וסגר לקראת רדפי    אמר לנפשי ישעתך אני br </verse>
        <verse osisID="Ps.35.4"> ד    יבשו ויכלמו מבקשי נפשי    יסגו אחור ויחפרו--חשבי רעתי br </verse>
        <verse osisID="Ps.35.5"> ה    יהיו כמץ לפני-רוח    ומלאך יהוה דוחה br </verse>
        <verse osisID="Ps.35.6"> ו    יהי-דרכם חשך וחלקלקת    ומלאך יהוה רדפם br </verse>
        <verse osisID="Ps.35.7"> ז    כי-חנם טמנו-לי שחת רשתם    חנם חפרו לנפשי br </verse>
        <verse osisID="Ps.35.8"> ח    תבואהו שואה    לא-ידע br ורשתו אשר-טמן תלכדו    בשואה יפל-בה br </verse>
        <verse osisID="Ps.35.9"> ט    ונפשי תגיל ביהוה    תשיש בישועתו br </verse>
        <verse osisID="Ps.35.10"> י    כל עצמותי תאמרנה--    יהוה מי כמוך br מציל עני מחזק ממנו    ועני ואביון מגזלו br </verse>
        <verse osisID="Ps.35.11"> יא    יקומון עדי חמס    אשר לא-ידעתי ישאלוני br </verse>
        <verse osisID="Ps.35.12"> יב    ישלמוני רעה תחת טובה    שכול לנפשי br </verse>
        <verse osisID="Ps.35.13"> יג    ואני בחלותם לבושי שק--    עניתי בצום נפשי br ותפלתי    על-חיקי תשוב br </verse>
        <verse osisID="Ps.35.14"> יד    כרע-כאח לי התהלכתי    כאבל-אם קדר שחותי br </verse>
        <verse osisID="Ps.35.15"> טו    ובצלעי    שמחו ונאספו br נאספו עלי נכים    ולא ידעתי br קרעו    ולא-דמו br </verse>
        <verse osisID="Ps.35.16"> טז    בחנפי לעגי מעוג--    חרק עלי שנימו br </verse>
        <verse osisID="Ps.35.17"> יז    אדני    כמה תראה br השיבה נפשי משאיהם    מכפירים יחידתי br </verse>
        <verse osisID="Ps.35.18"> יח    אודך בקהל רב    בעם עצום אהללך br </verse>
        <verse osisID="Ps.35.19"> יט    אל-ישמחו-לי איבי שקר    שנאי חנם יקרצו-עין br </verse>
        <verse osisID="Ps.35.20"> כ    כי לא שלום ידברו    ועל רגעי-ארץ--דברי מרמות יחשבון br </verse>
        <verse osisID="Ps.35.21"> כא    וירחיבו עלי פיהם    אמרו האח האח ראתה עיננו br </verse>
        <verse osisID="Ps.35.22"> כב    ראיתה יהוה אל-תחרש    אדני אל-תרחק ממני br </verse>
        <verse osisID="Ps.35.23"> כג    העירה והקיצה למשפטי    אלהי ואדני לריבי br </verse>
        <verse osisID="Ps.35.24"> כד    שפטני כצדקך יהוה אלהי    ואל-ישמחו-לי br </verse>
        <verse osisID="Ps.35.25"> כה    אל-יאמרו בלבם האח נפשנו    אל-יאמרו בלענוהו br </verse>
        <verse osisID="Ps.35.26"> כו    יבשו ויחפרו יחדו--    שמחי רעתי br ילבשו-בשת וכלמה--    המגדילים עלי br </verse>
        <verse osisID="Ps.35.27"> כז    ירנו וישמחו    חפצי צדקי br ויאמרו תמיד יגדל יהוה    החפץ שלום עבדו br </verse>
        <verse osisID="Ps.35.28"> כח    ולשוני תהגה צדקך    כל-היום תהלתך </verse>
      </chapter>
      <chapter osisID="Ps.36">
        <verse osisID="Ps.36.1"> א    למנצח לעבד-יהוה לדוד br </verse>
        <verse osisID="Ps.36.2"> ב    נאם-פשע לרשע בקרב לבי    אין-פחד אלהים לנגד עיניו br </verse>
        <verse osisID="Ps.36.3"> ג    כי-החליק אליו בעיניו    למצא עונו לשנא br </verse>
        <verse osisID="Ps.36.4"> ד    דברי-פיו און ומרמה    חדל להשכיל להיטיב br </verse>
        <verse osisID="Ps.36.5"> ה    און יחשב--על-משכבו    יתיצב על-דרך לא-טוב רע לא ימאס br </verse>
        <verse osisID="Ps.36.6"> ו    יהוה בהשמים חסדך    אמונתך עד-שחקים br </verse>
        <verse osisID="Ps.36.7"> ז    צדקתך כהררי-אל--משפטיך תהום רבה    אדם ובהמה תושיע יהוה br </verse>
        <verse osisID="Ps.36.8"> ח    מה-יקר חסדך אלהים    ובני אדם--בצל כנפיך יחסיון br </verse>
        <verse osisID="Ps.36.9"> ט    ירוין מדשן ביתך    ונחל עדניך תשקם br </verse>
        <verse osisID="Ps.36.10"> י    כי-עמך מקור חיים    באורך נראה-אור br </verse>
        <verse osisID="Ps.36.11"> יא    משך חסדך לידעיך    וצדקתך לישרי-לב br </verse>
        <verse osisID="Ps.36.12"> יב    אל-תבואני רגל גאוה    ויד-רשעים אל-תנדני br [ (Psalms 36:13)  יג    שם נפלו פעלי און    דחו ולא-יכלו קום  ] </verse>
      </chapter>
      <chapter osisID="Ps.37">
        <verse osisID="Ps.37.1"> א    לדוד  אל-תתחר במרעים    אל-תקנא בעשי עולה br </verse>
        <verse osisID="Ps.37.2"> ב    כי כחציר מהרה ימלו    וכירק דשא יבולון br </verse>
        <verse osisID="Ps.37.3"> ג    בטח ביהוה ועשה-טוב    שכן-ארץ ורעה אמונה br </verse>
        <verse osisID="Ps.37.4"> ד    והתענג על-יהוה    ויתן-לך משאלת לבך br </verse>
        <verse osisID="Ps.37.5"> ה    גול על-יהוה דרכך    ובטח עליו והוא יעשה br </verse>
        <verse osisID="Ps.37.6"> ו    והוציא כאור צדקך    ומשפטך כצהרים br </verse>
        <verse osisID="Ps.37.7"> ז    דום ליהוה--    והתחולל-לו br אל-תתחר במצליח דרכו    באיש עשה מזמות br </verse>
        <verse osisID="Ps.37.8"> ח    הרף מאף ועזב חמה    אל-תתחר אך-להרע br </verse>
        <verse osisID="Ps.37.9"> ט    כי-מרעים יכרתון    וקוי יהוה המה יירשו-ארץ br </verse>
        <verse osisID="Ps.37.10"> י    ועוד מעט ואין רשע    והתבוננת על-מקומו ואיננו br </verse>
        <verse osisID="Ps.37.11"> יא    וענוים יירשו-ארץ    והתענגו על-רב שלום br </verse>
        <verse osisID="Ps.37.12"> יב    זמם רשע לצדיק    וחרק עליו שניו br </verse>
        <verse osisID="Ps.37.13"> יג    אדני ישחק-לו    כי-ראה כי-יבא יומו br </verse>
        <verse osisID="Ps.37.14"> יד    חרב פתחו רשעים--    ודרכו קשתם br להפיל עני ואביון    לטבוח ישרי-דרך br </verse>
        <verse osisID="Ps.37.15"> טו    חרבם תבוא בלבם    וקשתותם תשברנה br </verse>
        <verse osisID="Ps.37.16"> טז    טוב-מעט לצדיק--    מהמון רשעים רבים br </verse>
        <verse osisID="Ps.37.17"> יז    כי זרועות רשעים תשברנה    וסומך צדיקים יהוה br </verse>
        <verse osisID="Ps.37.18"> יח    יודע יהוה ימי תמימם    ונחלתם לעולם תהיה br </verse>
        <verse osisID="Ps.37.19"> יט    לא-יבשו בעת רעה    ובימי רעבון ישבעו br </verse>
        <verse osisID="Ps.37.20"> כ    כי רשעים יאבדו ואיבי יהוה כיקר כרים    כלו בעשן כלו br </verse>
        <verse osisID="Ps.37.21"> כא    לוה רשע ולא ישלם    וצדיק חונן ונותן br </verse>
        <verse osisID="Ps.37.22"> כב    כי מברכיו יירשו ארץ    ומקלליו יכרתו br </verse>
        <verse osisID="Ps.37.23"> כג    מיהוה מצעדי-גבר כוננו    ודרכו יחפץ br </verse>
        <verse osisID="Ps.37.24"> כד    כי-יפל לא-יוטל    כי-יהוה סומך ידו br </verse>
        <verse osisID="Ps.37.25"> כה    נער הייתי--    גם-זקנתי br ולא-ראיתי צדיק נעזב    וזרעו מבקש-לחם br </verse>
        <verse osisID="Ps.37.26"> כו    כל-היום חונן ומלוה    וזרעו לברכה br </verse>
        <verse osisID="Ps.37.27"> כז    סור מרע ועשה-טוב    ושכן לעולם br </verse>
        <verse osisID="Ps.37.28"> כח    כי יהוה אהב משפט    ולא-יעזב את-חסידיו לעולם נשמרו br וזרע רשעים    נכרת br </verse>
        <verse osisID="Ps.37.29"> כט    צדיקים יירשו-ארץ    וישכנו לעד עליה br </verse>
        <verse osisID="Ps.37.30"> ל    פי-צדיק יהגה חכמה    ולשונו תדבר משפט br </verse>
        <verse osisID="Ps.37.31"> לא    תורת אלהיו בלבו    לא תמעד אשריו br </verse>
        <verse osisID="Ps.37.32"> לב    צופה רשע לצדיק    ומבקש להמיתו br </verse>
        <verse osisID="Ps.37.33"> לג    יהוה לא-יעזבנו בידו    ולא ירשיענו בהשפטו br </verse>
        <verse osisID="Ps.37.34"> לד    קוה אל-יהוה ושמר דרכו    וירוממך לרשת ארץ br בהכרת רשעים    תראה br </verse>
        <verse osisID="Ps.37.35"> לה    ראיתי רשע עריץ    ומתערה כאזרח רענן br </verse>
        <verse osisID="Ps.37.36"> לו    ויעבר והנה איננו    ואבקשהו ולא נמצא br </verse>
        <verse osisID="Ps.37.37"> לז    שמר-תם וראה ישר    כי-אחרית לאיש שלום br </verse>
        <verse osisID="Ps.37.38"> לח    ופשעים נשמדו יחדו    אחרית רשעים נכרתה br </verse>
        <verse osisID="Ps.37.39"> לט    ותשועת צדיקים מיהוה    מעוזם בעת צרה br </verse>
        <verse osisID="Ps.37.40"> מ    ויעזרם יהוה ויפלטם    יפלטם מרשעים ויושיעם--כי-חסו בו </verse>
      </chapter>
      <chapter osisID="Ps.38">
        <verse osisID="Ps.38.1"> א    מזמור לדוד להזכיר br </verse>
        <verse osisID="Ps.38.2"> ב    יהוה--אל-בקצפך תוכיחני    ובחמתך תיסרני br </verse>
        <verse osisID="Ps.38.3"> ג    כי-חציך נחתו בי    ותנחת עלי ידך br </verse>
        <verse osisID="Ps.38.4"> ד    אין-מתם בבשרי מפני זעמך    אין-שלום בעצמי מפני חטאתי br </verse>
        <verse osisID="Ps.38.5"> ה    כי עונתי עברו ראשי    כמשא כבד יכבדו ממני br </verse>
        <verse osisID="Ps.38.6"> ו    הבאישו נמקו חבורתי    מפני אולתי br </verse>
        <verse osisID="Ps.38.7"> ז    נעויתי שחתי עד-מאד    כל-היום קדר הלכתי br </verse>
        <verse osisID="Ps.38.8"> ח    כי-כסלי מלאו נקלה    ואין מתם בבשרי br </verse>
        <verse osisID="Ps.38.9"> ט    נפוגותי ונדכיתי עד-מאד    שאגתי מנהמת לבי br </verse>
        <verse osisID="Ps.38.10"> י    אדני נגדך כל-תאותי    ואנחתי ממך לא-נסתרה br </verse>
        <verse osisID="Ps.38.11"> יא    לבי סחרחר עזבני כחי    ואור-עיני גם-הם אין אתי br </verse>
        <verse osisID="Ps.38.12"> יב    אהבי ורעי--מנגד נגעי יעמדו    וקרובי מרחק עמדו br </verse>
        <verse osisID="Ps.38.13"> יג    וינקשו מבקשי נפשי ודרשי רעתי דברו הוות    ומרמות כל-היום יהגו br </verse>
        <verse osisID="Ps.38.14"> יד    ואני כחרש לא אשמע    וכאלם לא יפתח-פיו br </verse>
        <verse osisID="Ps.38.15"> טו    ואהי--כאיש אשר לא-שמע    ואין בפיו תוכחות br </verse>
        <verse osisID="Ps.38.16"> טז    כי-לך יהוה הוחלתי    אתה תענה אדני אלהי br </verse>
        <verse osisID="Ps.38.17"> יז    כי-אמרתי פן-ישמחו-לי    במוט רגלי עלי הגדילו br </verse>
        <verse osisID="Ps.38.18"> יח    כי-אני לצלע נכון    ומכאובי נגדי תמיד br </verse>
        <verse osisID="Ps.38.19"> יט    כי-עוני אגיד    אדאג מחטאתי br </verse>
        <verse osisID="Ps.38.20"> כ    ואיבי חיים עצמו    ורבו שנאי שקר br </verse>
        <verse osisID="Ps.38.21"> כא    ומשלמי רעה תחת טובה--    ישטנוני תחת רדופי- (רדפי-) טוב br </verse>
        <verse osisID="Ps.38.22"> כב    אל-תעזבני יהוה    אלהי אל-תרחק ממני br [ (Psalms 38:23)  כג    חושה לעזרתי    אדני תשועתי  ] </verse>
      </chapter>
      <chapter osisID="Ps.39">
        <verse osisID="Ps.39.1"> א    למנצח לידיתון (לידותון)    מזמור לדוד br </verse>
        <verse osisID="Ps.39.2"> ב    אמרתי--    אשמרה דרכי מחטוא בלשוני br אשמרה לפי מחסום--    בעד רשע לנגדי br </verse>
        <verse osisID="Ps.39.3"> ג    נאלמתי דומיה החשיתי מטוב    וכאבי נעכר br </verse>
        <verse osisID="Ps.39.4"> ד    חם-לבי בקרבי--בהגיגי תבער-אש    דברתי בלשוני br </verse>
        <verse osisID="Ps.39.5"> ה    הודיעני יהוה קצי--ומדת ימי מה-היא    אדעה מה-חדל אני br </verse>
        <verse osisID="Ps.39.6"> ו    הנה טפחות נתתה ימי--    וחלדי כאין נגדך br אך כל-הבל כל-אדם    נצב סלה br </verse>
        <verse osisID="Ps.39.7"> ז    אך-בצלם יתהלך-איש--    אך-הבל יהמיון br יצבר    ולא-ידע מי-אספם br </verse>
        <verse osisID="Ps.39.8"> ח    ועתה מה-קויתי אדני--    תוחלתי לך היא br </verse>
        <verse osisID="Ps.39.9"> ט    מכל-פשעי הצילני    חרפת נבל אל-תשימני br </verse>
        <verse osisID="Ps.39.10"> י    נאלמתי לא אפתח-פי    כי אתה עשית br </verse>
        <verse osisID="Ps.39.11"> יא    הסר מעלי נגעך    מתגרת ידך אני כליתי br </verse>
        <verse osisID="Ps.39.12"> יב    בתוכחות על-עון יסרת איש--    ותמס כעש חמודו br אך הבל כל-אדם    סלה br </verse>
        <verse osisID="Ps.39.13"> יג    שמעה תפלתי יהוה    ושועתי האזינה-- br אל-דמעתי    אל-תחרש br כי גר אנכי עמך    תושב ככל-אבותי br [ (Psalms 39:14)  יד    השע ממני ואבליגה--    בטרם אלך ואינני  ] </verse>
      </chapter>
      <chapter osisID="Ps.40">
        <verse osisID="Ps.40.1"> א    למנצח לדוד מזמור br </verse>
        <verse osisID="Ps.40.2"> ב    קוה קויתי יהוה    ויט אלי וישמע שועתי br </verse>
        <verse osisID="Ps.40.3"> ג    ויעלני מבור שאון--    מטיט היון br ויקם על-סלע רגלי    כונן אשרי br </verse>
        <verse osisID="Ps.40.4"> ד    ויתן בפי שיר חדש--    תהלה לאלהינו br יראו רבים וייראו    ויבטחו ביהוה br </verse>
        <verse osisID="Ps.40.5"> ה    אשרי הגבר--    אשר-שם יהוה מבטחו br ולא-פנה אל-רהבים    ושטי כזב br </verse>
        <verse osisID="Ps.40.6"> ו    רבות עשית    אתה יהוה אלהי-- br נפלאתיך ומחשבתיך    אלינו br אין ערך אליך--אגידה ואדברה    עצמו מספר br </verse>
        <verse osisID="Ps.40.7"> ז    זבח ומנחה לא-חפצת--    אזנים כרית לי br עולה וחטאה    לא שאלת br </verse>
        <verse osisID="Ps.40.8"> ח    אז אמרתי הנה-באתי    במגלת-ספר כתוב עלי br </verse>
        <verse osisID="Ps.40.9"> ט    לעשות-רצונך אלהי חפצתי    ותורתך בתוך מעי br </verse>
        <verse osisID="Ps.40.10"> י    בשרתי צדק בקהל רב--    הנה שפתי לא אכלא br יהוה    אתה ידעת br </verse>
        <verse osisID="Ps.40.11"> יא    צדקתך לא-כסיתי בתוך לבי--    אמונתך ותשועתך אמרתי br לא-כחדתי חסדך ואמתך    לקהל רב br </verse>
        <verse osisID="Ps.40.12"> יב    אתה יהוה--    לא-תכלא רחמיך ממני br חסדך ואמתך    תמיד יצרוני br </verse>
        <verse osisID="Ps.40.13"> יג    כי אפפו-עלי רעות    עד-אין מספר-- br השיגוני עונתי    ולא-יכלתי לראות br עצמו משערות ראשי    ולבי עזבני br </verse>
        <verse osisID="Ps.40.14"> יד    רצה יהוה להצילני    יהוה לעזרתי חושה br </verse>
        <verse osisID="Ps.40.15"> טו    יבשו ויחפרו יחד--    מבקשי נפשי לספותה br יסגו אחור ויכלמו--    חפצי רעתי br </verse>
        <verse osisID="Ps.40.16"> טז    ישמו על-עקב בשתם--    האמרים לי האח האח br </verse>
        <verse osisID="Ps.40.17"> יז    ישישו וישמחו בך--    כל-מבקשיך br יאמרו תמיד יגדל יהוה--    אהבי תשועתך br [ (Psalms 40:18)  יח    ואני עני ואביון--    אדני יחשב-לי br עזרתי ומפלטי אתה    אלהי אל-תאחר  ] </verse>
      </chapter>
      <chapter osisID="Ps.41">
        <verse osisID="Ps.41.1"> א    למנצח מזמור לדוד br </verse>
        <verse osisID="Ps.41.2"> ב    אשרי משכיל אל-דל    ביום רעה ימלטהו יהוה br </verse>
        <verse osisID="Ps.41.3"> ג    יהוה ישמרהו ויחיהו--יאשר (ואשר) בארץ    ואל-תתנהו בנפש איביו br </verse>
        <verse osisID="Ps.41.4"> ד    יהוה--יסעדנו על-ערש דוי    כל-משכבו הפכת בחליו br </verse>
        <verse osisID="Ps.41.5"> ה    אני-אמרתי יהוה חנני    רפאה נפשי כי-חטאתי לך br </verse>
        <verse osisID="Ps.41.6"> ו    אויבי--יאמרו רע לי    מתי ימות ואבד שמו br </verse>
        <verse osisID="Ps.41.7"> ז    ואם-בא לראות שוא ידבר--לבו יקבץ-און לו    יצא לחוץ ידבר br </verse>
        <verse osisID="Ps.41.8"> ח    יחד--עלי יתלחשו כל-שנאי    עלי--יחשבו רעה לי br </verse>
        <verse osisID="Ps.41.9"> ט    דבר-בליעל יצוק בו    ואשר שכב לא-יוסיף לקום br </verse>
        <verse osisID="Ps.41.10"> י    גם-איש שלומי אשר-בטחתי בו--    אוכל לחמי br הגדיל עלי    עקב br </verse>
        <verse osisID="Ps.41.11"> יא    ואתה יהוה חנני והקימני    ואשלמה להם br </verse>
        <verse osisID="Ps.41.12"> יב    בזאת ידעתי כי-חפצת בי    כי לא-יריע איבי עלי br </verse>
        <verse osisID="Ps.41.13"> יג    ואני--בתמי תמכת בי    ותציבני לפניך לעולם br [ (Psalms 41:14)  יד    ברוך יהוה אלהי ישראל--מהעולם ועד העולם    אמן ואמן  ] </verse>
      </chapter>
      <chapter osisID="Ps.42">
        <verse osisID="Ps.42.1"> א    למנצח משכיל לבני-קרח br </verse>
        <verse osisID="Ps.42.2"> ב    כאיל תערג על-אפיקי-מים--    כן נפשי תערג אליך אלהים br </verse>
        <verse osisID="Ps.42.3"> ג    צמאה נפשי לאלהים--    לאל חי br מתי אבוא    ואראה פני אלהים br </verse>
        <verse osisID="Ps.42.4"> ד    היתה-לי דמעתי לחם    יומם ולילה br באמר אלי כל-היום    איה אלהיך br </verse>
        <verse osisID="Ps.42.5"> ה    אלה אזכרה    ואשפכה עלי נפשי-- br כי אעבר בסך    אדדם עד-בית אלהים br בקול-רנה ותודה    המון חוגג br </verse>
        <verse osisID="Ps.42.6"> ו    מה-תשתוחחי נפשי--    ותהמי עלי br הוחלי לאלהים כי-עוד אודנו--    ישועות פניו br </verse>
        <verse osisID="Ps.42.7"> ז    אלהי--    עלי נפשי תשתוחח br על-כן--אזכרך מארץ ירדן    וחרמונים מהר מצער br </verse>
        <verse osisID="Ps.42.8"> ח    תהום-אל-תהום קורא    לקול צנוריך br כל-משבריך וגליך    עלי עברו br </verse>
        <verse osisID="Ps.42.9"> ט    יומם יצוה יהוה חסדו    ובלילה שירה עמי-- br תפלה    לאל חיי br </verse>
        <verse osisID="Ps.42.10"> י    אומרה לאל סלעי--    למה שכחתני br למה-קדר אלך--    בלחץ אויב br </verse>
        <verse osisID="Ps.42.11"> יא    ברצח בעצמותי--    חרפוני צוררי br באמרם אלי כל-היום    איה אלהיך br [ (Psalms 42:12)  יב    מה-תשתוחחי נפשי--    ומה-תהמי עלי br הוחילי לאלהים כי-עוד אודנו--    ישועת פני ואלהי  ] </verse>
      </chapter>
      <chapter osisID="Ps.43">
        <verse osisID="Ps.43.1"> א    שפטני אלהים וריבה ריבי--    מגוי לא-חסיד br מאיש מרמה ועולה    תפלטני br </verse>
        <verse osisID="Ps.43.2"> ב    כי-אתה אלהי מעוזי--    למה זנחתני br למה-קדר אתהלך    בלחץ אויב br </verse>
        <verse osisID="Ps.43.3"> ג    שלח-אורך ואמתך    המה ינחוני br יביאוני אל-הר-קדשך    ואל-משכנותיך br </verse>
        <verse osisID="Ps.43.4"> ד    ואבואה אל-מזבח אלהים--    אל-אל שמחת גילי br ואודך בכנור--    אלהים אלהי br </verse>
        <verse osisID="Ps.43.5"> ה    מה-תשתוחחי נפשי--    ומה-תהמי עלי br הוחילי לאלהים כי-עוד אודנו--    ישועת פני ואלהי </verse>
      </chapter>
      <chapter osisID="Ps.44">
        <verse osisID="Ps.44.1"> א    למנצח לבני-קרח משכיל br </verse>
        <verse osisID="Ps.44.2"> ב    אלהים באזנינו שמענו--    אבותינו ספרו-לנו br פעל פעלת בימיהם    בימי קדם br </verse>
        <verse osisID="Ps.44.3"> ג    אתה ידך גוים הורשת--    ותטעם br תרע לאמים    ותשלחם br </verse>
        <verse osisID="Ps.44.4"> ד    כי לא בחרבם ירשו ארץ    וזרועם לא-הושיעה-למו br כי-ימינך וזרועך ואור פניך--    כי רציתם br </verse>
        <verse osisID="Ps.44.5"> ה    אתה-הוא מלכי אלהים    צוה ישועות יעקב br </verse>
        <verse osisID="Ps.44.6"> ו    בך צרינו ננגח    בשמך נבוס קמינו br </verse>
        <verse osisID="Ps.44.7"> ז    כי לא בקשתי אבטח    וחרבי לא תושיעני br </verse>
        <verse osisID="Ps.44.8"> ח    כי הושעתנו מצרינו    ומשנאינו הבישות br </verse>
        <verse osisID="Ps.44.9"> ט    באלהים הללנו כל-היום    ושמך לעולם נודה סלה br </verse>
        <verse osisID="Ps.44.10"> י    אף-זנחת ותכלימנו    ולא-תצא בצבאותינו br </verse>
        <verse osisID="Ps.44.11"> יא    תשיבנו אחור מני-צר    ומשנאינו שסו למו br </verse>
        <verse osisID="Ps.44.12"> יב    תתננו כצאן מאכל    ובגוים זריתנו br </verse>
        <verse osisID="Ps.44.13"> יג    תמכר-עמך בלא-הון    ולא-רבית במחיריהם br </verse>
        <verse osisID="Ps.44.14"> יד    תשימנו חרפה לשכנינו    לעג וקלס לסביבותינו br </verse>
        <verse osisID="Ps.44.15"> טו    תשימנו משל בגוים    מנוד-ראש בלאמים br </verse>
        <verse osisID="Ps.44.16"> טז    כל-היום כלמתי נגדי    ובשת פני כסתני br </verse>
        <verse osisID="Ps.44.17"> יז    מקול מחרף ומגדף    מפני אויב ומתנקם br </verse>
        <verse osisID="Ps.44.18"> יח    כל-זאת באתנו ולא שכחנוך    ולא-שקרנו בבריתך br </verse>
        <verse osisID="Ps.44.19"> יט    לא-נסוג אחור לבנו    ותט אשרינו מני ארחך br </verse>
        <verse osisID="Ps.44.20"> כ    כי דכיתנו במקום תנים    ותכס עלינו בצלמות br </verse>
        <verse osisID="Ps.44.21"> כא    אם-שכחנו שם אלהינו    ונפרש כפינו לאל זר br </verse>
        <verse osisID="Ps.44.22"> כב    הלא אלהים יחקר-זאת    כי-הוא ידע תעלמות לב br </verse>
        <verse osisID="Ps.44.23"> כג    כי-עליך הרגנו כל-היום    נחשבנו כצאן טבחה br </verse>
        <verse osisID="Ps.44.24"> כד    עורה למה תישן אדני    הקיצה אל-תזנח לנצח br </verse>
        <verse osisID="Ps.44.25"> כה    למה-פניך תסתיר    תשכח ענינו ולחצנו br </verse>
        <verse osisID="Ps.44.26"> כו    כי שחה לעפר נפשנו    דבקה לארץ בטננו br [ (Psalms 44:27)  כז    קומה עזרתה לנו    ופדנו למען חסדך  ] </verse>
      </chapter>
      <chapter osisID="Ps.45">
        <verse osisID="Ps.45.1"> א    למנצח על-ששנים לבני-קרח    משכיל שיר ידידת br </verse>
        <verse osisID="Ps.45.2"> ב    רחש לבי דבר טוב--    אמר אני מעשי למלך br לשוני    עט סופר מהיר br </verse>
        <verse osisID="Ps.45.3"> ג    יפיפית מבני אדם--    הוצק חן בשפתותיך br על-כן ברכך אלהים    לעולם br </verse>
        <verse osisID="Ps.45.4"> ד    חגור-חרבך על-ירך גבור--    הודך והדרך br </verse>
        <verse osisID="Ps.45.5"> ה    והדרך צלח רכב--    על-דבר-אמת וענוה-צדק br ותורך נוראות    ימינך br </verse>
        <verse osisID="Ps.45.6"> ו    חציך שנונים    עמים תחתיך יפלו בלב אויבי המלך br </verse>
        <verse osisID="Ps.45.7"> ז    כסאך אלהים עולם ועד    שבט מישר שבט מלכותך br </verse>
        <verse osisID="Ps.45.8"> ח    אהבת צדק    ותשנא-רשע br על-כן משחך אלהים אלהיך שמן ששון--    מחברך br </verse>
        <verse osisID="Ps.45.9"> ט    מר-ואהלות קציעות כל-בגדתיך    מן-היכלי שן מני שמחוך br </verse>
        <verse osisID="Ps.45.10"> י    בנות מלכים ביקרותיך    נצבה שגל לימינך בכתם אופיר br </verse>
        <verse osisID="Ps.45.11"> יא    שמעי-בת וראי והטי אזנך    ושכחי עמך ובית אביך br </verse>
        <verse osisID="Ps.45.12"> יב    ויתאו המלך יפיך    כי-הוא אדניך והשתחוי-לו br </verse>
        <verse osisID="Ps.45.13"> יג    ובת-צר    במנחה פניך יחלו--עשירי עם br </verse>
        <verse osisID="Ps.45.14"> יד    כל-כבודה בת-מלך פנימה    ממשבצות זהב לבושה br </verse>
        <verse osisID="Ps.45.15"> טו    לרקמות תובל למלך    בתולות אחריה רעותיה--מובאות לך br </verse>
        <verse osisID="Ps.45.16"> טז    תובלנה בשמחת וגיל    תבאינה בהיכל מלך br </verse>
        <verse osisID="Ps.45.17"> יז    תחת אבתיך יהיו בניך    תשיתמו לשרים בכל-הארץ br [ (Psalms 45:18)  יח    אזכירה שמך בכל-דר ודר    על-כן עמים יהודוך לעלם ועד  ] </verse>
      </chapter>
      <chapter osisID="Ps.46">
        <verse osisID="Ps.46.1"> א    למנצח לבני-קרח--    על-עלמות שיר br </verse>
        <verse osisID="Ps.46.2"> ב    אלהים לנו מחסה ועז    עזרה בצרות נמצא מאד br </verse>
        <verse osisID="Ps.46.3"> ג    על-כן לא-נירא בהמיר ארץ    ובמוט הרים בלב ימים br </verse>
        <verse osisID="Ps.46.4"> ד    יהמו יחמרו מימיו    ירעשו הרים בגאותו סלה br </verse>
        <verse osisID="Ps.46.5"> ה    נהר--פלגיו ישמחו עיר-אלהים    קדש משכני עליון br </verse>
        <verse osisID="Ps.46.6"> ו    אלהים בקרבה בל-תמוט    יעזרה אלהים לפנות בקר br </verse>
        <verse osisID="Ps.46.7"> ז    המו גוים מטו ממלכות    נתן בקולו תמוג ארץ br </verse>
        <verse osisID="Ps.46.8"> ח    יהוה צבאות עמנו    משגב-לנו אלהי יעקב סלה br </verse>
        <verse osisID="Ps.46.9"> ט    לכו-חזו מפעלות יהוה--    אשר-שם שמות בארץ br </verse>
        <verse osisID="Ps.46.10"> י    משבית מלחמות    עד-קצה הארץ br קשת ישבר וקצץ חנית    עגלות ישרף באש br </verse>
        <verse osisID="Ps.46.11"> יא    הרפו ודעו כי-אנכי אלהים    ארום בגוים ארום בארץ br [ (Psalms 46:12)  יב    יהוה צבאות עמנו    משגב-לנו אלהי יעקב סלה  ] </verse>
      </chapter>
      <chapter osisID="Ps.47">
        <verse osisID="Ps.47.1"> א    למנצח לבני-קרח מזמור br </verse>
        <verse osisID="Ps.47.2"> ב    כל-העמים תקעו-כף    הריעו לאלהים בקול רנה br </verse>
        <verse osisID="Ps.47.3"> ג    כי-יהוה עליון נורא    מלך גדול על-כל-הארץ br </verse>
        <verse osisID="Ps.47.4"> ד    ידבר עמים תחתינו    ולאמים תחת רגלינו br </verse>
        <verse osisID="Ps.47.5"> ה    יבחר-לנו את-נחלתנו    את גאון יעקב אשר-אהב סלה br </verse>
        <verse osisID="Ps.47.6"> ו    עלה אלהים בתרועה    יהוה בקול שופר br </verse>
        <verse osisID="Ps.47.7"> ז    זמרו אלהים זמרו    זמרו למלכנו זמרו br </verse>
        <verse osisID="Ps.47.8"> ח    כי מלך כל-הארץ אלהים--    זמרו משכיל br </verse>
        <verse osisID="Ps.47.9"> ט    מלך אלהים על-גוים    אלהים ישב על-כסא קדשו br [ (Psalms 47:10)  י    נדיבי עמים נאספו--    עם אלהי אברהם br כי לאלהים מגני-ארץ--    מאד נעלה  ] </verse>
      </chapter>
      <chapter osisID="Ps.48">
        <verse osisID="Ps.48.1"> א    שיר מזמור לבני-קרח br </verse>
        <verse osisID="Ps.48.2"> ב    גדול יהוה ומהלל מאד--    בעיר אלהינו הר-קדשו br </verse>
        <verse osisID="Ps.48.3"> ג    יפה נוף    משוש כל-הארץ br הר-ציון ירכתי צפון    קרית מלך רב br </verse>
        <verse osisID="Ps.48.4"> ד    אלהים בארמנותיה    נודע למשגב br </verse>
        <verse osisID="Ps.48.5"> ה    כי-הנה המלכים נועדו    עברו יחדו br </verse>
        <verse osisID="Ps.48.6"> ו    המה ראו כן תמהו    נבהלו נחפזו br </verse>
        <verse osisID="Ps.48.7"> ז    רעדה אחזתם שם    חיל כיולדה br </verse>
        <verse osisID="Ps.48.8"> ח    ברוח קדים--    תשבר אניות תרשיש br </verse>
        <verse osisID="Ps.48.9"> ט    כאשר שמענו    כן ראינו-- br בעיר-יהוה צבאות    בעיר אלהינו br אלהים יכוננה עד-עולם    סלה br </verse>
        <verse osisID="Ps.48.10"> י    דמינו אלהים חסדך--    בקרב היכלך br </verse>
        <verse osisID="Ps.48.11"> יא    כשמך אלהים--    כן תהלתך על-קצוי-ארץ br צדק    מלאה ימינך br </verse>
        <verse osisID="Ps.48.12"> יב    ישמח הר ציון--תגלנה בנות יהודה    למען משפטיך br </verse>
        <verse osisID="Ps.48.13"> יג    סבו ציון והקיפוה    ספרו מגדליה br </verse>
        <verse osisID="Ps.48.14"> יד    שיתו לבכם לחילה--פסגו ארמנותיה    למען תספרו לדור אחרון br [ (Psalms 48:15)  טו    כי זה אלהים אלהינו--עולם ועד    הוא ינהגנו על-מות  ] </verse>
      </chapter>
      <chapter osisID="Ps.49">
        <verse osisID="Ps.49.1"> א    למנצח לבני-קרח מזמור br </verse>
        <verse osisID="Ps.49.2"> ב    שמעו-זאת כל-העמים    האזינו כל-ישבי חלד br </verse>
        <verse osisID="Ps.49.3"> ג    גם-בני אדם גם-בני-איש--    יחד עשיר ואביון br </verse>
        <verse osisID="Ps.49.4"> ד    פי ידבר חכמות    והגות לבי תבונות br </verse>
        <verse osisID="Ps.49.5"> ה    אטה למשל אזני    אפתח בכנור חידתי br </verse>
        <verse osisID="Ps.49.6"> ו    למה אירא בימי רע--    עון עקבי יסובני br </verse>
        <verse osisID="Ps.49.7"> ז    הבטחים על-חילם    וברב עשרם יתהללו br </verse>
        <verse osisID="Ps.49.8"> ח    אח--לא פדה יפדה איש    לא-יתן לאלהים כפרו br </verse>
        <verse osisID="Ps.49.9"> ט    ויקר פדיון נפשם    וחדל לעולם br </verse>
        <verse osisID="Ps.49.10"> י    ויחי-עוד לנצח    לא יראה השחת br </verse>
        <verse osisID="Ps.49.11"> יא    כי יראה חכמים ימותו--    יחד כסיל ובער יאבדו br ועזבו לאחרים    חילם br </verse>
        <verse osisID="Ps.49.12"> יב    קרבם בתימו לעולם--    משכנתם לדור ודר br קראו בשמותם    עלי אדמות br </verse>
        <verse osisID="Ps.49.13"> יג    ואדם ביקר בל-ילין    נמשל כבהמות נדמו br </verse>
        <verse osisID="Ps.49.14"> יד    זה דרכם כסל למו    ואחריהם בפיהם ירצו סלה br </verse>
        <verse osisID="Ps.49.15"> טו    כצאן לשאול שתו--    מות ירעם br וירדו בם ישרים לבקר--וצירם (וצורם) לבלות שאול    מזבל לו br </verse>
        <verse osisID="Ps.49.16"> טז    אך-אלהים--יפדה נפשי מיד-שאול    כי יקחני סלה br </verse>
        <verse osisID="Ps.49.17"> יז    אל-תירא כי-יעשר איש    כי-ירבה כבוד ביתו br </verse>
        <verse osisID="Ps.49.18"> יח    כי לא במותו יקח הכל    לא-ירד אחריו כבודו br </verse>
        <verse osisID="Ps.49.19"> יט    כי-נפשו בחייו יברך    ויודך כי-תיטיב לך br </verse>
        <verse osisID="Ps.49.20"> כ    תבוא עד-דור אבותיו    עד-נצח לא יראו-אור br [ (Psalms 49:21)  כא    אדם ביקר ולא יבין    נמשל כבהמות נדמו  ] </verse>
      </chapter>
      <chapter osisID="Ps.50">
        <verse osisID="Ps.50.1"> א    מזמור לאסף br אל אלהים יהוה--    דבר ויקרא-ארץ br ממזרח-שמש    עד-מבאו br </verse>
        <verse osisID="Ps.50.2"> ב    מציון מכלל-יפי--    אלהים הופיע br </verse>
        <verse osisID="Ps.50.3"> ג    יבא אלהינו    ואל-יחרש br אש-לפניו תאכל    וסביביו נשערה מאד br </verse>
        <verse osisID="Ps.50.4"> ד    יקרא אל-השמים מעל    ואל-הארץ לדין עמו br </verse>
        <verse osisID="Ps.50.5"> ה    אספו-לי חסידי--    כרתי בריתי עלי-זבח br </verse>
        <verse osisID="Ps.50.6"> ו    ויגידו שמים צדקו    כי-אלהים שפט הוא סלה br </verse>
        <verse osisID="Ps.50.7"> ז    שמעה עמי ואדברה--    ישראל ואעידה בך br אלהים אלהיך    אנכי br </verse>
        <verse osisID="Ps.50.8"> ח    לא על-זבחיך אוכיחך    ועולתיך לנגדי תמיד br </verse>
        <verse osisID="Ps.50.9"> ט    לא-אקח מביתך פר    ממכלאתיך עתודים br </verse>
        <verse osisID="Ps.50.10"> י    כי-לי כל-חיתו-יער    בהמות בהררי-אלף br </verse>
        <verse osisID="Ps.50.11"> יא    ידעתי כל-עוף הרים    וזיז שדי עמדי br </verse>
        <verse osisID="Ps.50.12"> יב    אם-ארעב לא-אמר לך    כי-לי תבל ומלאה br </verse>
        <verse osisID="Ps.50.13"> יג    האוכל בשר אבירים    ודם עתודים אשתה br </verse>
        <verse osisID="Ps.50.14"> יד    זבח לאלהים תודה    ושלם לעליון נדריך br </verse>
        <verse osisID="Ps.50.15"> טו    וקראני ביום צרה    אחלצך ותכבדני br </verse>
        <verse osisID="Ps.50.16"> טז    ולרשע אמר אלהים מה-לך לספר חקי    ותשא בריתי עלי-פיך br </verse>
        <verse osisID="Ps.50.17"> יז    ואתה שנאת מוסר    ותשלך דברי אחריך br </verse>
        <verse osisID="Ps.50.18"> יח    אם-ראית גנב ותרץ עמו    ועם מנאפים חלקך br </verse>
        <verse osisID="Ps.50.19"> יט    פיך שלחת ברעה    ולשונך תצמיד מרמה br </verse>
        <verse osisID="Ps.50.20"> כ    תשב באחיך תדבר    בבן-אמך תתן-דפי br </verse>
        <verse osisID="Ps.50.21"> כא    אלה עשית והחרשתי--    דמית היות-אהיה כמוך br אוכיחך ואערכה    לעיניך br </verse>
        <verse osisID="Ps.50.22"> כב    בינו-נא זאת שכחי אלוה    פן-אטרף ואין מציל br </verse>
        <verse osisID="Ps.50.23"> כג    זבח תודה יכבדנני    ושם דרך--אראנו בישע אלהים </verse>
      </chapter>
      <chapter osisID="Ps.51">
        <verse osisID="Ps.51.1"> א    למנצח מזמור לדוד br </verse>
        <verse osisID="Ps.51.2"> ב    בבוא-אליו נתן הנביא--    כאשר-בא אל-בת-שבע br </verse>
        <verse osisID="Ps.51.3"> ג    חנני אלהים כחסדך    כרב רחמיך מחה פשעי br </verse>
        <verse osisID="Ps.51.4"> ד    הרבה (הרב) כבסני מעוני    ומחטאתי טהרני br </verse>
        <verse osisID="Ps.51.5"> ה    כי-פשעי אני אדע    וחטאתי נגדי תמיד br </verse>
        <verse osisID="Ps.51.6"> ו    לך לבדך חטאתי    והרע בעיניך עשיתי br למען תצדק בדברך--    תזכה בשפטך br </verse>
        <verse osisID="Ps.51.7"> ז    הן-בעוון חוללתי    ובחטא יחמתני אמי br </verse>
        <verse osisID="Ps.51.8"> ח    הן-אמת חפצת בטחות    ובסתם חכמה תודיעני br </verse>
        <verse osisID="Ps.51.9"> ט    תחטאני באזוב ואטהר    תכבסני ומשלג אלבין br </verse>
        <verse osisID="Ps.51.10"> י    תשמיעני ששון ושמחה    תגלנה עצמות דכית br </verse>
        <verse osisID="Ps.51.11"> יא    הסתר פניך מחטאי    וכל-עונתי מחה br </verse>
        <verse osisID="Ps.51.12"> יב    לב טהור ברא-לי אלהים    ורוח נכון חדש בקרבי br </verse>
        <verse osisID="Ps.51.13"> יג    אל-תשליכני מלפניך    ורוח קדשך אל-תקח ממני br </verse>
        <verse osisID="Ps.51.14"> יד    השיבה לי ששון ישעך    ורוח נדיבה תסמכני br </verse>
        <verse osisID="Ps.51.15"> טו    אלמדה פשעים דרכיך    וחטאים אליך ישובו br </verse>
        <verse osisID="Ps.51.16"> טז    הצילני מדמים אלהים--    אלהי תשועתי br תרנן לשוני    צדקתך br </verse>
        <verse osisID="Ps.51.17"> יז    אדני שפתי תפתח    ופי יגיד תהלתך br </verse>
        <verse osisID="Ps.51.18"> יח    כי לא-תחפץ זבח ואתנה    עולה לא תרצה br </verse>
        <verse osisID="Ps.51.19"> יט    זבחי אלהים    רוח נשברה br לב-נשבר ונדכה--    אלהים לא תבזה br [ (Psalms 51:20)  כ    היטיבה ברצונך את-ציון    תבנה חומות ירושלם br ] [ (Psalms 51:21)  כא    אז תחפץ זבחי-צדק    עולה וכליל br אז יעלו על-מזבחך    פרים  ] </verse>
      </chapter>
      <chapter osisID="Ps.52">
        <verse osisID="Ps.52.1"> א    למנצח משכיל לדוד br </verse>
        <verse osisID="Ps.52.2"> ב    בבוא דואג האדמי--    ויגד לשאול br ויאמר לו--    בא דוד אל-בית אחימלך br </verse>
        <verse osisID="Ps.52.3"> ג    מה-תתהלל ברעה הגבור    חסד אל כל-היום br </verse>
        <verse osisID="Ps.52.4"> ד    הוות תחשב לשונך    כתער מלטש עשה רמיה br </verse>
        <verse osisID="Ps.52.5"> ה    אהבת רע מטוב    שקר מדבר צדק סלה br </verse>
        <verse osisID="Ps.52.6"> ו    אהבת כל-דברי-בלע    לשון מרמה br </verse>
        <verse osisID="Ps.52.7"> ז    גם-אל    יתצך לנצח br יחתך ויסחך מאהל    ושרשך מארץ חיים סלה br </verse>
        <verse osisID="Ps.52.8"> ח    ויראו צדיקים וייראו ועליו ישחקו br </verse>
        <verse osisID="Ps.52.9"> ט    הנה הגבר--    לא ישים אלהים מעוזו br ויבטח ברב עשרו    יעז בהותו br [ (Psalms 52:10)  י    ואני כזית רענן--    בבית אלהים br בטחתי בחסד-אלהים    עולם ועד br ] [ (Psalms 52:11)  יא    אודך לעולם כי עשית    ואקוה שמך כי-טוב נגד חסידיך  ] </verse>
      </chapter>
      <chapter osisID="Ps.53">
        <verse osisID="Ps.53.1"> א    למנצח על-מחלת משכיל לדוד br </verse>
        <verse osisID="Ps.53.2"> ב    אמר נבל בלבו    אין אלהים br השחיתו והתעיבו עול--    אין עשה-טוב br </verse>
        <verse osisID="Ps.53.3"> ג    אלהים--    משמים השקיף על-בני-אדם br לראות היש משכיל--    דרש את-אלהים br </verse>
        <verse osisID="Ps.53.4"> ד    כלו סג יחדו נאלחו    אין עשה-טוב אין גם-אחד br </verse>
        <verse osisID="Ps.53.5"> ה    הלא ידעו פעלי-און    אכלי עמי אכלו לחם אלהים לא קראו br </verse>
        <verse osisID="Ps.53.6"> ו    שם פחדו פחד--    לא-היה-פחד br כי-אלהים--פזר עצמות חנך    הבשתה כי-אלהים מאסם br [ (Psalms 53:7)  ז    מי יתן מציון    ישעות ישראל br בשוב אלהים שבות עמו    יגל יעקב ישמח ישראל  ] </verse>
      </chapter>
      <chapter osisID="Ps.54">
        <verse osisID="Ps.54.1"> א    למנצח בנגינת משכיל לדוד br </verse>
        <verse osisID="Ps.54.2"> ב    בבא הזיפים ויאמרו לשאול    הלא דוד מסתתר עמנו br </verse>
        <verse osisID="Ps.54.3"> ג    אלהים בשמך הושיעני    ובגבורתך תדינני br </verse>
        <verse osisID="Ps.54.4"> ד    אלהים שמע תפלתי    האזינה לאמרי-פי br </verse>
        <verse osisID="Ps.54.5"> ה    כי זרים קמו עלי--    ועריצים בקשו נפשי br לא שמו אלהים לנגדם    סלה br </verse>
        <verse osisID="Ps.54.6"> ו    הנה אלהים עזר לי    אדני בסמכי נפשי br </verse>
        <verse osisID="Ps.54.7"> ז    ישוב (ישיב) הרע לשררי    באמתך הצמיתם br [ (Psalms 54:8)  ח    בנדבה אזבחה-לך    אודה שמך יהוה כי-טוב br ] [ (Psalms 54:9)  ט    כי מכל-צרה הצילני    ובאיבי ראתה עיני  ] </verse>
      </chapter>
      <chapter osisID="Ps.55">
        <verse osisID="Ps.55.1"> א    למנצח בנגינת משכיל לדוד br </verse>
        <verse osisID="Ps.55.2"> ב    האזינה אלהים תפלתי    ואל-תתעלם מתחנתי br </verse>
        <verse osisID="Ps.55.3"> ג    הקשיבה לי וענני    אריד בשיחי ואהימה br </verse>
        <verse osisID="Ps.55.4"> ד    מקול אויב--מפני עקת רשע    כי-ימיטו עלי און ובאף ישטמוני br </verse>
        <verse osisID="Ps.55.5"> ה    לבי יחיל בקרבי    ואימות מות נפלו עלי br </verse>
        <verse osisID="Ps.55.6"> ו    יראה ורעד יבא בי    ותכסני פלצות br </verse>
        <verse osisID="Ps.55.7"> ז    ואמר--מי-יתן-לי אבר כיונה    אעופה ואשכנה br </verse>
        <verse osisID="Ps.55.8"> ח    הנה ארחיק נדד    אלין במדבר סלה br </verse>
        <verse osisID="Ps.55.9"> ט    אחישה מפלט לי--    מרוח סעה מסער br </verse>
        <verse osisID="Ps.55.10"> י    בלע אדני פלג לשונם    כי-ראיתי חמס וריב בעיר br </verse>
        <verse osisID="Ps.55.11"> יא    יומם ולילה--יסובבה על-חומתיה    ואון ועמל בקרבה br </verse>
        <verse osisID="Ps.55.12"> יב    הוות בקרבה    ולא-ימיש מרחבה תך ומרמה br </verse>
        <verse osisID="Ps.55.13"> יג    כי לא-אויב יחרפני    ואשא br לא-משנאי עלי הגדיל    ואסתר ממנו br </verse>
        <verse osisID="Ps.55.14"> יד    ואתה אנוש כערכי    אלופי ומידעי br </verse>
        <verse osisID="Ps.55.15"> טו    אשר יחדו נמתיק סוד    בבית אלהים נהלך ברגש br </verse>
        <verse osisID="Ps.55.16"> טז    ישימות (ישי מות) עלימו--ירדו שאול חיים    כי-רעות במגורם בקרבם br </verse>
        <verse osisID="Ps.55.17"> יז    אני אל-אלהים אקרא    ויהוה יושיעני br </verse>
        <verse osisID="Ps.55.18"> יח    ערב ובקר וצהרים אשיחה ואהמה    וישמע קולי br </verse>
        <verse osisID="Ps.55.19"> יט    פדה בשלום נפשי מקרב-לי    כי-ברבים היו עמדי br </verse>
        <verse osisID="Ps.55.20"> כ    ישמע אל ויענם--    וישב קדם סלה br אשר אין חליפות למו    ולא יראו אלהים br </verse>
        <verse osisID="Ps.55.21"> כא    שלח ידיו בשלמיו    חלל בריתו br </verse>
        <verse osisID="Ps.55.22"> כב    חלקו מחמאת פיו--    וקרב-לבו br רכו דבריו משמן    והמה פתחות br </verse>
        <verse osisID="Ps.55.23"> כג    השלך על-יהוה יהבך--    והוא יכלכלך br לא-יתן לעולם מוט--    לצדיק br [ (Psalms 55:24)  כד    ואתה אלהים    תורדם לבאר שחת-- br אנשי דמים ומרמה    לא-יחצו ימיהם br ואני    אבטח-בך  ] </verse>
      </chapter>
      <chapter osisID="Ps.56">
        <verse osisID="Ps.56.1"> א    למנצח על-יונת אלם רחקים--    לדוד מכתם br באחז אותו פלשתים    בגת br </verse>
        <verse osisID="Ps.56.2"> ב    חנני אלהים כי-שאפני אנוש    כל-היום לחם ילחצני br </verse>
        <verse osisID="Ps.56.3"> ג    שאפו שוררי כל-היום    כי-רבים לחמים לי מרום br </verse>
        <verse osisID="Ps.56.4"> ד    יום אירא--    אני אליך אבטח br </verse>
        <verse osisID="Ps.56.5"> ה    באלהים    אהלל דברו br באלהים בטחתי לא אירא    מה-יעשה בשר לי br </verse>
        <verse osisID="Ps.56.6"> ו    כל-היום דברי יעצבו    עלי כל-מחשבתם לרע br </verse>
        <verse osisID="Ps.56.7"> ז    יגורו יצפינו (יצפונו)--המה עקבי ישמרו    כאשר קוו נפשי br </verse>
        <verse osisID="Ps.56.8"> ח    על-און פלט-למו    באף עמים הורד אלהים br </verse>
        <verse osisID="Ps.56.9"> ט    נדי ספרתה-אתה    שימה דמעתי בנאדך הלא בספרתך br </verse>
        <verse osisID="Ps.56.10"> י    אז ישובו אויבי אחור ביום אקרא    זה-ידעתי כי-אלהים לי br </verse>
        <verse osisID="Ps.56.11"> יא    באלהים אהלל דבר    ביהוה אהלל דבר br </verse>
        <verse osisID="Ps.56.12"> יב    באלהים בטחתי לא אירא    מה-יעשה אדם לי br </verse>
        <verse osisID="Ps.56.13"> יג    עלי אלהים נדריך    אשלם תודת לך br [ (Psalms 56:14)  יד    כי הצלת נפשי ממות--    הלא רגלי מדחי br להתהלך לפני אלהים--    באור החיים  ] </verse>
      </chapter>
      <chapter osisID="Ps.57">
        <verse osisID="Ps.57.1"> א    למנצח אל-תשחת לדוד מכתם--    בברחו מפני-שאול במערה br </verse>
        <verse osisID="Ps.57.2"> ב    חנני אלהים חנני--    כי בך חסיה נפשי br ובצל-כנפיך אחסה--    עד יעבר הוות br </verse>
        <verse osisID="Ps.57.3"> ג    אקרא לאלהים עליון    לאל גמר עלי br </verse>
        <verse osisID="Ps.57.4"> ד    ישלח משמים ויושיעני--    חרף שאפי סלה br ישלח אלהים    חסדו ואמתו br </verse>
        <verse osisID="Ps.57.5"> ה    נפשי בתוך לבאם--    אשכבה להטים br בני-אדם--שניהם חנית וחצים    ולשונם חרב חדה br </verse>
        <verse osisID="Ps.57.6"> ו    רומה על-השמים אלהים    על כל-הארץ כבודך br </verse>
        <verse osisID="Ps.57.7"> ז    רשת הכינו לפעמי--    כפף נפשי br כרו לפני שיחה    נפלו בתוכה סלה br </verse>
        <verse osisID="Ps.57.8"> ח    נכון לבי אלהים נכון לבי    אשירה ואזמרה br </verse>
        <verse osisID="Ps.57.9"> ט    עורה כבודי--עורה הנבל וכנור    אעירה שחר br </verse>
        <verse osisID="Ps.57.10"> י    אודך בעמים אדני    אזמרך בלאמים br </verse>
        <verse osisID="Ps.57.11"> יא    כי-גדל עד-שמים חסדך    ועד-שחקים אמתך br [ (Psalms 57:12)  יב    רומה על-שמים אלהים    על כל-הארץ כבודך  ] </verse>
      </chapter>
      <chapter osisID="Ps.58">
        <verse osisID="Ps.58.1"> א    למנצח אל-תשחת לדוד מכתם br </verse>
        <verse osisID="Ps.58.2"> ב    האמנם--אלם צדק תדברון    מישרים תשפטו בני אדם br </verse>
        <verse osisID="Ps.58.3"> ג    אף-בלב עולת תפעלון    בארץ--חמס ידיכם תפלסון br </verse>
        <verse osisID="Ps.58.4"> ד    זרו רשעים מרחם    תעו מבטן דברי כזב br </verse>
        <verse osisID="Ps.58.5"> ה    חמת-למו כדמות חמת-נחש    כמו-פתן חרש יאטם אזנו br </verse>
        <verse osisID="Ps.58.6"> ו    אשר לא-ישמע לקול מלחשים    חובר חברים מחכם br </verse>
        <verse osisID="Ps.58.7"> ז    אלהים--הרס שנימו בפימו    מלתעות כפירים נתץ יהוה br </verse>
        <verse osisID="Ps.58.8"> ח    ימאסו כמו-מים    יתהלכו-למו br ידרך חצו    כמו יתמללו br </verse>
        <verse osisID="Ps.58.9"> ט    כמו שבלול תמס יהלך    נפל אשת בל-חזו שמש br </verse>
        <verse osisID="Ps.58.10"> י    בטרם יבינו סירתכם אטד    כמו-חי כמו-חרון ישערנו br </verse>
        <verse osisID="Ps.58.11"> יא    ישמח צדיק כי-חזה נקם    פעמיו ירחץ בדם הרשע br [ (Psalms 58:12)  יב    ויאמר אדם אך-פרי לצדיק    אך יש-אלהים שפטים בארץ  ] </verse>
      </chapter>
      <chapter osisID="Ps.59">
        <verse osisID="Ps.59.1"> א    למנצח אל-תשחת לדוד מכתם    בשלח שאול br וישמרו את-הבית    להמיתו br </verse>
        <verse osisID="Ps.59.2"> ב    הצילני מאיבי אלהי    ממתקוממי תשגבני br </verse>
        <verse osisID="Ps.59.3"> ג    הצילני מפעלי און    ומאנשי דמים הושיעני br </verse>
        <verse osisID="Ps.59.4"> ד    כי הנה ארבו לנפשי--    יגורו עלי עזים br לא-פשעי ולא-חטאתי    יהוה br </verse>
        <verse osisID="Ps.59.5"> ה    בלי-עון ירצון ויכוננו    עורה לקראתי וראה br </verse>
        <verse osisID="Ps.59.6"> ו    ואתה יהוה-אלהים צבאות אלהי ישראל--    הקיצה לפקד כל-הגוים br אל-תחן כל-בגדי און    סלה br </verse>
        <verse osisID="Ps.59.7"> ז    ישובו לערב יהמו ככלב    ויסובבו עיר br </verse>
        <verse osisID="Ps.59.8"> ח    הנה יביעון בפיהם--חרבות בשפתותיהם    כי-מי שמע br </verse>
        <verse osisID="Ps.59.9"> ט    ואתה יהוה תשחק-למו    תלעג לכל-גוים br </verse>
        <verse osisID="Ps.59.10"> י    עזו אליך אשמרה    כי-אלהים משגבי br </verse>
        <verse osisID="Ps.59.11"> יא    אלהי חסדו (חסדי) יקדמני    אלהים יראני בשררי br </verse>
        <verse osisID="Ps.59.12"> יב    אל-תהרגם פן ישכחו עמי--הניעמו בחילך והורידמו    מגננו אדני br </verse>
        <verse osisID="Ps.59.13"> יג    חטאת-פימו    דבר-שפתימו br וילכדו בגאונם    ומאלה ומכחש יספרו br </verse>
        <verse osisID="Ps.59.14"> יד    כלה בחמה    כלה ואינמו br וידעו--כי-אלהים משל ביעקב    לאפסי הארץ סלה br </verse>
        <verse osisID="Ps.59.15"> טו    וישבו לערב יהמו ככלב    ויסובבו עיר br </verse>
        <verse osisID="Ps.59.16"> טז    המה ינועון (יניעון) לאכל--    אם-לא ישבעו וילינו br </verse>
        <verse osisID="Ps.59.17"> יז    ואני אשיר עזך--    וארנן לבקר חסדך br כי-היית משגב לי    ומנוס ביום צר-לי br [ (Psalms 59:18)  יח    עזי אליך אזמרה    כי-אלהים משגבי אלהי חסדי  ] </verse>
      </chapter>
      <chapter osisID="Ps.60">
        <verse osisID="Ps.60.1"> א    למנצח על-שושן עדות    מכתם לדוד ללמד br </verse>
        <verse osisID="Ps.60.2"> ב    בהצותו את ארם נהרים--    ואת-ארם צובה br וישב יואב ויך את-אדום בגיא-מלח--    שנים עשר אלף br </verse>
        <verse osisID="Ps.60.3"> ג    אלהים זנחתנו פרצתנו    אנפת תשובב לנו br </verse>
        <verse osisID="Ps.60.4"> ד    הרעשתה ארץ פצמתה    רפה שבריה כי-מטה br </verse>
        <verse osisID="Ps.60.5"> ה    הראית עמך קשה    השקיתנו יין תרעלה br </verse>
        <verse osisID="Ps.60.6"> ו    נתתה ליראיך נס להתנוסס--    מפני קשט סלה br </verse>
        <verse osisID="Ps.60.7"> ז    למען יחלצון ידידיך    הושיעה ימינך ועננו (וענני) br </verse>
        <verse osisID="Ps.60.8"> ח    אלהים דבר בקדשו--אעלזה    אחלקה שכם ועמק סכות אמדד br </verse>
        <verse osisID="Ps.60.9"> ט    לי גלעד ולי מנשה ואפרים מעוז ראשי    יהודה מחקקי br </verse>
        <verse osisID="Ps.60.10"> י    מואב סיר רחצי--על-אדום אשליך נעלי    עלי פלשת התרועעי br </verse>
        <verse osisID="Ps.60.11"> יא    מי יבלני עיר מצור    מי נחני עד-אדום br </verse>
        <verse osisID="Ps.60.12"> יב    הלא-אתה אלהים זנחתנו    ולא-תצא אלהים בצבאותינו br [ (Psalms 60:13)  יג    הבה-לנו עזרת מצר    ושוא תשועת אדם br ] [ (Psalms 60:14)  יד    באלהים נעשה-חיל    והוא יבוס צרינו  ] </verse>
      </chapter>
      <chapter osisID="Ps.61">
        <verse osisID="Ps.61.1"> א    למנצח על-נגינת לדוד br </verse>
        <verse osisID="Ps.61.2"> ב    שמעה אלהים רנתי    הקשיבה תפלתי br </verse>
        <verse osisID="Ps.61.3"> ג    מקצה הארץ אליך אקרא--    בעטף לבי br בצור-ירום ממני    תנחני br </verse>
        <verse osisID="Ps.61.4"> ד    כי-היית מחסה לי    מגדל-עז מפני אויב br </verse>
        <verse osisID="Ps.61.5"> ה    אגורה באהלך עולמים    אחסה בסתר כנפיך סלה br </verse>
        <verse osisID="Ps.61.6"> ו    כי-אתה אלהים שמעת לנדרי    נתת ירשת יראי שמך br </verse>
        <verse osisID="Ps.61.7"> ז    ימים על-ימי-מלך תוסיף    שנותיו כמו-דר ודר br </verse>
        <verse osisID="Ps.61.8"> ח    ישב עולם לפני אלהים    חסד ואמת מן ינצרהו br [ (Psalms 61:9)  ט    כן אזמרה שמך לעד--    לשלמי נדרי יום יום  ] </verse>
      </chapter>
      <chapter osisID="Ps.62">
        <verse osisID="Ps.62.1"> א    למנצח על-ידותון--    מזמור לדוד br </verse>
        <verse osisID="Ps.62.2"> ב    אך אל-אלהים דומיה נפשי    ממנו ישועתי br </verse>
        <verse osisID="Ps.62.3"> ג    אך-הוא צורי וישועתי    משגבי לא-אמוט רבה br </verse>
        <verse osisID="Ps.62.4"> ד    עד-אנה תהותתו על-איש--    תרצחו כלכם br כקיר נטוי    גדר הדחויה br </verse>
        <verse osisID="Ps.62.5"> ה    אך משאתו יעצו להדיח--    ירצו כזב br בפיו יברכו    ובקרבם יקללו-סלה br </verse>
        <verse osisID="Ps.62.6"> ו    אך לאלהים דומי נפשי    כי-ממנו תקותי br </verse>
        <verse osisID="Ps.62.7"> ז    אך-הוא צורי וישועתי    משגבי לא אמוט br </verse>
        <verse osisID="Ps.62.8"> ח    על-אלהים ישעי וכבודי    צור-עזי מחסי באלהים br </verse>
        <verse osisID="Ps.62.9"> ט    בטחו בו בכל-עת עם--    שפכו-לפניו לבבכם br אלהים מחסה-לנו    סלה br </verse>
        <verse osisID="Ps.62.10"> י    אך הבל בני-אדם--    כזב בני-איש br במאזנים לעלות    המה מהבל יחד br </verse>
        <verse osisID="Ps.62.11"> יא    אל-תבטחו בעשק    ובגזל אל-תהבלו br חיל כי-ינוב--    אל-תשיתו לב br </verse>
        <verse osisID="Ps.62.12"> יב    אחת דבר אלהים--שתים-זו שמעתי    כי עז לאלהים br [ (Psalms 62:13)  יג    ולך-אדני חסד    כי-אתה תשלם לאיש כמעשהו  ] </verse>
      </chapter>
      <chapter osisID="Ps.63">
        <verse osisID="Ps.63.1"> א    מזמור לדוד    בהיותו במדבר יהודה br </verse>
        <verse osisID="Ps.63.2"> ב    אלהים אלי אתה--    אשחרך br צמאה לך נפשי--    כמה לך בשרי br בארץ-ציה ועיף    בלי-מים br </verse>
        <verse osisID="Ps.63.3"> ג    כן בקדש חזיתך--    לראות עזך וכבודך br </verse>
        <verse osisID="Ps.63.4"> ד    כי-טוב חסדך מחיים    שפתי ישבחונך br </verse>
        <verse osisID="Ps.63.5"> ה    כן אברכך בחיי    בשמך אשא כפי br </verse>
        <verse osisID="Ps.63.6"> ו    כמו חלב ודשן תשבע נפשי    ושפתי רננות יהלל-פי br </verse>
        <verse osisID="Ps.63.7"> ז    אם-זכרתיך על-יצועי--    באשמרות אהגה-בך br </verse>
        <verse osisID="Ps.63.8"> ח    כי-היית עזרתה לי    ובצל כנפיך ארנן br </verse>
        <verse osisID="Ps.63.9"> ט    דבקה נפשי אחריך    בי תמכה ימינך br </verse>
        <verse osisID="Ps.63.10"> י    והמה--לשואה יבקשו נפשי    יבאו בתחתיות הארץ br </verse>
        <verse osisID="Ps.63.11"> יא    יגירהו על-ידי-חרב    מנת שעלים יהיו br [ (Psalms 63:12)  יב    והמלך    ישמח באלהים br יתהלל כל-הנשבע בו    כי יסכר פי דוברי-שקר  ] </verse>
      </chapter>
      <chapter osisID="Ps.64">
        <verse osisID="Ps.64.1"> א    למנצח מזמור לדוד br </verse>
        <verse osisID="Ps.64.2"> ב    שמע-אלהים קולי בשיחי    מפחד אויב תצר חיי br </verse>
        <verse osisID="Ps.64.3"> ג    תסתירני מסוד מרעים    מרגשת פעלי און br </verse>
        <verse osisID="Ps.64.4"> ד    אשר שננו כחרב לשונם    דרכו חצם דבר מר br </verse>
        <verse osisID="Ps.64.5"> ה    לירת במסתרים תם    פתאם ירהו ולא ייראו br </verse>
        <verse osisID="Ps.64.6"> ו    יחזקו-למו דבר רע--    יספרו לטמון מוקשים br אמרו    מי יראה-למו br </verse>
        <verse osisID="Ps.64.7"> ז    יחפשו עולת--    תמנו חפש מחפש br וקרב איש    ולב עמק br </verse>
        <verse osisID="Ps.64.8"> ח    וירם אלהים    חץ פתאום--היו מכותם br </verse>
        <verse osisID="Ps.64.9"> ט    ויכשילוהו עלימו לשונם    יתנדדו כל-ראה בם br </verse>
        <verse osisID="Ps.64.10"> י    וייראו כל-אדם    ויגידו פעל אלהים ומעשהו השכילו br [ (Psalms 64:11)  יא    ישמח צדיק ביהוה וחסה בו    ויתהללו כל-ישרי-לב  ] </verse>
      </chapter>
      <chapter osisID="Ps.65">
        <verse osisID="Ps.65.1"> א    למנצח מזמור לדוד שיר br </verse>
        <verse osisID="Ps.65.2"> ב    לך דמיה תהלה אלהים בציון    ולך ישלם-נדר br </verse>
        <verse osisID="Ps.65.3"> ג    שמע תפלה--    עדיך כל-בשר יבאו br </verse>
        <verse osisID="Ps.65.4"> ד    דברי עונת גברו מני    פשעינו אתה תכפרם br </verse>
        <verse osisID="Ps.65.5"> ה    אשרי תבחר ותקרב--    ישכן חצריך br נשבעה בטוב ביתך    קדש היכלך br </verse>
        <verse osisID="Ps.65.6"> ו    נוראות בצדק תעננו--    אלהי ישענו br מבטח כל-קצוי-ארץ    וים רחקים br </verse>
        <verse osisID="Ps.65.7"> ז    מכין הרים בכחו    נאזר בגבורה br </verse>
        <verse osisID="Ps.65.8"> ח    משביח שאון ימים--שאון גליהם    והמון לאמים br </verse>
        <verse osisID="Ps.65.9"> ט    וייראו ישבי קצות--מאותתיך    מוצאי בקר וערב תרנין br </verse>
        <verse osisID="Ps.65.10"> י    פקדת הארץ ותשקקה רבת תעשרנה--    פלג אלהים מלא מים br תכין דגנם    כי-כן תכינה br </verse>
        <verse osisID="Ps.65.11"> יא    תלמיה רוה נחת גדודה    ברביבים תמגגנה צמחה תברך br </verse>
        <verse osisID="Ps.65.12"> יב    עטרת שנת טובתך    ומעגליך ירעפון דשן br </verse>
        <verse osisID="Ps.65.13"> יג    ירעפו נאות מדבר    וגיל גבעות תחגרנה br [ (Psalms 65:14)  יד    לבשו כרים הצאן--    ועמקים יעטפו-בר br יתרועעו    אף-ישירו  ] </verse>
      </chapter>
      <chapter osisID="Ps.66">
        <verse osisID="Ps.66.1"> א    למנצח שיר מזמור    הריעו לאלהים כל-הארץ br </verse>
        <verse osisID="Ps.66.2"> ב    זמרו כבוד-שמו    שימו כבוד תהלתו br </verse>
        <verse osisID="Ps.66.3"> ג    אמרו לאלהים מה-נורא מעשיך    ברב עזך יכחשו לך איביך br </verse>
        <verse osisID="Ps.66.4"> ד    כל-הארץ ישתחוו לך--ויזמרו-לך    יזמרו שמך סלה br </verse>
        <verse osisID="Ps.66.5"> ה    לכו וראו מפעלות אלהים    נורא עלילה על-בני אדם br </verse>
        <verse osisID="Ps.66.6"> ו    הפך ים ליבשה--בנהר יעברו ברגל    שם נשמחה-בו br </verse>
        <verse osisID="Ps.66.7"> ז    משל בגבורתו עולם--    עיניו בגוים תצפינה br הסוררים    אל-ירימו (ירומו) למו סלה br </verse>
        <verse osisID="Ps.66.8"> ח    ברכו עמים אלהינו    והשמיעו קול תהלתו br </verse>
        <verse osisID="Ps.66.9"> ט    השם נפשנו בחיים    ולא-נתן למוט רגלנו br </verse>
        <verse osisID="Ps.66.10"> י    כי-בחנתנו אלהים    צרפתנו כצרף-כסף br </verse>
        <verse osisID="Ps.66.11"> יא    הבאתנו במצודה    שמת מועקה במתנינו br </verse>
        <verse osisID="Ps.66.12"> יב    הרכבת אנוש לראשנו    באנו-באש ובמים ותוציאנו לרויה br </verse>
        <verse osisID="Ps.66.13"> יג    אבוא ביתך בעולות    אשלם לך נדרי br </verse>
        <verse osisID="Ps.66.14"> יד    אשר-פצו שפתי    ודבר-פי בצר-לי br </verse>
        <verse osisID="Ps.66.15"> טו    עלות מיחים אעלה-לך    עם-קטרת אילים br אעשה בקר עם-עתודים    סלה br </verse>
        <verse osisID="Ps.66.16"> טז    לכו-שמעו ואספרה כל-יראי אלהים    אשר עשה לנפשי br </verse>
        <verse osisID="Ps.66.17"> יז    אליו פי-קראתי    ורומם תחת לשוני br </verse>
        <verse osisID="Ps.66.18"> יח    און אם-ראיתי בלבי--    לא ישמע אדני br </verse>
        <verse osisID="Ps.66.19"> יט    אכן שמע אלהים    הקשיב בקול תפלתי br </verse>
        <verse osisID="Ps.66.20"> כ    ברוך אלהים--    אשר לא-הסיר תפלתי וחסדו מאתי </verse>
      </chapter>
      <chapter osisID="Ps.67">
        <verse osisID="Ps.67.1"> א    למנצח בנגינת מזמור שיר br </verse>
        <verse osisID="Ps.67.2"> ב    אלהים יחננו ויברכנו    יאר פניו אתנו סלה br </verse>
        <verse osisID="Ps.67.3"> ג    לדעת בארץ דרכך    בכל-גוים ישועתך br </verse>
        <verse osisID="Ps.67.4"> ד    יודוך עמים אלהים    יודוך עמים כלם br </verse>
        <verse osisID="Ps.67.5"> ה    ישמחו וירננו    לאמים br כי-תשפט עמים מישר    ולאמים בארץ תנחם סלה br </verse>
        <verse osisID="Ps.67.6"> ו    יודוך עמים אלהים    יודוך עמים כלם br </verse>
        <verse osisID="Ps.67.7"> ז    ארץ נתנה יבולה    יברכנו אלהים אלהינו br [ (Psalms 67:8)  ח    יברכנו אלהים    וייראו אותו כל-אפסי-ארץ  ] </verse>
      </chapter>
      <chapter osisID="Ps.68">
        <verse osisID="Ps.68.1"> א    למנצח לדוד מזמור שיר br </verse>
        <verse osisID="Ps.68.2"> ב    יקום אלהים יפוצו אויביו    וינוסו משנאיו מפניו br </verse>
        <verse osisID="Ps.68.3"> ג    כהנדף עשן    תנדף br כהמס דונג מפני-אש--    יאבדו רשעים מפני אלהים br </verse>
        <verse osisID="Ps.68.4"> ד    וצדיקים--ישמחו יעלצו לפני אלהים    וישישו בשמחה br </verse>
        <verse osisID="Ps.68.5"> ה    שירו לאלהים--    זמרו שמו br סלו לרכב בערבות--ביה שמו    ועלזו לפניו br </verse>
        <verse osisID="Ps.68.6"> ו    אבי יתומים ודין אלמנות--    אלהים במעון קדשו br </verse>
        <verse osisID="Ps.68.7"> ז    אלהים מושיב יחידים ביתה--    מוציא אסירים בכושרות br אך סוררים    שכנו צחיחה br </verse>
        <verse osisID="Ps.68.8"> ח    אלהים--בצאתך לפני עמך    בצעדך בישימון סלה br </verse>
        <verse osisID="Ps.68.9"> ט    ארץ רעשה אף-שמים נטפו--    מפני אלהים br זה סיני--    מפני אלהים אלהי ישראל br </verse>
        <verse osisID="Ps.68.10"> י    גשם נדבות תניף אלהים    נחלתך ונלאה אתה כוננתה br </verse>
        <verse osisID="Ps.68.11"> יא    חיתך ישבו-בה    תכין בטובתך לעני אלהים br </verse>
        <verse osisID="Ps.68.12"> יב    אדני יתן-אמר    המבשרות צבא רב br </verse>
        <verse osisID="Ps.68.13"> יג    מלכי צבאות ידדון ידדון    ונות-בית תחלק שלל br </verse>
        <verse osisID="Ps.68.14"> יד    אם-תשכבון    בין שפתים br כנפי יונה נחפה בכסף    ואברותיה בירקרק חרוץ br </verse>
        <verse osisID="Ps.68.15"> טו    בפרש שדי מלכים בה--    תשלג בצלמון br </verse>
        <verse osisID="Ps.68.16"> טז    הר-אלהים הר-בשן    הר גבננים הר-בשן br </verse>
        <verse osisID="Ps.68.17"> יז    למה תרצדון--    הרים גבננים br ההר--חמד אלהים לשבתו    אף-יהוה ישכן לנצח br </verse>
        <verse osisID="Ps.68.18"> יח    רכב אלהים רבתים אלפי שנאן    אדני בם סיני בקדש br </verse>
        <verse osisID="Ps.68.19"> יט    עלית למרום שבית שבי--    לקחת מתנות באדם br ואף סוררים    לשכן יה אלהים br </verse>
        <verse osisID="Ps.68.20"> כ    ברוך אדני יום יום    יעמס-לנו--האל ישועתנו סלה br </verse>
        <verse osisID="Ps.68.21"> כא    האל לנו אל למושעות    וליהוה אדני--למות תצאות br </verse>
        <verse osisID="Ps.68.22"> כב    אך-אלהים--ימחץ ראש איביו    קדקד שער--מתהלך באשמיו br </verse>
        <verse osisID="Ps.68.23"> כג    אמר אדני מבשן אשיב    אשיב ממצלות ים br </verse>
        <verse osisID="Ps.68.24"> כד    למען תמחץ רגלך--בדם    לשון כלביך--מאיבים מנהו br </verse>
        <verse osisID="Ps.68.25"> כה    ראו הליכותיך אלהים    הליכות אלי מלכי בקדש br </verse>
        <verse osisID="Ps.68.26"> כו    קדמו שרים אחר נגנים    בתוך עלמות תופפות br </verse>
        <verse osisID="Ps.68.27"> כז    במקהלות ברכו אלהים    אדני ממקור ישראל br </verse>
        <verse osisID="Ps.68.28"> כח    שם בנימן צעיר רדם--שרי יהודה רגמתם    שרי זבלון שרי נפתלי br </verse>
        <verse osisID="Ps.68.29"> כט    צוה אלהיך עזך    עוזה אלהים--זו פעלת לנו br </verse>
        <verse osisID="Ps.68.30"> ל    מהיכלך על-ירושלם--    לך יובילו מלכים שי br </verse>
        <verse osisID="Ps.68.31"> לא    גער חית קנה עדת אבירים בעגלי עמים--    מתרפס ברצי-כסף br בזר עמים    קרבות יחפצו br </verse>
        <verse osisID="Ps.68.32"> לב    יאתיו חשמנים מני מצרים    כוש תריץ ידיו לאלהים br </verse>
        <verse osisID="Ps.68.33"> לג    ממלכות הארץ שירו לאלהים    זמרו אדני סלה br </verse>
        <verse osisID="Ps.68.34"> לד    לרכב בשמי שמי-קדם--    הן יתן בקולו קול עז br </verse>
        <verse osisID="Ps.68.35"> לה    תנו עז לאלהים    על-ישראל גאותו ועזו בשחקים br [ (Psalms 68:36)  לו    נורא אלהים    ממקדשיך br אל ישראל--    הוא נתן עז ותעצמות לעם br ברוך אלהים  ] </verse>
      </chapter>
      <chapter osisID="Ps.69">
        <verse osisID="Ps.69.1"> א    למנצח על-שושנים לדוד br </verse>
        <verse osisID="Ps.69.2"> ב    הושיעני אלהים--    כי באו מים עד-נפש br </verse>
        <verse osisID="Ps.69.3"> ג    טבעתי ביון מצולה--    ואין מעמד br באתי במעמקי-מים    ושבלת שטפתני br </verse>
        <verse osisID="Ps.69.4"> ד    יגעתי בקראי נחר גרוני    כלו עיני--מיחל לאלהי br </verse>
        <verse osisID="Ps.69.5"> ה    רבו משערות ראשי--    שנאי חנם br עצמו מצמיתי איבי שקר--    אשר לא-גזלתי אז אשיב br </verse>
        <verse osisID="Ps.69.6"> ו    אלהים--אתה ידעת לאולתי    ואשמותי ממך לא-נכחדו br </verse>
        <verse osisID="Ps.69.7"> ז    אל-יבשו בי קויך--    אדני יהוה צבאות br אל-יכלמו בי מבקשיך--    אלהי ישראל br </verse>
        <verse osisID="Ps.69.8"> ח    כי-עליך נשאתי חרפה    כסתה כלמה פני br </verse>
        <verse osisID="Ps.69.9"> ט    מוזר הייתי לאחי    ונכרי לבני אמי br </verse>
        <verse osisID="Ps.69.10"> י    כי-קנאת ביתך אכלתני    וחרפות חורפיך נפלו עלי br </verse>
        <verse osisID="Ps.69.11"> יא    ואבכה בצום נפשי    ותהי לחרפות לי br </verse>
        <verse osisID="Ps.69.12"> יב    ואתנה לבושי שק    ואהי להם למשל br </verse>
        <verse osisID="Ps.69.13"> יג    ישיחו בי ישבי שער    ונגינות שותי שכר br </verse>
        <verse osisID="Ps.69.14"> יד    ואני תפלתי-לך יהוה עת רצון--    אלהים ברב-חסדך br ענני    באמת ישעך br </verse>
        <verse osisID="Ps.69.15"> טו    הצילני מטיט ואל-אטבעה    אנצלה משנאי וממעמקי מים br </verse>
        <verse osisID="Ps.69.16"> טז    אל-תשטפני שבלת מים--    ואל-תבלעני מצולה br ואל-תאטר-עלי באר    פיה br </verse>
        <verse osisID="Ps.69.17"> יז    ענני יהוה כי-טוב חסדך    כרב רחמיך פנה אלי br </verse>
        <verse osisID="Ps.69.18"> יח    ואל-תסתר פניך מעבדך    כי-צר-לי מהר ענני br </verse>
        <verse osisID="Ps.69.19"> יט    קרבה אל-נפשי גאלה    למען איבי פדני br </verse>
        <verse osisID="Ps.69.20"> כ    אתה ידעת--חרפתי ובשתי וכלמתי    נגדך כל-צוררי br </verse>
        <verse osisID="Ps.69.21"> כא    חרפה שברה לבי--    ואנושה br ואקוה לנוד ואין    ולמנחמים ולא מצאתי br </verse>
        <verse osisID="Ps.69.22"> כב    ויתנו בברותי ראש    ולצמאי ישקוני חמץ br </verse>
        <verse osisID="Ps.69.23"> כג    יהי-שלחנם לפניהם לפח    ולשלומים למוקש br </verse>
        <verse osisID="Ps.69.24"> כד    תחשכנה עיניהם מראות    ומתניהם תמיד המעד br </verse>
        <verse osisID="Ps.69.25"> כה    שפך-עליהם זעמך    וחרון אפך ישיגם br </verse>
        <verse osisID="Ps.69.26"> כו    תהי-טירתם נשמה    באהליהם אל-יהי ישב br </verse>
        <verse osisID="Ps.69.27"> כז    כי-אתה אשר-הכית רדפו    ואל-מכאוב חלליך יספרו br </verse>
        <verse osisID="Ps.69.28"> כח    תנה-עון על-עונם    ואל-יבאו בצדקתך br </verse>
        <verse osisID="Ps.69.29"> כט    ימחו מספר חיים    ועם צדיקים אל-יכתבו br </verse>
        <verse osisID="Ps.69.30"> ל    ואני עני וכואב    ישועתך אלהים תשגבני br </verse>
        <verse osisID="Ps.69.31"> לא    אהללה שם-אלהים בשיר    ואגדלנו בתודה br </verse>
        <verse osisID="Ps.69.32"> לב    ותיטב ליהוה משור פר    מקרן מפריס br </verse>
        <verse osisID="Ps.69.33"> לג    ראו ענוים ישמחו    דרשי אלהים ויחי לבבכם br </verse>
        <verse osisID="Ps.69.34"> לד    כי-שמע אל-אביונים יהוה    ואת-אסיריו לא בזה br </verse>
        <verse osisID="Ps.69.35"> לה    יהללוהו שמים וארץ    ימים וכל-רמש בם br </verse>
        <verse osisID="Ps.69.36"> לו    כי אלהים יושיע ציון ויבנה ערי יהודה    וישבו שם וירשוה br [ (Psalms 69:37)  לז    וזרע עבדיו ינחלוה    ואהבי שמו ישכנו-בה  ] </verse>
      </chapter>
      <chapter osisID="Ps.70">
        <verse osisID="Ps.70.1"> א-ב    למנצח לדוד להזכיר </verse>
        <verse osisID="Ps.70.2">אלהים להצילני יהוה לעזרתי חושה br </verse>
        <verse osisID="Ps.70.3"> ג    יבשו ויחפרו מבקשי נפשי    יסגו אחור ויכלמו חפצי רעתי br </verse>
        <verse osisID="Ps.70.4"> ד    ישובו על-עקב בשתם--    האמרים האח האח br </verse>
        <verse osisID="Ps.70.5"> ה    ישישו וישמחו בך--    כל-מבקשיך br ויאמרו תמיד יגדל אלהים--    אהבי ישועתך br [ (Psalms 70:6)  ו    ואני עני ואביון--    אלהים חושה-לי br עזרי ומפלטי אתה    יהוה אל-תאחר  ] </verse>
      </chapter>
      <chapter osisID="Ps.71">
        <verse osisID="Ps.71.1"> א    בך-יהוה חסיתי    אל-אבושה לעולם br </verse>
        <verse osisID="Ps.71.2"> ב    בצדקתך תצילני ותפלטני    הטה-אלי אזנך והושיעני br </verse>
        <verse osisID="Ps.71.3"> ג    היה לי לצור מעון לבוא--    תמיד צוית להושיעני br כי-סלעי ומצודתי    אתה br </verse>
        <verse osisID="Ps.71.4"> ד    אלהי--פלטני מיד רשע    מכף מעול וחומץ br </verse>
        <verse osisID="Ps.71.5"> ה    כי-אתה תקותי    אדני יהוה מבטחי מנעורי br </verse>
        <verse osisID="Ps.71.6"> ו    עליך נסמכתי מבטן--ממעי אמי אתה גוזי    בך תהלתי תמיד br </verse>
        <verse osisID="Ps.71.7"> ז    כמופת הייתי לרבים    ואתה מחסי-עז br </verse>
        <verse osisID="Ps.71.8"> ח    ימלא פי תהלתך    כל-היום תפארתך br </verse>
        <verse osisID="Ps.71.9"> ט    אל-תשליכני לעת זקנה    ככלות כחי אל-תעזבני br </verse>
        <verse osisID="Ps.71.10"> י    כי-אמרו אויבי לי    ושמרי נפשי נועצו יחדו br </verse>
        <verse osisID="Ps.71.11"> יא    לאמר אלהים עזבו    רדפו ותפשוהו כי-אין מציל br </verse>
        <verse osisID="Ps.71.12"> יב    אלהים אל-תרחק ממני    אלהי לעזרתי חישה (חושה) br </verse>
        <verse osisID="Ps.71.13"> יג    יבשו יכלו שטני נפשי    יעטו חרפה וכלמה--מבקשי רעתי br </verse>
        <verse osisID="Ps.71.14"> יד    ואני תמיד איחל    והוספתי על-כל-תהלתך br </verse>
        <verse osisID="Ps.71.15"> טו    פי יספר צדקתך--כל-היום תשועתך    כי לא ידעתי ספרות br </verse>
        <verse osisID="Ps.71.16"> טז    אבוא--בגברות אדני יהוה    אזכיר צדקתך לבדך br </verse>
        <verse osisID="Ps.71.17"> יז    אלהים למדתני מנעורי    ועד-הנה אגיד נפלאותיך br </verse>
        <verse osisID="Ps.71.18"> יח    וגם עד-זקנה ושיבה--    אלהים אל-תעזבני br עד-אגיד זרועך לדור    לכל-יבוא גבורתך br </verse>
        <verse osisID="Ps.71.19"> יט    וצדקתך אלהים    עד-מרום br אשר-עשית גדלות    אלהים מי כמוך br </verse>
        <verse osisID="Ps.71.20"> כ    אשר הראיתנו (הראיתני) צרות רבות--    ורעות br תשוב תחינו (תחיני)    ומתהמות הארץ תשוב תעלני br </verse>
        <verse osisID="Ps.71.21"> כא    תרב גדלתי    ותסב תנחמני br </verse>
        <verse osisID="Ps.71.22"> כב    גם-אני אודך בכלי-נבל--    אמתך אלהי br אזמרה לך בכנור--    קדוש ישראל br </verse>
        <verse osisID="Ps.71.23"> כג    תרננה שפתי כי אזמרה-לך    ונפשי אשר פדית br </verse>
        <verse osisID="Ps.71.24"> כד    גם-לשוני--    כל-היום תהגה צדקתך br כי-בשו כי-חפרו    מבקשי רעתי </verse>
      </chapter>
      <chapter osisID="Ps.72">
        <verse osisID="Ps.72.1"> א    לשלמה    אלהים--משפטיך למלך תן וצדקתך לבן-מלך br </verse>
        <verse osisID="Ps.72.2"> ב    ידין עמך בצדק    וענייך במשפט br </verse>
        <verse osisID="Ps.72.3"> ג    ישאו הרים שלום לעם    וגבעות בצדקה br </verse>
        <verse osisID="Ps.72.4"> ד    ישפט עניי-עם--יושיע לבני אביון    וידכא עושק br </verse>
        <verse osisID="Ps.72.5"> ה    ייראוך עם-שמש    ולפני ירח דור דורים br </verse>
        <verse osisID="Ps.72.6"> ו    ירד כמטר על-גז    כרביבים זרזיף ארץ br </verse>
        <verse osisID="Ps.72.7"> ז    יפרח-בימיו צדיק    ורב שלום עד-בלי ירח br </verse>
        <verse osisID="Ps.72.8"> ח    וירד מים עד-ים    ומנהר עד-אפסי-ארץ br </verse>
        <verse osisID="Ps.72.9"> ט    לפניו יכרעו ציים    ואיביו עפר ילחכו br </verse>
        <verse osisID="Ps.72.10"> י    מלכי תרשיש ואיים    מנחה ישיבו br מלכי שבא וסבא    אשכר יקריבו br </verse>
        <verse osisID="Ps.72.11"> יא    וישתחוו-לו כל-מלכים    כל-גוים יעבדוהו br </verse>
        <verse osisID="Ps.72.12"> יב    כי-יציל אביון משוע    ועני ואין-עזר לו br </verse>
        <verse osisID="Ps.72.13"> יג    יחס על-דל ואביון    ונפשות אביונים יושיע br </verse>
        <verse osisID="Ps.72.14"> יד    מתוך ומחמס יגאל נפשם    וייקר דמם בעיניו br </verse>
        <verse osisID="Ps.72.15"> טו    ויחי--    ויתן-לו מזהב שבא br ויתפלל בעדו תמיד    כל-היום יברכנהו br </verse>
        <verse osisID="Ps.72.16"> טז    יהי פסת-בר בארץ--    בראש הרים br ירעש כלבנון פריו    ויציצו מעיר כעשב הארץ br </verse>
        <verse osisID="Ps.72.17"> יז    יהי שמו לעולם--    לפני-שמש ינין (ינון) שמו br ויתברכו בו    כל-גוים יאשרוהו br </verse>
        <verse osisID="Ps.72.18"> יח    ברוך יהוה אלהים--אלהי ישראל    עשה נפלאות לבדו br </verse>
        <verse osisID="Ps.72.19"> יט    וברוך שם כבודו--    לעולם br וימלא כבודו את-כל הארץ--    אמן ואמן br </verse>
        <verse osisID="Ps.72.20"> כ    כלו תפלות--    דוד בן-ישי </verse>
      </chapter>
      <chapter osisID="Ps.73">
        <verse osisID="Ps.73.1"> א    מזמור לאסף br אך טוב לישראל אלהים--    לברי לבב br </verse>
        <verse osisID="Ps.73.2"> ב    ואני--כמעט נטוי (נטיו) רגלי    כאין שפכה (שפכו) אשרי br </verse>
        <verse osisID="Ps.73.3"> ג    כי-קנאתי בהוללים    שלום רשעים אראה br </verse>
        <verse osisID="Ps.73.4"> ד    כי אין חרצבות למותם    ובריא אולם br </verse>
        <verse osisID="Ps.73.5"> ה    בעמל אנוש אינמו    ועם-אדם לא ינגעו br </verse>
        <verse osisID="Ps.73.6"> ו    לכן ענקתמו גאוה    יעטף-שית חמס למו br </verse>
        <verse osisID="Ps.73.7"> ז    יצא מחלב עינמו    עברו משכיות לבב br </verse>
        <verse osisID="Ps.73.8"> ח    ימיקו וידברו ברע עשק    ממרום ידברו br </verse>
        <verse osisID="Ps.73.9"> ט    שתו בשמים פיהם    ולשונם תהלך בארץ br </verse>
        <verse osisID="Ps.73.10"> י    לכן ישיב (ישוב) עמו הלם    ומי מלא ימצו למו br </verse>
        <verse osisID="Ps.73.11"> יא    ואמרו איכה ידע-אל    ויש דעה בעליון br </verse>
        <verse osisID="Ps.73.12"> יב    הנה-אלה רשעים    ושלוי עולם השגו-חיל br </verse>
        <verse osisID="Ps.73.13"> יג    אך-ריק זכיתי לבבי    וארחץ בנקיון כפי br </verse>
        <verse osisID="Ps.73.14"> יד    ואהי נגוע כל-היום    ותוכחתי לבקרים br </verse>
        <verse osisID="Ps.73.15"> טו    אם-אמרתי אספרה כמו    הנה דור בניך בגדתי br </verse>
        <verse osisID="Ps.73.16"> טז    ואחשבה לדעת זאת    עמל היא (הוא) בעיני br </verse>
        <verse osisID="Ps.73.17"> יז    עד-אבוא אל-מקדשי-אל    אבינה לאחריתם br </verse>
        <verse osisID="Ps.73.18"> יח    אך בחלקות תשית למו    הפלתם למשואות br </verse>
        <verse osisID="Ps.73.19"> יט    איך היו לשמה כרגע    ספו תמו מן-בלהות br </verse>
        <verse osisID="Ps.73.20"> כ    כחלום מהקיץ--    אדני בעיר צלמם תבזה br </verse>
        <verse osisID="Ps.73.21"> כא    כי יתחמץ לבבי    וכליותי אשתונן br </verse>
        <verse osisID="Ps.73.22"> כב    ואני-בער ולא אדע    בהמות הייתי עמך br </verse>
        <verse osisID="Ps.73.23"> כג    ואני תמיד עמך    אחזת ביד-ימיני br </verse>
        <verse osisID="Ps.73.24"> כד    בעצתך תנחני    ואחר כבוד תקחני br </verse>
        <verse osisID="Ps.73.25"> כה    מי-לי בשמים    ועמך לא-חפצתי בארץ br </verse>
        <verse osisID="Ps.73.26"> כו    כלה שארי ולבבי    צור-לבבי וחלקי--אלהים לעולם br </verse>
        <verse osisID="Ps.73.27"> כז    כי-הנה רחקיך יאבדו    הצמתה כל-זונה ממך br </verse>
        <verse osisID="Ps.73.28"> כח    ואני קרבת אלהים--    לי-טוב br שתי באדני יהוה מחסי    לספר כל-מלאכותיך </verse>
      </chapter>
      <chapter osisID="Ps.74">
        <verse osisID="Ps.74.1"> א    משכיל לאסף br למה אלהים זנחת לנצח    יעשן אפך בצאן מרעיתך br </verse>
        <verse osisID="Ps.74.2"> ב    זכר עדתך קנית קדם--    גאלת שבט נחלתך br הר-ציון    זה שכנת בו br </verse>
        <verse osisID="Ps.74.3"> ג    הרימה פעמיך למשאות נצח    כל-הרע אויב בקדש br </verse>
        <verse osisID="Ps.74.4"> ד    שאגו צרריך בקרב מועדך    שמו אותתם אתות br </verse>
        <verse osisID="Ps.74.5"> ה    יודע כמביא למעלה    בסבך-עץ קרדמות br </verse>
        <verse osisID="Ps.74.6"> ו    ועת (ועתה) פתוחיה יחד--    בכשיל וכילפות יהלמון br </verse>
        <verse osisID="Ps.74.7"> ז    שלחו באש מקדשך    לארץ חללו משכן-שמך br </verse>
        <verse osisID="Ps.74.8"> ח    אמרו בלבם נינם יחד    שרפו כל-מועדי-אל בארץ br </verse>
        <verse osisID="Ps.74.9"> ט    אותתינו לא ראינו    אין-עוד נביא ולא-אתנו ידע עד-מה br </verse>
        <verse osisID="Ps.74.10"> י    עד-מתי אלהים יחרף צר    ינאץ אויב שמך לנצח br </verse>
        <verse osisID="Ps.74.11"> יא    למה תשיב ידך וימינך    מקרב חוקך (חיקך) כלה br </verse>
        <verse osisID="Ps.74.12"> יב    ואלהים מלכי מקדם    פעל ישועות בקרב הארץ br </verse>
        <verse osisID="Ps.74.13"> יג    אתה פוררת בעזך ים    שברת ראשי תנינים על-המים br </verse>
        <verse osisID="Ps.74.14"> יד    אתה רצצת ראשי לויתן    תתננו מאכל לעם לציים br </verse>
        <verse osisID="Ps.74.15"> טו    אתה בקעת מעין ונחל    אתה הובשת נהרות איתן br </verse>
        <verse osisID="Ps.74.16"> טז    לך יום אף-לך לילה    אתה הכינות מאור ושמש br </verse>
        <verse osisID="Ps.74.17"> יז    אתה הצבת כל-גבולות ארץ    קיץ וחרף אתה יצרתם br </verse>
        <verse osisID="Ps.74.18"> יח    זכר-זאת--אויב חרף יהוה    ועם נבל נאצו שמך br </verse>
        <verse osisID="Ps.74.19"> יט    אל-תתן לחית נפש תורך    חית ענייך אל-תשכח לנצח br </verse>
        <verse osisID="Ps.74.20"> כ    הבט לברית    כי מלאו מחשכי-ארץ נאות חמס br </verse>
        <verse osisID="Ps.74.21"> כא    אל-ישב דך נכלם    עני ואביון יהללו שמך br </verse>
        <verse osisID="Ps.74.22"> כב    קומה אלהים ריבה ריבך    זכר חרפתך מני-נבל כל-היום br </verse>
        <verse osisID="Ps.74.23"> כג    אל-תשכח קול צרריך    שאון קמיך עלה תמיד </verse>
      </chapter>
      <chapter osisID="Ps.75">
        <verse osisID="Ps.75.1"> א    למנצח אל-תשחת מזמור לאסף שיר br </verse>
        <verse osisID="Ps.75.2"> ב    הודינו לך אלהים--הודינו וקרוב שמך    ספרו נפלאותיך br </verse>
        <verse osisID="Ps.75.3"> ג    כי אקח מועד    אני מישרים אשפט br </verse>
        <verse osisID="Ps.75.4"> ד    נמגים ארץ וכל-ישביה    אנכי תכנתי עמודיה סלה br </verse>
        <verse osisID="Ps.75.5"> ה    אמרתי להוללים אל-תהלו    ולרשעים אל-תרימו קרן br </verse>
        <verse osisID="Ps.75.6"> ו    אל-תרימו למרום קרנכם    תדברו בצואר עתק br </verse>
        <verse osisID="Ps.75.7"> ז    כי לא ממוצא וממערב    ולא ממדבר הרים br </verse>
        <verse osisID="Ps.75.8"> ח    כי-אלהים שפט    זה ישפיל וזה ירים br </verse>
        <verse osisID="Ps.75.9"> ט    כי כוס ביד-יהוה ויין חמר מלא מסך--    ויגר מזה br אך-שמריה ימצו ישתו    כל רשעי-ארץ br </verse>
        <verse osisID="Ps.75.10"> י    ואני אגיד לעלם    אזמרה לאלהי יעקב br [ (Psalms 75:11)  יא    וכל-קרני רשעים אגדע    תרוממנה קרנות צדיק  ] </verse>
      </chapter>
      <chapter osisID="Ps.76">
        <verse osisID="Ps.76.1"> א    למנצח בנגינת מזמור לאסף שיר br </verse>
        <verse osisID="Ps.76.2"> ב    נודע ביהודה אלהים    בישראל גדול שמו br </verse>
        <verse osisID="Ps.76.3"> ג    ויהי בשלם סוכו    ומעונתו בציון br </verse>
        <verse osisID="Ps.76.4"> ד    שמה שבר רשפי-קשת    מגן וחרב ומלחמה סלה br </verse>
        <verse osisID="Ps.76.5"> ה    נאור אתה אדיר--    מהררי-טרף br </verse>
        <verse osisID="Ps.76.6"> ו    אשתוללו אבירי לב--    נמו שנתם br ולא-מצאו כל-אנשי-חיל    ידיהם br </verse>
        <verse osisID="Ps.76.7"> ז    מגערתך אלהי יעקב    נרדם ורכב וסוס br </verse>
        <verse osisID="Ps.76.8"> ח    אתה נורא אתה--ומי-יעמד לפניך    מאז אפך br </verse>
        <verse osisID="Ps.76.9"> ט    משמים השמעת דין    ארץ יראה ושקטה br </verse>
        <verse osisID="Ps.76.10"> י    בקום-למשפט אלהים--    להושיע כל-ענוי-ארץ סלה br </verse>
        <verse osisID="Ps.76.11"> יא    כי-חמת אדם תודך    שארית חמת תחגר br </verse>
        <verse osisID="Ps.76.12"> יב    נדרו ושלמו ליהוה אלהיכם    כל-סביביו--יבילו שי למורא br [ (Psalms 76:13)  יג    יבצר רוח נגידים    נורא למלכי-ארץ  ] </verse>
      </chapter>
      <chapter osisID="Ps.77">
        <verse osisID="Ps.77.1"> א    למנצח על-ידיתון (ידותון) לאסף מזמור br </verse>
        <verse osisID="Ps.77.2"> ב    קולי אל-אלהים ואצעקה    קולי אל-אלהים והאזין אלי br </verse>
        <verse osisID="Ps.77.3"> ג    ביום צרתי    אדני דרשתי br ידי לילה נגרה--ולא תפוג    מאנה הנחם נפשי br </verse>
        <verse osisID="Ps.77.4"> ד    אזכרה אלהים ואהמיה    אשיחה ותתעטף רוחי סלה br </verse>
        <verse osisID="Ps.77.5"> ה    אחזת שמרות עיני    נפעמתי ולא אדבר br </verse>
        <verse osisID="Ps.77.6"> ו    חשבתי ימים מקדם--    שנות עולמים br </verse>
        <verse osisID="Ps.77.7"> ז    אזכרה נגינתי בלילה    עם-לבבי אשיחה ויחפש רוחי br </verse>
        <verse osisID="Ps.77.8"> ח    הלעולמים יזנח אדני    ולא-יסיף לרצות עוד br </verse>
        <verse osisID="Ps.77.9"> ט    האפס לנצח חסדו    גמר אמר לדר ודר br </verse>
        <verse osisID="Ps.77.10"> י    השכח חנות אל    אם-קפץ באף רחמיו סלה br </verse>
        <verse osisID="Ps.77.11"> יא    ואמר חלותי היא--    שנות ימין עליון br </verse>
        <verse osisID="Ps.77.12"> יב    אזכיר (אזכור) מעללי-יה    כי-אזכרה מקדם פלאך br </verse>
        <verse osisID="Ps.77.13"> יג    והגיתי בכל-פעלך    ובעלילותיך אשיחה br </verse>
        <verse osisID="Ps.77.14"> יד    אלהים בקדש דרכך    מי-אל גדול כאלהים br </verse>
        <verse osisID="Ps.77.15"> טו    אתה האל עשה פלא    הודעת בעמים עזך br </verse>
        <verse osisID="Ps.77.16"> טז    גאלת בזרוע עמך    בני-יעקב ויוסף סלה br </verse>
        <verse osisID="Ps.77.17"> יז    ראוך מים אלהים--ראוך מים יחילו    אף ירגזו תהמות br </verse>
        <verse osisID="Ps.77.18"> יח    זרמו מים עבות--קול נתנו שחקים    אף-חצציך יתהלכו br </verse>
        <verse osisID="Ps.77.19"> יט    קול רעמך בגלגל--האירו ברקים תבל    רגזה ותרעש הארץ br </verse>
        <verse osisID="Ps.77.20"> כ    בים דרכך--ושביליך (ושבילך) במים רבים    ועקבותיך לא נדעו br [ (Psalms 77:21)  כא    נחית כצאן עמך--    ביד-משה ואהרן  ] </verse>
      </chapter>
      <chapter osisID="Ps.78">
        <verse osisID="Ps.78.1"> א    משכיל לאסף br האזינה עמי תורתי    הטו אזנכם לאמרי-פי br </verse>
        <verse osisID="Ps.78.2"> ב    אפתחה במשל פי    אביעה חידות מני-קדם br </verse>
        <verse osisID="Ps.78.3"> ג    אשר שמענו ונדעם    ואבותינו ספרו-לנו br </verse>
        <verse osisID="Ps.78.4"> ד    לא נכחד מבניהם--    לדור אחרון מספרים תהלות יהוה br ועזוזו ונפלאתיו    אשר עשה br </verse>
        <verse osisID="Ps.78.5"> ה    ויקם עדות ביעקב    ותורה שם בישראל br אשר צוה את-אבותינו--    להודיעם לבניהם br </verse>
        <verse osisID="Ps.78.6"> ו    למען ידעו דור אחרון--בנים יולדו    יקמו ויספרו לבניהם br </verse>
        <verse osisID="Ps.78.7"> ז    וישימו באלהים כסלם    ולא ישכחו מעללי-אל ומצותיו ינצרו br </verse>
        <verse osisID="Ps.78.8"> ח    ולא יהיו כאבותם--    דור סורר ומרה br דור לא-הכין לבו    ולא-נאמנה את-אל רוחו br </verse>
        <verse osisID="Ps.78.9"> ט    בני-אפרים נושקי רומי-קשת    הפכו ביום קרב br </verse>
        <verse osisID="Ps.78.10"> י    לא שמרו ברית אלהים    ובתורתו מאנו ללכת br </verse>
        <verse osisID="Ps.78.11"> יא    וישכחו עלילותיו    ונפלאותיו אשר הראם br </verse>
        <verse osisID="Ps.78.12"> יב    נגד אבותם עשה פלא    בארץ מצרים שדה-צען br </verse>
        <verse osisID="Ps.78.13"> יג    בקע ים ויעבירם    ויצב-מים כמו-נד br </verse>
        <verse osisID="Ps.78.14"> יד    וינחם בענן יומם    וכל-הלילה באור אש br </verse>
        <verse osisID="Ps.78.15"> טו    יבקע צרים במדבר    וישק כתהמות רבה br </verse>
        <verse osisID="Ps.78.16"> טז    ויוצא נוזלים מסלע    ויורד כנהרות מים br </verse>
        <verse osisID="Ps.78.17"> יז    ויוסיפו עוד לחטא-לו--    למרות עליון בציה br </verse>
        <verse osisID="Ps.78.18"> יח    וינסו-אל בלבבם--    לשאל-אכל לנפשם br </verse>
        <verse osisID="Ps.78.19"> יט    וידברו באלהים    אמרו היוכל אל--לערך שלחן במדבר br </verse>
        <verse osisID="Ps.78.20"> כ    הן הכה-צור ויזובו מים--    ונחלים ישטפו br הגם-לחם יוכל תת    אם-יכין שאר לעמו br </verse>
        <verse osisID="Ps.78.21"> כא    לכן שמע יהוה--    ויתעבר br ואש נשקה ביעקב    וגם-אף עלה בישראל br </verse>
        <verse osisID="Ps.78.22"> כב    כי לא האמינו באלהים    ולא בטחו בישועתו br </verse>
        <verse osisID="Ps.78.23"> כג    ויצו שחקים ממעל    ודלתי שמים פתח br </verse>
        <verse osisID="Ps.78.24"> כד    וימטר עליהם מן לאכל    ודגן-שמים נתן למו br </verse>
        <verse osisID="Ps.78.25"> כה    לחם אבירים אכל איש    צידה שלח להם לשבע br </verse>
        <verse osisID="Ps.78.26"> כו    יסע קדים בשמים    וינהג בעזו תימן br </verse>
        <verse osisID="Ps.78.27"> כז    וימטר עליהם כעפר שאר    וכחול ימים עוף כנף br </verse>
        <verse osisID="Ps.78.28"> כח    ויפל בקרב מחנהו    סביב למשכנתיו br </verse>
        <verse osisID="Ps.78.29"> כט    ויאכלו וישבעו מאד    ותאותם יבא להם br </verse>
        <verse osisID="Ps.78.30"> ל    לא-זרו מתאותם    עוד אכלם בפיהם br </verse>
        <verse osisID="Ps.78.31"> לא    ואף אלהים עלה בהם    ויהרג במשמניהם br ובחורי ישראל    הכריע br </verse>
        <verse osisID="Ps.78.32"> לב    בכל-זאת חטאו-עוד    ולא-האמינו בנפלאותיו br </verse>
        <verse osisID="Ps.78.33"> לג    ויכל-בהבל ימיהם    ושנותם בבהלה br </verse>
        <verse osisID="Ps.78.34"> לד    אם-הרגם ודרשוהו    ושבו ושחרו-אל br </verse>
        <verse osisID="Ps.78.35"> לה    ויזכרו כי-אלהים צורם    ואל עליון גאלם br </verse>
        <verse osisID="Ps.78.36"> לו    ויפתוהו בפיהם    ובלשונם יכזבו-לו br </verse>
        <verse osisID="Ps.78.37"> לז    ולבם לא-נכון עמו    ולא נאמנו בבריתו br </verse>
        <verse osisID="Ps.78.38"> לח    והוא רחום יכפר עון--    ולא-ישחית br והרבה להשיב אפו    ולא-יעיר כל-חמתו br </verse>
        <verse osisID="Ps.78.39"> לט    ויזכר כי-בשר המה    רוח הולך ולא ישוב br </verse>
        <verse osisID="Ps.78.40"> מ    כמה ימרוהו במדבר    יעציבוהו בישימון br </verse>
        <verse osisID="Ps.78.41"> מא    וישובו וינסו אל    וקדוש ישראל התוו br </verse>
        <verse osisID="Ps.78.42"> מב    לא-זכרו את-ידו    יום אשר-פדם מני-צר br </verse>
        <verse osisID="Ps.78.43"> מג    אשר-שם במצרים אתותיו    ומופתיו בשדה-צען br </verse>
        <verse osisID="Ps.78.44"> מד    ויהפך לדם יאריהם    ונזליהם בל-ישתיון br </verse>
        <verse osisID="Ps.78.45"> מה    ישלח בהם ערב ויאכלם    וצפרדע ותשחיתם br </verse>
        <verse osisID="Ps.78.46"> מו    ויתן לחסיל יבולם    ויגיעם לארבה br </verse>
        <verse osisID="Ps.78.47"> מז    יהרג בברד גפנם    ושקמותם בחנמל br </verse>
        <verse osisID="Ps.78.48"> מח    ויסגר לברד בעירם    ומקניהם לרשפים br </verse>
        <verse osisID="Ps.78.49"> מט    ישלח-בם חרון אפו--עברה וזעם וצרה    משלחת מלאכי רעים br </verse>
        <verse osisID="Ps.78.50"> נ    יפלס נתיב לאפו    לא-חשך ממות נפשם וחיתם לדבר הסגיר br </verse>
        <verse osisID="Ps.78.51"> נא    ויך כל-בכור במצרים    ראשית אונים באהלי-חם br </verse>
        <verse osisID="Ps.78.52"> נב    ויסע כצאן עמו    וינהגם כעדר במדבר br </verse>
        <verse osisID="Ps.78.53"> נג    וינחם לבטח ולא פחדו    ואת-אויביהם כסה הים br </verse>
        <verse osisID="Ps.78.54"> נד    ויביאם אל-גבול קדשו    הר-זה קנתה ימינו br </verse>
        <verse osisID="Ps.78.55"> נה    ויגרש מפניהם גוים--    ויפילם בחבל נחלה br וישכן באהליהם    שבטי ישראל br </verse>
        <verse osisID="Ps.78.56"> נו    וינסו וימרו את-אלהים עליון    ועדותיו לא שמרו br </verse>
        <verse osisID="Ps.78.57"> נז    ויסגו ויבגדו כאבותם    נהפכו כקשת רמיה br </verse>
        <verse osisID="Ps.78.58"> נח    ויכעיסוהו בבמותם    ובפסיליהם יקניאוהו br </verse>
        <verse osisID="Ps.78.59"> נט    שמע אלהים ויתעבר    וימאס מאד בישראל br </verse>
        <verse osisID="Ps.78.60"> ס    ויטש משכן שלו    אהל שכן באדם br </verse>
        <verse osisID="Ps.78.61"> סא    ויתן לשבי עזו    ותפארתו ביד-צר br </verse>
        <verse osisID="Ps.78.62"> סב    ויסגר לחרב עמו    ובנחלתו התעבר br </verse>
        <verse osisID="Ps.78.63"> סג    בחוריו אכלה-אש    ובתולתיו לא הוללו br </verse>
        <verse osisID="Ps.78.64"> סד    כהניו בחרב נפלו    ואלמנתיו לא תבכינה br </verse>
        <verse osisID="Ps.78.65"> סה    ויקץ כישן אדני    כגבור מתרונן מיין br </verse>
        <verse osisID="Ps.78.66"> סו    ויך-צריו אחור    חרפת עולם נתן למו br </verse>
        <verse osisID="Ps.78.67"> סז    וימאס באהל יוסף    ובשבט אפרים לא בחר br </verse>
        <verse osisID="Ps.78.68"> סח    ויבחר את-שבט יהודה    את-הר ציון אשר אהב br </verse>
        <verse osisID="Ps.78.69"> סט    ויבן כמו-רמים מקדשו    כארץ יסדה לעולם br </verse>
        <verse osisID="Ps.78.70"> ע    ויבחר בדוד עבדו    ויקחהו ממכלאת צאן br </verse>
        <verse osisID="Ps.78.71"> עא    מאחר עלות הביאו    לרעות ביעקב עמו ובישראל נחלתו br </verse>
        <verse osisID="Ps.78.72"> עב    וירעם כתם לבבו    ובתבונות כפיו ינחם </verse>
      </chapter>
      <chapter osisID="Ps.79">
        <verse osisID="Ps.79.1"> א    מזמור לאסף br אלהים באו גוים בנחלתך--    טמאו את היכל קדשך br שמו את-ירושלם    לעיים br </verse>
        <verse osisID="Ps.79.2"> ב    נתנו את-נבלת עבדיך--    מאכל לעוף השמים br בשר חסידיך    לחיתו-ארץ br </verse>
        <verse osisID="Ps.79.3"> ג    שפכו דמם כמים--סביבות ירושלם    ואין קובר br </verse>
        <verse osisID="Ps.79.4"> ד    היינו חרפה לשכנינו    לעג וקלס לסביבותינו br </verse>
        <verse osisID="Ps.79.5"> ה    עד-מה יהוה תאנף לנצח    תבער כמו-אש קנאתך br </verse>
        <verse osisID="Ps.79.6"> ו    שפך חמתך--    אל הגוים אשר לא-ידעוך br ועל ממלכות--    אשר בשמך לא קראו br </verse>
        <verse osisID="Ps.79.7"> ז    כי אכל את-יעקב    ואת-נוהו השמו br </verse>
        <verse osisID="Ps.79.8"> ח    אל-תזכר-לנו    עונת ראשנים br מהר יקדמונו רחמיך--    כי דלונו מאד br </verse>
        <verse osisID="Ps.79.9"> ט    עזרנו אלהי ישענו--    על-דבר כבוד-שמך br והצילנו וכפר על-חטאתינו    למען שמך br </verse>
        <verse osisID="Ps.79.10"> י    למה יאמרו הגוים--    איה אלהיהם br יודע בגיים (בגוים) לעינינו    נקמת דם-עבדיך השפוך br </verse>
        <verse osisID="Ps.79.11"> יא    תבוא לפניך אנקת אסיר    כגדל זרועך--הותר בני תמותה br </verse>
        <verse osisID="Ps.79.12"> יב    והשב לשכנינו שבעתים    אל-חיקם br חרפתם אשר חרפוך    אדני br </verse>
        <verse osisID="Ps.79.13"> יג    ואנחנו עמך וצאן מרעיתך--    נודה לך לעולם br לדר ודר--    נספר תהלתך </verse>
      </chapter>
      <chapter osisID="Ps.80">
        <verse osisID="Ps.80.1"> א    למנצח אל-ששנים    עדות לאסף מזמור br </verse>
        <verse osisID="Ps.80.2"> ב    רעה ישראל האזינה--    נהג כצאן יוסף br ישב הכרובים    הופיעה br </verse>
        <verse osisID="Ps.80.3"> ג    לפני אפרים ובנימן ומנשה--    עוררה את-גבורתך br ולכה לישעתה    לנו br </verse>
        <verse osisID="Ps.80.4"> ד    אלהים השיבנו    והאר פניך ונושעה br </verse>
        <verse osisID="Ps.80.5"> ה    יהוה אלהים צבאות--    עד-מתי עשנת בתפלת עמך br </verse>
        <verse osisID="Ps.80.6"> ו    האכלתם לחם דמעה    ותשקמו בדמעות שליש br </verse>
        <verse osisID="Ps.80.7"> ז    תשימנו מדון לשכנינו    ואיבינו ילעגו-למו br </verse>
        <verse osisID="Ps.80.8"> ח    אלהים צבאות השיבנו    והאר פניך ונושעה br </verse>
        <verse osisID="Ps.80.9"> ט    גפן ממצרים תסיע    תגרש גוים ותטעה br </verse>
        <verse osisID="Ps.80.10"> י    פנית לפניה    ותשרש שרשיה ותמלא-ארץ br </verse>
        <verse osisID="Ps.80.11"> יא    כסו הרים צלה    וענפיה ארזי-אל br </verse>
        <verse osisID="Ps.80.12"> יב    תשלח קצירה עד-ים    ואל-נהר יונקותיה br </verse>
        <verse osisID="Ps.80.13"> יג    למה פרצת גדריה    וארוה כל-עברי דרך br </verse>
        <verse osisID="Ps.80.14"> יד    יכרסמנה חזיר מי sup ע /sup ר    וזיז שדי ירענה br </verse>
        <verse osisID="Ps.80.15"> טו    אלהים צבאות    שוב-נא br הבט משמים וראה    ופקד גפן זאת br </verse>
        <verse osisID="Ps.80.16"> טז    ו big כ /big נה אשר-נטעה ימינך    ועל-בן אמצתה לך br </verse>
        <verse osisID="Ps.80.17"> יז    שרפה באש כסוחה    מגערת פניך יאבדו br </verse>
        <verse osisID="Ps.80.18"> יח    תהי-ידך על-איש ימינך    על-בן-אדם אמצת לך br </verse>
        <verse osisID="Ps.80.19"> יט    ולא-נסוג ממך    תחינו ובשמך נקרא br [ (Psalms 80:20)  כ    יהוה אלהים צבאות השיבנו    האר פניך ונושעה  ] </verse>
      </chapter>
      <chapter osisID="Ps.81">
        <verse osisID="Ps.81.1"> א    למנצח על-הגתית לאסף br </verse>
        <verse osisID="Ps.81.2"> ב    הרנינו לאלהים עוזנו    הריעו לאלהי יעקב br </verse>
        <verse osisID="Ps.81.3"> ג    שאו-זמרה ותנו-תף    כנור נעים עם-נבל br </verse>
        <verse osisID="Ps.81.4"> ד    תקעו בחדש שופר    בכסה ליום חגנו br </verse>
        <verse osisID="Ps.81.5"> ה    כי חק לישראל הוא    משפט לאלהי יעקב br </verse>
        <verse osisID="Ps.81.6"> ו    עדות ביהוסף שמו--    בצאתו על-ארץ מצרים br שפת לא-ידעתי    אשמע br </verse>
        <verse osisID="Ps.81.7"> ז    הסירותי מסבל שכמו    כפיו מדוד תעברנה br </verse>
        <verse osisID="Ps.81.8"> ח    בצרה קראת    ואחלצך br אענך בסתר רעם    אבחנך על-מי מריבה סלה br </verse>
        <verse osisID="Ps.81.9"> ט    שמע עמי ואעידה בך    ישראל אם-תשמע-לי br </verse>
        <verse osisID="Ps.81.10"> י    לא-יהיה בך אל זר    ולא תשתחוה לאל נכר br </verse>
        <verse osisID="Ps.81.11"> יא    אנכי יהוה אלהיך--    המעלך מארץ מצרים br הרחב-פיך    ואמלאהו br </verse>
        <verse osisID="Ps.81.12"> יב    ולא-שמע עמי לקולי    וישראל לא-אבה לי br </verse>
        <verse osisID="Ps.81.13"> יג    ואשלחהו בשרירות לבם    ילכו במועצותיהם br </verse>
        <verse osisID="Ps.81.14"> יד    לו--עמי שמע לי    ישראל בדרכי יהלכו br </verse>
        <verse osisID="Ps.81.15"> טו    כמעט אויביהם אכניע    ועל צריהם אשיב ידי br </verse>
        <verse osisID="Ps.81.16"> טז    משנאי יהוה יכחשו-לו    ויהי עתם לעולם br [ (Psalms 81:17)  יז    ויאכילהו מחלב חטה    ומצור דבש אשביעך  ] </verse>
      </chapter>
      <chapter osisID="Ps.82">
        <verse osisID="Ps.82.1"> א    מזמור לאסף br אלהים נצב בעדת-אל    בקרב אלהים ישפט br </verse>
        <verse osisID="Ps.82.2"> ב    עד-מתי תשפטו-עול    ופני רשעים תשאו-סלה br </verse>
        <verse osisID="Ps.82.3"> ג    שפטו-דל ויתום    עני ורש הצדיקו br </verse>
        <verse osisID="Ps.82.4"> ד    פלטו-דל ואביון    מיד רשעים הצילו br </verse>
        <verse osisID="Ps.82.5"> ה    לא ידעו ולא יבינו--    בחשכה יתהלכו br ימוטו    כל-מוסדי ארץ br </verse>
        <verse osisID="Ps.82.6"> ו    אני-אמרתי אלהים אתם    ובני עליון כלכם br </verse>
        <verse osisID="Ps.82.7"> ז    אכן כאדם תמותון    וכאחד השרים תפלו br </verse>
        <verse osisID="Ps.82.8"> ח    קומה אלהים שפטה הארץ    כי-אתה תנחל בכל-הגוים </verse>
      </chapter>
      <chapter osisID="Ps.83">
        <verse osisID="Ps.83.1"> א    שיר מזמור לאסף br </verse>
        <verse osisID="Ps.83.2"> ב    אלהים אל-דמי-לך    אל-תחרש ואל-תשקט אל br </verse>
        <verse osisID="Ps.83.3"> ג    כי-הנה אויביך יהמיון    ומשנאיך נשאו ראש br </verse>
        <verse osisID="Ps.83.4"> ד    על-עמך יערימו סוד    ויתיעצו על-צפוניך br </verse>
        <verse osisID="Ps.83.5"> ה    אמרו--לכו ונכחידם מגוי    ולא-יזכר שם-ישראל עוד br </verse>
        <verse osisID="Ps.83.6"> ו    כי נועצו לב יחדו    עליך ברית יכרתו br </verse>
        <verse osisID="Ps.83.7"> ז    אהלי אדום וישמעאלים    מואב והגרים br </verse>
        <verse osisID="Ps.83.8"> ח    גבל ועמון ועמלק    פלשת עם-ישבי צור br </verse>
        <verse osisID="Ps.83.9"> ט    גם-אשור נלוה עמם    היו זרוע לבני-לוט סלה br </verse>
        <verse osisID="Ps.83.10"> י    עשה-להם כמדין    כסיסרא כיבין בנחל קישון br </verse>
        <verse osisID="Ps.83.11"> יא    נשמדו בעין-דאר    היו דמן לאדמה br </verse>
        <verse osisID="Ps.83.12"> יב    שיתמו נדיבימו כערב וכזאב    וכזבח וכצלמנע כל-נסיכימו br </verse>
        <verse osisID="Ps.83.13"> יג    אשר אמרו נירשה לנו--    את נאות אלהים br </verse>
        <verse osisID="Ps.83.14"> יד    אלהי שיתמו כגלגל    כקש לפני-רוח br </verse>
        <verse osisID="Ps.83.15"> טו    כאש תבער-יער    וכלהבה תלהט הרים br </verse>
        <verse osisID="Ps.83.16"> טז    כן תרדפם בסערך    ובסופתך תבהלם br </verse>
        <verse osisID="Ps.83.17"> יז    מלא פניהם קלון    ויבקשו שמך יהוה br </verse>
        <verse osisID="Ps.83.18"> יח    יבשו ויבהלו עדי-עד    ויחפרו ויאבדו br [ (Psalms 83:19)  יט    וידעו--    כי-אתה שמך יהוה לבדך br עליון    על-כל-הארץ  ] </verse>
      </chapter>
      <chapter osisID="Ps.84">
        <verse osisID="Ps.84.1"> א    למנצח על-הגתית לבני-קרח מזמור br </verse>
        <verse osisID="Ps.84.2"> ב    מה-ידידות משכנותיך--    יהוה צבאות br </verse>
        <verse osisID="Ps.84.3"> ג    נכספה וגם-כלתה נפשי--    לחצרות יהוה br לבי ובשרי--    ירננו אל אל-חי br </verse>
        <verse osisID="Ps.84.4"> ד    גם-צפור מצאה בית ודרור big ק /big ן לה--    אשר-שתה אפרחיה br את-מזבחותיך יהוה צבאות--    מלכי ואלהי br </verse>
        <verse osisID="Ps.84.5"> ה    אשרי יושבי ביתך--    עוד יהללוך סלה br </verse>
        <verse osisID="Ps.84.6"> ו    אשרי אדם עוז-לו בך    מסלות בלבבם br </verse>
        <verse osisID="Ps.84.7"> ז    עברי בעמק הבכא--    מעין ישיתוהו br גם-ברכות    יעטה מורה br </verse>
        <verse osisID="Ps.84.8"> ח    ילכו מחיל אל-חיל    יראה אל-אלהים בציון br </verse>
        <verse osisID="Ps.84.9"> ט    יהוה אלהים צבאות    שמעה תפלתי br האזינה אלהי יעקב    סלה br </verse>
        <verse osisID="Ps.84.10"> י    מגננו ראה אלהים    והבט פני משיחך br </verse>
        <verse osisID="Ps.84.11"> יא    כי טוב-יום בחצריך    מאלף br בחרתי--הסתופף בבית אלהי    מדור באהלי-רשע br </verse>
        <verse osisID="Ps.84.12"> יב    כי שמש ומגן--    יהוה אלהים br חן וכבוד    יתן יהוה br לא ימנע-טוב    להלכים בתמים br [ (Psalms 84:13)  יג    יהוה צבאות--    אשרי אדם בטח בך  ] </verse>
      </chapter>
      <chapter osisID="Ps.85">
        <verse osisID="Ps.85.1"> א    למנצח לבני-קרח מזמור br </verse>
        <verse osisID="Ps.85.2"> ב    רצית יהוה ארצך    שבת שבות (שבית) יעקב br </verse>
        <verse osisID="Ps.85.3"> ג    נשאת עון עמך    כסית כל-חטאתם סלה br </verse>
        <verse osisID="Ps.85.4"> ד    אספת כל-עברתך    השיבות מחרון אפך br </verse>
        <verse osisID="Ps.85.5"> ה    שובנו אלהי ישענו    והפר כעסך עמנו br </verse>
        <verse osisID="Ps.85.6"> ו    הלעולם תאנף-בנו    תמשך אפך לדר ודר br </verse>
        <verse osisID="Ps.85.7"> ז    הלא-אתה תשוב תחינו    ועמך ישמחו-בך br </verse>
        <verse osisID="Ps.85.8"> ח    הראנו יהוה חסדך    וישעך תתן-לנו br </verse>
        <verse osisID="Ps.85.9"> ט    אשמעה--    מה-ידבר האל יהוה br כי ידבר שלום--אל-עמו ואל-חסידיו    ואל-ישובו לכסלה br </verse>
        <verse osisID="Ps.85.10"> י    אך קרוב ליראיו ישעו    לשכן כבוד בארצנו br </verse>
        <verse osisID="Ps.85.11"> יא    חסד-ואמת נפגשו    צדק ושלום נשקו br </verse>
        <verse osisID="Ps.85.12"> יב    אמת מארץ תצמח    וצדק משמים נשקף br </verse>
        <verse osisID="Ps.85.13"> יג    גם-יהוה יתן הטוב    וארצנו תתן יבולה br [ (Psalms 85:14)  יד    צדק לפניו יהלך    וישם לדרך פעמיו  ] </verse>
      </chapter>
      <chapter osisID="Ps.86">
        <verse osisID="Ps.86.1"> א    תפלה לדוד br הטה-יהוה אזנך ענני--    כי-עני ואביון אני br </verse>
        <verse osisID="Ps.86.2"> ב    שמרה נפשי    כי-חסיד אני br הושע עבדך אתה אלהי--    הבוטח אליך br </verse>
        <verse osisID="Ps.86.3"> ג    חנני אדני    כי אליך אקרא כל-היום br </verse>
        <verse osisID="Ps.86.4"> ד    שמח נפש עבדך    כי אליך אדני נפשי אשא br </verse>
        <verse osisID="Ps.86.5"> ה    כי-אתה אדני טוב וסלח    ורב-חסד לכל-קראיך br </verse>
        <verse osisID="Ps.86.6"> ו    האזינה יהוה תפלתי    והקשיבה בקול תחנונותי br </verse>
        <verse osisID="Ps.86.7"> ז    ביום צרתי אקראך    כי תענני br </verse>
        <verse osisID="Ps.86.8"> ח    אין-כמוך באלהים אדני    ואין כמעשיך br </verse>
        <verse osisID="Ps.86.9"> ט    כל-גוים אשר עשית--יבואו וישתחוו לפניך אדני    ויכבדו לשמך br </verse>
        <verse osisID="Ps.86.10"> י    כי-גדול אתה ועשה נפלאות    אתה אלהים לבדך br </verse>
        <verse osisID="Ps.86.11"> יא    הורני יהוה דרכך--    אהלך באמתך br יחד לבבי    ליראה שמך br </verse>
        <verse osisID="Ps.86.12"> יב    אודך אדני אלהי--בכל-לבבי    ואכבדה שמך לעולם br </verse>
        <verse osisID="Ps.86.13"> יג    כי-חסדך גדול עלי    והצלת נפשי משאול תחתיה br </verse>
        <verse osisID="Ps.86.14"> יד    אלהים זדים קמו-עלי    ועדת עריצים בקשו נפשי br ולא שמוך    לנגדם br </verse>
        <verse osisID="Ps.86.15"> טו    ואתה אדני אל-רחום וחנון    ארך אפים ורב-חסד ואמת br </verse>
        <verse osisID="Ps.86.16"> טז    פנה אלי וחנני    תנה-עזך לעבדך והושיעה לבן-אמתך br </verse>
        <verse osisID="Ps.86.17"> יז    עשה-עמי אות    לטובה br ויראו שנאי ויבשו--    כי-אתה יהוה עזרתני ונחמתני </verse>
      </chapter>
      <chapter osisID="Ps.87">
        <verse osisID="Ps.87.1"> א    לבני-קרח מזמור שיר    יסודתו בהררי-קדש br </verse>
        <verse osisID="Ps.87.2"> ב    אהב יהוה שערי ציון--    מכל משכנות יעקב br </verse>
        <verse osisID="Ps.87.3"> ג    נכבדות מדבר בך--    עיר האלהים סלה br </verse>
        <verse osisID="Ps.87.4"> ד    אזכיר רהב ובבל--    לידעי br הנה פלשת וצר עם-כוש    זה ילד-שם br </verse>
        <verse osisID="Ps.87.5"> ה    ולציון יאמר--    איש ואיש ילד-בה br והוא יכוננה    עליון br </verse>
        <verse osisID="Ps.87.6"> ו    יהוה--יספר בכתוב עמים    זה ילד-שם סלה br </verse>
        <verse osisID="Ps.87.7"> ז    ושרים כחללים--    כל-מעיני בך </verse>
      </chapter>
      <chapter osisID="Ps.88">
        <verse osisID="Ps.88.1"> א    שיר מזמור לבני-קרח br למנצח על-מחלת לענות    משכיל להימן האזרחי br </verse>
        <verse osisID="Ps.88.2"> ב    יהוה אלהי ישועתי--    יום-צעקתי בלילה נגדך br </verse>
        <verse osisID="Ps.88.3"> ג    תבוא לפניך תפלתי    הטה אזנך לרנתי br </verse>
        <verse osisID="Ps.88.4"> ד    כי-שבעה ברעות נפשי    וחיי לשאול הגיעו br </verse>
        <verse osisID="Ps.88.5"> ה    נחשבתי עם-יורדי בור    הייתי כגבר אין-איל br </verse>
        <verse osisID="Ps.88.6"> ו    במתים    חפשי br כמו חללים שכבי קבר--    אשר לא זכרתם עוד br והמה    מידך נגזרו br </verse>
        <verse osisID="Ps.88.7"> ז    שתני בבור תחתיות    במחשכים במצלות br </verse>
        <verse osisID="Ps.88.8"> ח    עלי סמכה חמתך    וכל-משבריך ענית סלה br </verse>
        <verse osisID="Ps.88.9"> ט    הרחקת מידעי ממני    שתני תועבות למו כלא ולא אצא br </verse>
        <verse osisID="Ps.88.10"> י    עיני דאבה    מני-עני br קראתיך יהוה בכל-יום    שטחתי אליך כפי br </verse>
        <verse osisID="Ps.88.11"> יא    הלמתים תעשה-פלא    אם-רפאים יקומו יודוך סלה br </verse>
        <verse osisID="Ps.88.12"> יב    היספר בקבר חסדך    אמונתך באבדון br </verse>
        <verse osisID="Ps.88.13"> יג    היודע בחשך פלאך    וצדקתך בארץ נשיה br </verse>
        <verse osisID="Ps.88.14"> יד    ואני אליך יהוה שועתי    ובבקר תפלתי תקדמך br </verse>
        <verse osisID="Ps.88.15"> טו    למה יהוה תזנח נפשי    תסתיר פניך ממני br </verse>
        <verse osisID="Ps.88.16"> טז    עני אני וגוע מנער    נשאתי אמיך אפונה br </verse>
        <verse osisID="Ps.88.17"> יז    עלי עברו חרוניך    בעותיך צמתותני br </verse>
        <verse osisID="Ps.88.18"> יח    סבוני כמים כל-היום    הקיפו עלי יחד br [ (Psalms 88:19)  יט    הרחקת ממני אהב ורע    מידעי מחשך  ] </verse>
      </chapter>
      <chapter osisID="Ps.89">
        <verse osisID="Ps.89.1"> א    משכיל לאיתן האזרחי br </verse>
        <verse osisID="Ps.89.2"> ב    חסדי יהוה עולם אשירה    לדר ודר אודיע אמונתך בפי br </verse>
        <verse osisID="Ps.89.3"> ג    כי-אמרתי--עולם חסד יבנה    שמים תכן אמונתך בהם br </verse>
        <verse osisID="Ps.89.4"> ד    כרתי ברית לבחירי    נשבעתי לדוד עבדי br </verse>
        <verse osisID="Ps.89.5"> ה    עד-עולם אכין זרעך    ובניתי לדר-ודור כסאך סלה br </verse>
        <verse osisID="Ps.89.6"> ו    ויודו שמים פלאך יהוה    אף-אמונתך בקהל קדשים br </verse>
        <verse osisID="Ps.89.7"> ז    כי מי בשחק יערך ליהוה    ידמה ליהוה בבני אלים br </verse>
        <verse osisID="Ps.89.8"> ח    אל נערץ בסוד-קדשים רבה    ונורא על-כל-סביביו br </verse>
        <verse osisID="Ps.89.9"> ט    יהוה אלהי צבאות--מי-כמוך חסין יה    ואמונתך סביבותיך br </verse>
        <verse osisID="Ps.89.10"> י    אתה מושל בגאות הים    בשוא גליו אתה תשבחם br </verse>
        <verse osisID="Ps.89.11"> יא    אתה דכאת כחלל רהב    בזרוע עזך פזרת אויביך br </verse>
        <verse osisID="Ps.89.12"> יב    לך שמים אף-לך ארץ    תבל ומלאה אתה יסדתם br </verse>
        <verse osisID="Ps.89.13"> יג    צפון וימין אתה בראתם    תבור וחרמון בשמך ירננו br </verse>
        <verse osisID="Ps.89.14"> יד    לך זרוע עם-גבורה    תעז ידך תרום ימינך br </verse>
        <verse osisID="Ps.89.15"> טו    צדק ומשפט מכון כסאך    חסד ואמת יקדמו פניך br </verse>
        <verse osisID="Ps.89.16"> טז    אשרי העם ידעי תרועה    יהוה באור-פניך יהלכון br </verse>
        <verse osisID="Ps.89.17"> יז    בשמך יגילון כל-היום    ובצדקתך ירומו br </verse>
        <verse osisID="Ps.89.18"> יח    כי-תפארת עזמו אתה    וברצונך תרים (תרום) קרנינו br </verse>
        <verse osisID="Ps.89.19"> יט    כי ליהוה מגננו    ולקדוש ישראל מלכנו br </verse>
        <verse osisID="Ps.89.20"> כ    אז דברת בחזון לחסידיך--    ותאמר שויתי עזר על-גבור br הרימותי בחור    מעם br </verse>
        <verse osisID="Ps.89.21"> כא    מצאתי דוד עבדי    בשמן קדשי משחתיו br </verse>
        <verse osisID="Ps.89.22"> כב    אשר ידי תכון עמו    אף-זרועי תאמצנו br </verse>
        <verse osisID="Ps.89.23"> כג    לא-ישיא אויב בו    ובן-עולה לא יעננו br </verse>
        <verse osisID="Ps.89.24"> כד    וכתותי מפניו צריו    ומשנאיו אגוף br </verse>
        <verse osisID="Ps.89.25"> כה    ואמונתי וחסדי עמו    ובשמי תרום קרנו br </verse>
        <verse osisID="Ps.89.26"> כו    ושמתי בים ידו    ובנהרות ימינו br </verse>
        <verse osisID="Ps.89.27"> כז    הוא יקראני אבי אתה    אלי וצור ישועתי br </verse>
        <verse osisID="Ps.89.28"> כח    אף-אני בכור אתנהו    עליון למלכי-ארץ br </verse>
        <verse osisID="Ps.89.29"> כט    לעולם אשמור- (אשמר-) לו חסדי    ובריתי נאמנת לו br </verse>
        <verse osisID="Ps.89.30"> ל    ושמתי לעד זרעו    וכסאו כימי שמים br </verse>
        <verse osisID="Ps.89.31"> לא    אם-יעזבו בניו תורתי    ובמשפטי לא ילכון br </verse>
        <verse osisID="Ps.89.32"> לב    אם-חקתי יחללו    ומצותי לא ישמרו br </verse>
        <verse osisID="Ps.89.33"> לג    ופקדתי בשבט פשעם    ובנגעים עונם br </verse>
        <verse osisID="Ps.89.34"> לד    וחסדי לא-אפיר מעמו    ולא-אשקר באמונתי br </verse>
        <verse osisID="Ps.89.35"> לה    לא-אחלל בריתי    ומוצא שפתי לא אשנה br </verse>
        <verse osisID="Ps.89.36"> לו    אחת נשבעתי בקדשי    אם-לדוד אכזב br </verse>
        <verse osisID="Ps.89.37"> לז    זרעו לעולם יהיה    וכסאו כשמש נגדי br </verse>
        <verse osisID="Ps.89.38"> לח    כירח יכון עולם    ועד בשחק נאמן סלה br </verse>
        <verse osisID="Ps.89.39"> לט    ואתה זנחת ותמאס    התעברת עם-משיחך br </verse>
        <verse osisID="Ps.89.40"> מ    נארתה ברית עבדך    חללת לארץ נזרו br </verse>
        <verse osisID="Ps.89.41"> מא    פרצת כל-גדרתיו    שמת מבצריו מחתה br </verse>
        <verse osisID="Ps.89.42"> מב    שסהו כל-עברי דרך    היה חרפה לשכניו br </verse>
        <verse osisID="Ps.89.43"> מג    הרימות ימין צריו    השמחת כל-אויביו br </verse>
        <verse osisID="Ps.89.44"> מד    אף-תשיב צור חרבו    ולא הקימתו במלחמה br </verse>
        <verse osisID="Ps.89.45"> מה    השבת מטהרו    וכסאו לארץ מגרתה br </verse>
        <verse osisID="Ps.89.46"> מו    הקצרת ימי עלומיו    העטית עליו בושה סלה br </verse>
        <verse osisID="Ps.89.47"> מז    עד-מה יהוה תסתר לנצח    תבער כמו-אש חמתך br </verse>
        <verse osisID="Ps.89.48"> מח    זכר-אני מה-חלד    על-מה-שוא בראת כל-בני-אדם br </verse>
        <verse osisID="Ps.89.49"> מט    מי גבר יחיה ולא יראה-מות    ימלט נפשו מיד-שאול סלה br </verse>
        <verse osisID="Ps.89.50"> נ    איה חסדיך הראשנים אדני    נשבעת לדוד באמונתך br </verse>
        <verse osisID="Ps.89.51"> נא    זכר אדני חרפת עבדיך    שאתי בחיקי כל-רבים עמים br </verse>
        <verse osisID="Ps.89.52"> נב    אשר חרפו אויביך יהוה    אשר חרפו עקבות משיחך br [ (Psalms 89:53)  נג    ברוך יהוה לעולם    אמן ואמן  ] </verse>
      </chapter>
      <chapter osisID="Ps.90">
        <verse osisID="Ps.90.1"> א    תפלה למשה איש-האלהים br אדני--מעון אתה היית לנו    בדר ודר br </verse>
        <verse osisID="Ps.90.2"> ב    בטרם הרים ילדו--    ותחולל ארץ ותבל br ומעולם עד-עולם    אתה אל br </verse>
        <verse osisID="Ps.90.3"> ג    תשב אנוש עד-דכא    ותאמר שובו בני-אדם br </verse>
        <verse osisID="Ps.90.4"> ד    כי אלף שנים בעיניך--    כיום אתמול כי יעבר br ואשמורה    בלילה br </verse>
        <verse osisID="Ps.90.5"> ה    זרמתם שנה יהיו    בבקר כחציר יחלף br </verse>
        <verse osisID="Ps.90.6"> ו    בבקר יציץ וחלף    לערב ימולל ויבש br </verse>
        <verse osisID="Ps.90.7"> ז    כי-כלינו באפך    ובחמתך נבהלנו br </verse>
        <verse osisID="Ps.90.8"> ח    שת (שתה) עונתינו לנגדך    עלמנו למאור פניך br </verse>
        <verse osisID="Ps.90.9"> ט    כי כל-ימינו פנו בעברתך    כלינו שנינו כמו-הגה br </verse>
        <verse osisID="Ps.90.10"> י    ימי-שנותינו בהם שבעים שנה    ואם בגבורת שמונים שנה-- br ורהבם    עמל ואון br כי-גז חיש    ונעפה br </verse>
        <verse osisID="Ps.90.11"> יא    מי-יודע עז אפך    וכיראתך עברתך br </verse>
        <verse osisID="Ps.90.12"> יב    למנות ימינו כן הודע    ונבא לבב חכמה br </verse>
        <verse osisID="Ps.90.13"> יג    שובה יהוה עד-מתי    והנחם על-עבדיך br </verse>
        <verse osisID="Ps.90.14"> יד    שבענו בבקר חסדך    ונרננה ונשמחה בכל-ימינו br </verse>
        <verse osisID="Ps.90.15"> טו    שמחנו כימות עניתנו    שנות ראינו רעה br </verse>
        <verse osisID="Ps.90.16"> טז    יראה אל-עבדיך פעלך    והדרך על-בניהם br </verse>
        <verse osisID="Ps.90.17"> יז    ויהי נעם אדני אלהינו--    עלינו br ומעשה ידינו כוננה עלינו    ומעשה ידינו כוננהו </verse>
      </chapter>
      <chapter osisID="Ps.91">
        <verse osisID="Ps.91.1"> א    ישב בסתר עליון    בצל שדי יתלונן br </verse>
        <verse osisID="Ps.91.2"> ב    אמר--ליהוה מחסי ומצודתי    אלהי אבטח-בו br </verse>
        <verse osisID="Ps.91.3"> ג    כי הוא יצילך מפח יקוש    מדבר הוות br </verse>
        <verse osisID="Ps.91.4"> ד    באברתו יסך לך--ותחת-כנפיו תחסה    צנה וסחרה אמתו br </verse>
        <verse osisID="Ps.91.5"> ה    לא-תירא מפחד לילה    מחץ יעוף יומם br </verse>
        <verse osisID="Ps.91.6"> ו    מדבר באפל יהלך    מקטב ישוד צהרים br </verse>
        <verse osisID="Ps.91.7"> ז    יפל מצדך אלף--ורבבה מימינך    אליך לא יגש br </verse>
        <verse osisID="Ps.91.8"> ח    רק בעיניך תביט    ושלמת רשעים תראה br </verse>
        <verse osisID="Ps.91.9"> ט    כי-אתה יהוה מחסי    עליון שמת מעונך br </verse>
        <verse osisID="Ps.91.10"> י    לא-תאנה אליך רעה    ונגע לא-יקרב באהלך br </verse>
        <verse osisID="Ps.91.11"> יא    כי מלאכיו יצוה-לך    לשמרך בכל-דרכיך br </verse>
        <verse osisID="Ps.91.12"> יב    על-כפים ישאונך    פן-תגף באבן רגלך br </verse>
        <verse osisID="Ps.91.13"> יג    על-שחל ופתן תדרך    תרמס כפיר ותנין br </verse>
        <verse osisID="Ps.91.14"> יד    כי בי חשק ואפלטהו    אשגבהו כי-ידע שמי br </verse>
        <verse osisID="Ps.91.15"> טו    יקראני ואענהו--עמו-אנכי בצרה    אחלצהו ואכבדהו br </verse>
        <verse osisID="Ps.91.16"> טז    ארך ימים אשביעהו    ואראהו בישועתי </verse>
      </chapter>
      <chapter osisID="Ps.92">
        <verse osisID="Ps.92.1"> א    מזמור שיר ליום השבת br </verse>
        <verse osisID="Ps.92.2"> ב    טוב להדות ליהוה    ולזמר לשמך עליון br </verse>
        <verse osisID="Ps.92.3"> ג    להגיד בבקר חסדך    ואמונתך בלילות br </verse>
        <verse osisID="Ps.92.4"> ד    עלי-עשור ועלי-נבל    עלי הגיון בכנור br </verse>
        <verse osisID="Ps.92.5"> ה    כי שמחתני יהוה בפעלך    במעשי ידיך ארנן br </verse>
        <verse osisID="Ps.92.6"> ו    מה-גדלו מעשיך יהוה    מאד עמקו מחשבתיך br </verse>
        <verse osisID="Ps.92.7"> ז    איש-בער לא ידע    וכסיל לא-יבין את-זאת br </verse>
        <verse osisID="Ps.92.8"> ח    בפרח רשעים כמו עשב ויציצו כל-פעלי און    להשמדם עדי-עד br </verse>
        <verse osisID="Ps.92.9"> ט    ואתה מרום--    לעלם יהוה br </verse>
        <verse osisID="Ps.92.10"> י    כי הנה איביך יהוה--    כי-הנה איביך יאבדו br יתפרדו    כל-פעלי און br </verse>
        <verse osisID="Ps.92.11"> יא    ותרם כראים קרני    בלתי בשמן רענן br </verse>
        <verse osisID="Ps.92.12"> יב    ותבט עיני    בשורי br בקמים עלי מרעים--    תשמענה אזני br </verse>
        <verse osisID="Ps.92.13"> יג    צדיק כתמר יפרח    כארז בלבנון ישגה br </verse>
        <verse osisID="Ps.92.14"> יד    שתולים בבית יהוה    בחצרות אלהינו יפריחו br </verse>
        <verse osisID="Ps.92.15"> טו    עוד ינובון בשיבה    דשנים ורעננים יהיו br [ (Psalms 92:16)  טז    להגיד כי-ישר יהוה    צורי ולא-עלתה (עולתה) בו  ] </verse>
      </chapter>
      <chapter osisID="Ps.93">
        <verse osisID="Ps.93.1"> א    יהוה מלך    גאות לבש br לבש יהוה עז התאזר    אף-תכון תבל בל-תמוט br </verse>
        <verse osisID="Ps.93.2"> ב    נכון כסאך מאז    מעולם אתה br </verse>
        <verse osisID="Ps.93.3"> ג    נשאו נהרות יהוה--נשאו נהרות קולם    ישאו נהרות דכים br </verse>
        <verse osisID="Ps.93.4"> ד    מקלות מים רבים--אדירים משברי-ים    אדיר במרום יהוה br </verse>
        <verse osisID="Ps.93.5"> ה    עדתיך נאמנו מאד--לביתך נאוה-קדש    יהוה לארך ימים </verse>
      </chapter>
      <chapter osisID="Ps.94">
        <verse osisID="Ps.94.1"> א    אל-נקמות יהוה    אל נקמות הופיע br </verse>
        <verse osisID="Ps.94.2"> ב    הנשא שפט הארץ    השב גמול על-גאים br </verse>
        <verse osisID="Ps.94.3"> ג    עד-מתי רשעים יהוה    עד-מתי רשעים יעלזו br </verse>
        <verse osisID="Ps.94.4"> ד    יביעו ידברו עתק    יתאמרו כל-פעלי און br </verse>
        <verse osisID="Ps.94.5"> ה    עמך יהוה ידכאו    ונחלתך יענו br </verse>
        <verse osisID="Ps.94.6"> ו    אלמנה וגר יהרגו    ויתומים ירצחו br </verse>
        <verse osisID="Ps.94.7"> ז    ויאמרו לא יראה-יה    ולא-יבין אלהי יעקב br </verse>
        <verse osisID="Ps.94.8"> ח    בינו בערים בעם    וכסילים מתי תשכילו br </verse>
        <verse osisID="Ps.94.9"> ט    הנטע אזן הלא ישמע    אם-יצר עין הלא יביט br </verse>
        <verse osisID="Ps.94.10"> י    היסר גוים הלא יוכיח    המלמד אדם דעת br </verse>
        <verse osisID="Ps.94.11"> יא    יהוה--ידע מחשבות אדם    כי-המה הבל br </verse>
        <verse osisID="Ps.94.12"> יב    אשרי הגבר אשר-תיסרנו יה    ומתורתך תלמדנו br </verse>
        <verse osisID="Ps.94.13"> יג    להשקיט לו מימי רע--    עד יכרה לרשע שחת br </verse>
        <verse osisID="Ps.94.14"> יד    כי לא-יטש יהוה עמו    ונחלתו לא יעזב br </verse>
        <verse osisID="Ps.94.15"> טו    כי-עד-צדק ישוב משפט    ואחריו כל-ישרי-לב br </verse>
        <verse osisID="Ps.94.16"> טז    מי-יקום לי עם-מרעים    מי-יתיצב לי עם-פעלי און br </verse>
        <verse osisID="Ps.94.17"> יז    לולי יהוה עזרתה לי--    כמעט שכנה דומה נפשי br </verse>
        <verse osisID="Ps.94.18"> יח    אם-אמרתי מטה רגלי    חסדך יהוה יסעדני br </verse>
        <verse osisID="Ps.94.19"> יט    ברב שרעפי בקרבי--    תנחומיך ישעשעו נפשי br </verse>
        <verse osisID="Ps.94.20"> כ    היחברך כסא הוות    יצר עמל עלי-חק br </verse>
        <verse osisID="Ps.94.21"> כא    יגודו על-נפש צדיק    ודם נקי ירשיעו br </verse>
        <verse osisID="Ps.94.22"> כב    ויהי יהוה לי למשגב    ואלהי לצור מחסי br </verse>
        <verse osisID="Ps.94.23"> כג    וישב עליהם את אונם--    וברעתם יצמיתם br יצמיתם    יהוה אלהינו </verse>
      </chapter>
      <chapter osisID="Ps.95">
        <verse osisID="Ps.95.1"> א    לכו נרננה ליהוה    נריעה לצור ישענו br </verse>
        <verse osisID="Ps.95.2"> ב    נקדמה פניו בתודה    בזמרות נריע לו br </verse>
        <verse osisID="Ps.95.3"> ג    כי אל גדול יהוה    ומלך גדול על-כל-אלהים br </verse>
        <verse osisID="Ps.95.4"> ד    אשר בידו מחקרי-ארץ    ותועפת הרים לו br </verse>
        <verse osisID="Ps.95.5"> ה    אשר-לו הים והוא עשהו    ויבשת ידיו יצרו br </verse>
        <verse osisID="Ps.95.6"> ו    באו נשתחוה ונכרעה    נברכה לפני-יהוה עשנו br </verse>
        <verse osisID="Ps.95.7"> ז    כי הוא אלהינו--    ואנחנו עם מרעיתו וצאן ידו br היום    אם-בקלו תשמעו br </verse>
        <verse osisID="Ps.95.8"> ח    אל-תקשו לבבכם כמריבה    כיום מסה במדבר br </verse>
        <verse osisID="Ps.95.9"> ט    אשר נסוני אבותיכם    בחנוני גם-ראו פעלי br </verse>
        <verse osisID="Ps.95.10"> י    ארבעים שנה אקוט בדור--    ואמר עם תעי לבב הם br והם    לא-ידעו דרכי br </verse>
        <verse osisID="Ps.95.11"> יא    אשר-נשבעתי באפי    אם-יבאון אל-מנוחתי </verse>
      </chapter>
      <chapter osisID="Ps.96">
        <verse osisID="Ps.96.1"> א    שירו ליהוה שיר חדש    שירו ליהוה כל-הארץ br </verse>
        <verse osisID="Ps.96.2"> ב    שירו ליהוה ברכו שמו    בשרו מיום-ליום ישועתו br </verse>
        <verse osisID="Ps.96.3"> ג    ספרו בגוים כבודו    בכל-העמים נפלאותיו br </verse>
        <verse osisID="Ps.96.4"> ד    כי גדול יהוה ומהלל מאד    נורא הוא על-כל-אלהים br </verse>
        <verse osisID="Ps.96.5"> ה    כי כל-אלהי העמים אלילים    ויהוה שמים עשה br </verse>
        <verse osisID="Ps.96.6"> ו    הוד-והדר לפניו    עז ותפארת במקדשו br </verse>
        <verse osisID="Ps.96.7"> ז    הבו ליהוה משפחות עמים    הבו ליהוה כבוד ועז br </verse>
        <verse osisID="Ps.96.8"> ח    הבו ליהוה כבוד שמו    שאו-מנחה ובאו לחצרותיו br </verse>
        <verse osisID="Ps.96.9"> ט    השתחוו ליהוה בהדרת-קדש    חילו מפניו כל-הארץ br </verse>
        <verse osisID="Ps.96.10"> י    אמרו בגוים יהוה מלך--    אף-תכון תבל בל-תמוט br ידין עמים    במישרים br </verse>
        <verse osisID="Ps.96.11"> יא    ישמחו השמים ותגל הארץ    ירעם הים ומלאו br </verse>
        <verse osisID="Ps.96.12"> יב    יעלז שדי וכל-אשר-בו    אז ירננו כל-עצי-יער br </verse>
        <verse osisID="Ps.96.13"> יג    לפני יהוה כי בא--    כי בא לשפט הארץ br ישפט-תבל בצדק    ועמים באמונתו </verse>
      </chapter>
      <chapter osisID="Ps.97">
        <verse osisID="Ps.97.1"> א    יהוה מלך תגל הארץ    ישמחו איים רבים br </verse>
        <verse osisID="Ps.97.2"> ב    ענן וערפל סביביו    צדק ומשפט מכון כסאו br </verse>
        <verse osisID="Ps.97.3"> ג    אש לפניו תלך    ותלהט סביב צריו br </verse>
        <verse osisID="Ps.97.4"> ד    האירו ברקיו תבל    ראתה ותחל הארץ br </verse>
        <verse osisID="Ps.97.5"> ה    הרים--כדונג נמסו מלפני יהוה    מלפני אדון כל-הארץ br </verse>
        <verse osisID="Ps.97.6"> ו    הגידו השמים צדקו    וראו כל-העמים כבודו br </verse>
        <verse osisID="Ps.97.7"> ז    יבשו כל-עבדי פסל--    המתהללים באלילים br השתחוו-לו    כל-אלהים br </verse>
        <verse osisID="Ps.97.8"> ח    שמעה ותשמח ציון    ותגלנה בנות יהודה-- br למען משפטיך    יהוה br </verse>
        <verse osisID="Ps.97.9"> ט    כי-אתה יהוה    עליון על-כל-הארץ br מאד נעלית    על-כל-אלהים br </verse>
        <verse osisID="Ps.97.10"> י    אהבי יהוה    שנאו-רע br שמר נפשות חסידיו    מיד רשעים יצילם br </verse>
        <verse osisID="Ps.97.11"> יא    אור זרע לצדיק    ולישרי-לב שמחה br </verse>
        <verse osisID="Ps.97.12"> יב    שמחו צדיקים ביהוה    והודו לזכר קדשו </verse>
      </chapter>
      <chapter osisID="Ps.98">
        <verse osisID="Ps.98.1"> א    מזמור שירו ליהוה שיר חדש--    כי-נפלאות עשה br הושיעה-לו ימינו    וזרוע קדשו br </verse>
        <verse osisID="Ps.98.2"> ב    הודיע יהוה ישועתו    לעיני הגוים גלה צדקתו br </verse>
        <verse osisID="Ps.98.3"> ג    זכר חסדו ואמונתו--    לבית ישראל br ראו כל-אפסי-ארץ--    את ישועת אלהינו br </verse>
        <verse osisID="Ps.98.4"> ד    הריעו ליהוה כל-הארץ    פצחו ורננו וזמרו br </verse>
        <verse osisID="Ps.98.5"> ה    זמרו ליהוה בכנור    בכנור וקול זמרה br </verse>
        <verse osisID="Ps.98.6"> ו    בחצצרות וקול שופר--    הריעו לפני המלך יהוה br </verse>
        <verse osisID="Ps.98.7"> ז    ירעם הים ומלאו    תבל וישבי בה br </verse>
        <verse osisID="Ps.98.8"> ח    נהרות ימחאו-כף    יחד הרים ירננו br </verse>
        <verse osisID="Ps.98.9"> ט    לפני יהוה--    כי בא לשפט הארץ br ישפט-תבל בצדק    ועמים במישרים </verse>
      </chapter>
      <chapter osisID="Ps.99">
        <verse osisID="Ps.99.1"> א    יהוה מלך ירגזו עמים    ישב כרובים תנוט הארץ br </verse>
        <verse osisID="Ps.99.2"> ב    יהוה בציון גדול    ורם הוא על-כל-העמים br </verse>
        <verse osisID="Ps.99.3"> ג    יודו שמך גדול ונורא    קדוש הוא br </verse>
        <verse osisID="Ps.99.4"> ד    ועז מלך    משפט אהב br אתה כוננת מישרים    משפט וצדקה ביעקב אתה עשית br </verse>
        <verse osisID="Ps.99.5"> ה    רוממו יהוה אלהינו והשתחוו להדם רגליו    קדוש הוא br </verse>
        <verse osisID="Ps.99.6"> ו    משה ואהרן בכהניו    ושמואל בקראי שמו br קראים אל-יהוה    והוא יענם br </verse>
        <verse osisID="Ps.99.7"> ז    בעמוד ענן ידבר אליהם    שמרו עדתיו וחק נתן-למו br </verse>
        <verse osisID="Ps.99.8"> ח    יהוה אלהינו    אתה עניתם br אל נשא היית להם    ונקם על-עלילותם br </verse>
        <verse osisID="Ps.99.9"> ט    רוממו יהוה אלהינו    והשתחוו להר קדשו br כי-קדוש    יהוה אלהינו </verse>
      </chapter>
      <chapter osisID="Ps.100">
        <verse osisID="Ps.100.1"> א    מזמור לתודה    הריעו ליהוה כל-הארץ br </verse>
        <verse osisID="Ps.100.2"> ב    עבדו את-יהוה בשמחה    באו לפניו ברננה br </verse>
        <verse osisID="Ps.100.3"> ג    דעו--    כי יהוה הוא אלהים br הוא-עשנו ולא (ולו) אנחנו--    עמו וצאן מרעיתו br </verse>
        <verse osisID="Ps.100.4"> ד    באו שעריו בתודה--חצרתיו בתהלה    הודו-לו ברכו שמו br </verse>
        <verse osisID="Ps.100.5"> ה    כי-טוב יהוה לעולם חסדו    ועד-דר ודר אמונתו </verse>
      </chapter>
      <chapter osisID="Ps.101">
        <verse osisID="Ps.101.1"> א    לדוד מזמור    חסד-ומשפט אשירה לך יהוה אזמרה br </verse>
        <verse osisID="Ps.101.2"> ב    אשכילה בדרך תמים--    מתי תבוא אלי br אתהלך בתם-לבבי    בקרב ביתי br </verse>
        <verse osisID="Ps.101.3"> ג    לא-אשית לנגד עיני--    דבר-בליעל br עשה-סטים שנאתי    לא ידבק בי br </verse>
        <verse osisID="Ps.101.4"> ד    לבב עקש יסור ממני    רע לא אדע br </verse>
        <verse osisID="Ps.101.5"> ה    מלושני (מלשני) בסתר רעהו--    אותו אצמית br גבה-עינים ורחב לבב--    אתו לא אוכל br </verse>
        <verse osisID="Ps.101.6"> ו    עיני בנאמני-ארץ--    לשבת עמדי br הלך בדרך תמים--    הוא ישרתני br </verse>
        <verse osisID="Ps.101.7"> ז    לא-ישב בקרב ביתי--    עשה רמיה br דבר שקרים--    לא-יכון לנגד עיני br </verse>
        <verse osisID="Ps.101.8"> ח    לבקרים    אצמית כל-רשעי-ארץ br להכרית מעיר-יהוה    כל-פעלי און </verse>
      </chapter>
      <chapter osisID="Ps.102">
        <verse osisID="Ps.102.1"> א    תפלה לעני כי-יעטף--    ולפני יהוה ישפך שיחו br </verse>
        <verse osisID="Ps.102.2"> ב    יהוה שמעה תפלתי    ושועתי אליך תבוא br </verse>
        <verse osisID="Ps.102.3"> ג    אל-תסתר פניך ממני--    ביום צר-לי br הטה-אלי אזנך    ביום אקרא מהר ענני br </verse>
        <verse osisID="Ps.102.4"> ד    כי-כלו בעשן ימי    ועצמותי כמוקד נחרו br </verse>
        <verse osisID="Ps.102.5"> ה    הוכה-כעשב ויבש לבי    כי-שכחתי מאכל לחמי br </verse>
        <verse osisID="Ps.102.6"> ו    מקול אנחתי--    דבקה עצמי לבשרי br </verse>
        <verse osisID="Ps.102.7"> ז    דמיתי לקאת מדבר    הייתי ככוס חרבות br </verse>
        <verse osisID="Ps.102.8"> ח    שקדתי ואהיה--    כצפור בודד על-גג br </verse>
        <verse osisID="Ps.102.9"> ט    כל-היום חרפוני אויבי    מהוללי בי נשבעו br </verse>
        <verse osisID="Ps.102.10"> י    כי-אפר כלחם אכלתי    ושקוי בבכי מסכתי br </verse>
        <verse osisID="Ps.102.11"> יא    מפני-זעמך וקצפך--    כי נשאתני ותשליכני br </verse>
        <verse osisID="Ps.102.12"> יב    ימי כצל נטוי    ואני כעשב איבש br </verse>
        <verse osisID="Ps.102.13"> יג    ואתה יהוה לעולם תשב    וזכרך לדר ודר br </verse>
        <verse osisID="Ps.102.14"> יד    אתה תקום תרחם ציון    כי-עת לחננה כי-בא מועד br </verse>
        <verse osisID="Ps.102.15"> טו    כי-רצו עבדיך את-אבניה    ואת-עפרה יחננו br </verse>
        <verse osisID="Ps.102.16"> טז    וייראו גוים את-שם יהוה    וכל-מלכי הארץ את-כבודך br </verse>
        <verse osisID="Ps.102.17"> יז    כי-בנה יהוה ציון--    נראה בכבודו br </verse>
        <verse osisID="Ps.102.18"> יח    פנה אל-תפלת הערער    ולא-בזה את-תפלתם br </verse>
        <verse osisID="Ps.102.19"> יט    תכתב זאת לדור אחרון    ועם נברא יהלל-יה br </verse>
        <verse osisID="Ps.102.20"> כ    כי-השקיף ממרום קדשו    יהוה משמים אל-ארץ הביט br </verse>
        <verse osisID="Ps.102.21"> כא    לשמע אנקת אסיר    לפתח בני תמותה br </verse>
        <verse osisID="Ps.102.22"> כב    לספר בציון שם יהוה    ותהלתו בירושלם br </verse>
        <verse osisID="Ps.102.23"> כג    בהקבץ עמים יחדו    וממלכות לעבד את-יהוה br </verse>
        <verse osisID="Ps.102.24"> כד    ענה בדרך כחו (כחי)    קצר ימי br </verse>
        <verse osisID="Ps.102.25"> כה    אמר--אלי אל תעלני בחצי ימי    בדור דורים שנותיך br </verse>
        <verse osisID="Ps.102.26"> כו    לפנים הארץ יסדת    ומעשה ידיך שמים br </verse>
        <verse osisID="Ps.102.27"> כז    המה יאבדו--    ואתה תעמד br וכלם כבגד יבלו    כלבוש תחליפם ויחלפו br </verse>
        <verse osisID="Ps.102.28"> כח    ואתה-הוא    ושנותיך לא יתמו br [ (Psalms 102:29)  כט    בני-עבדיך ישכונו    וזרעם לפניך יכון  ] </verse>
      </chapter>
      <chapter osisID="Ps.103">
        <verse osisID="Ps.103.1"> א    לדוד  ברכי נפשי את-יהוה    וכל-קרבי את-שם קדשו br </verse>
        <verse osisID="Ps.103.2"> ב    ברכי נפשי את-יהוה    ואל-תשכחי כל-גמוליו br </verse>
        <verse osisID="Ps.103.3"> ג    הסלח לכל-עונכי    הרפא לכל-תחלואיכי br </verse>
        <verse osisID="Ps.103.4"> ד    הגואל משחת חייכי    המעטרכי חסד ורחמים br </verse>
        <verse osisID="Ps.103.5"> ה    המשביע בטוב עדיך    תתחדש כנשר נעוריכי br </verse>
        <verse osisID="Ps.103.6"> ו    עשה צדקות יהוה    ומשפטים לכל-עשוקים br </verse>
        <verse osisID="Ps.103.7"> ז    יודיע דרכיו למשה    לבני ישראל עלילותיו br </verse>
        <verse osisID="Ps.103.8"> ח    רחום וחנון יהוה    ארך אפים ורב-חסד br </verse>
        <verse osisID="Ps.103.9"> ט    לא-לנצח יריב    ולא לעולם יטור br </verse>
        <verse osisID="Ps.103.10"> י    לא כחטאינו עשה לנו    ולא כעונתינו גמל עלינו br </verse>
        <verse osisID="Ps.103.11"> יא    כי כגבה שמים על-הארץ--    גבר חסדו על-יראיו br </verse>
        <verse osisID="Ps.103.12"> יב    כרחק מזרח ממערב--    הרחיק ממנו את-פשעינו br </verse>
        <verse osisID="Ps.103.13"> יג    כרחם אב על-בנים--    רחם יהוה על-יראיו br </verse>
        <verse osisID="Ps.103.14"> יד    כי-הוא ידע יצרנו    זכור כי-עפר אנחנו br </verse>
        <verse osisID="Ps.103.15"> טו    אנוש כחציר ימיו    כציץ השדה כן יציץ br </verse>
        <verse osisID="Ps.103.16"> טז    כי רוח עברה-בו ואיננו    ולא-יכירנו עוד מקומו br </verse>
        <verse osisID="Ps.103.17"> יז    וחסד יהוה מעולם ועד-עולם--    על-יראיו br וצדקתו    לבני בנים br </verse>
        <verse osisID="Ps.103.18"> יח    לשמרי בריתו    ולזכרי פקדיו לעשותם br </verse>
        <verse osisID="Ps.103.19"> יט    יהוה--בשמים הכין כסאו    ומלכותו בכל משלה br </verse>
        <verse osisID="Ps.103.20"> כ    ברכו יהוה    מלאכיו br גברי כח עשי דברו    לשמע בקול דברו br </verse>
        <verse osisID="Ps.103.21"> כא    ברכו יהוה כל-צבאיו--    משרתיו עשי רצונו br </verse>
        <verse osisID="Ps.103.22"> כב    ברכו יהוה כל-מעשיו--    בכל-מקמות ממשלתו br ברכי נפשי    את-יהוה </verse>
      </chapter>
      <chapter osisID="Ps.104">
        <verse osisID="Ps.104.1"> א    ברכי נפשי    את-יהוה br יהוה אלהי גדלת מאד    הוד והדר לבשת br </verse>
        <verse osisID="Ps.104.2"> ב    עטה-אור כשלמה    נוטה שמים כיריעה br </verse>
        <verse osisID="Ps.104.3"> ג    המקרה במים    עליותיו br השם-עבים רכובו    המהלך על-כנפי-רוח br </verse>
        <verse osisID="Ps.104.4"> ד    עשה מלאכיו רוחות    משרתיו אש להט br </verse>
        <verse osisID="Ps.104.5"> ה    יסד-ארץ על-מכוניה    בל-תמוט עולם ועד br </verse>
        <verse osisID="Ps.104.6"> ו    תהום כלבוש כסיתו    על-הרים יעמדו מים br </verse>
        <verse osisID="Ps.104.7"> ז    מן-גערתך ינוסון    מן-קול רעמך יחפזון br </verse>
        <verse osisID="Ps.104.8"> ח    יעלו הרים ירדו בקעות--    אל-מקום זה יסדת להם br </verse>
        <verse osisID="Ps.104.9"> ט    גבול-שמת בל-יעברון    בל-ישבון לכסות הארץ br </verse>
        <verse osisID="Ps.104.10"> י    המשלח מעינים בנחלים    בין הרים יהלכון br </verse>
        <verse osisID="Ps.104.11"> יא    ישקו כל-חיתו שדי    ישברו פראים צמאם br </verse>
        <verse osisID="Ps.104.12"> יב    עליהם עוף-השמים ישכון    מבין עפאים יתנו-קול br </verse>
        <verse osisID="Ps.104.13"> יג    משקה הרים מעליותיו    מפרי מעשיך תשבע הארץ br </verse>
        <verse osisID="Ps.104.14"> יד    מצמיח חציר לבהמה    ועשב לעבדת האדם br להוציא לחם    מן-הארץ br </verse>
        <verse osisID="Ps.104.15"> טו    ויין ישמח לבב-אנוש--    להצהיל פנים משמן br ולחם    לבב-אנוש יסעד br </verse>
        <verse osisID="Ps.104.16"> טז    ישבעו עצי יהוה--    ארזי לבנון אשר נטע br </verse>
        <verse osisID="Ps.104.17"> יז    אשר-שם צפרים יקננו    חסידה ברושים ביתה br </verse>
        <verse osisID="Ps.104.18"> יח    הרים הגבהים ליעלים    סלעים מחסה לשפנים br </verse>
        <verse osisID="Ps.104.19"> יט    עשה ירח למועדים    שמש ידע מבואו br </verse>
        <verse osisID="Ps.104.20"> כ    תשת-חשך ויהי לילה--    בו-תרמש כל-חיתו-יער br </verse>
        <verse osisID="Ps.104.21"> כא    הכפירים שאגים לטרף    ולבקש מאל אכלם br </verse>
        <verse osisID="Ps.104.22"> כב    תזרח השמש יאספון    ואל-מעונתם ירבצון br </verse>
        <verse osisID="Ps.104.23"> כג    יצא אדם לפעלו    ולעבדתו עדי-ערב br </verse>
        <verse osisID="Ps.104.24"> כד    מה-רבו מעשיך יהוה--    כלם בחכמה עשית br מלאה הארץ    קנינך br </verse>
        <verse osisID="Ps.104.25"> כה    זה הים גדול--    ורחב ידים br שם-רמש ואין מספר    חיות קטנות עם-גדלות br </verse>
        <verse osisID="Ps.104.26"> כו    שם אניות יהלכון    לויתן זה-יצרת לשחק-בו br </verse>
        <verse osisID="Ps.104.27"> כז    כלם אליך ישברון--    לתת אכלם בעתו br </verse>
        <verse osisID="Ps.104.28"> כח    תתן להם ילקטון    תפתח ידך ישבעון טוב br </verse>
        <verse osisID="Ps.104.29"> כט    תסתיר פניך    יבהלון br תסף רוחם יגועון    ואל-עפרם ישובון br </verse>
        <verse osisID="Ps.104.30"> ל    תשלח רוחך יבראון    ותחדש פני אדמה br </verse>
        <verse osisID="Ps.104.31"> לא    יהי כבוד יהוה לעולם    ישמח יהוה במעשיו br </verse>
        <verse osisID="Ps.104.32"> לב    המביט לארץ ותרעד    יגע בהרים ויעשנו br </verse>
        <verse osisID="Ps.104.33"> לג    אשירה ליהוה בחיי    אזמרה לאלהי בעודי br </verse>
        <verse osisID="Ps.104.34"> לד    יערב עליו שיחי    אנכי אשמח ביהוה br </verse>
        <verse osisID="Ps.104.35"> לה    יתמו חטאים מן-הארץ    ורשעים עוד אינם-- br ברכי נפשי    את-יהוה br הללו-יה </verse>
      </chapter>
      <chapter osisID="Ps.105">
        <verse osisID="Ps.105.1"> א    הודו ליהוה קראו בשמו    הודיעו בעמים עלילותיו br </verse>
        <verse osisID="Ps.105.2"> ב    שירו-לו זמרו-לו    שיחו בכל-נפלאותיו br </verse>
        <verse osisID="Ps.105.3"> ג    התהללו בשם קדשו    ישמח לב מבקשי יהוה br </verse>
        <verse osisID="Ps.105.4"> ד    דרשו יהוה ועזו    בקשו פניו תמיד br </verse>
        <verse osisID="Ps.105.5"> ה    זכרו--נפלאותיו אשר-עשה    מפתיו ומשפטי-פיו br </verse>
        <verse osisID="Ps.105.6"> ו    זרע אברהם עבדו    בני יעקב בחיריו br </verse>
        <verse osisID="Ps.105.7"> ז    הוא יהוה אלהינו    בכל-הארץ משפטיו br </verse>
        <verse osisID="Ps.105.8"> ח    זכר לעולם בריתו    דבר צוה לאלף דור br </verse>
        <verse osisID="Ps.105.9"> ט    אשר כרת את-אברהם    ושבועתו לישחק br </verse>
        <verse osisID="Ps.105.10"> י    ויעמידה ליעקב לחק    לישראל ברית עולם br </verse>
        <verse osisID="Ps.105.11"> יא    לאמר--לך אתן את-ארץ-כנען    חבל נחלתכם br </verse>
        <verse osisID="Ps.105.12"> יב    בהיותם מתי מספר    כמעט וגרים בה br </verse>
        <verse osisID="Ps.105.13"> יג    ויתהלכו מגוי אל-גוי    מממלכה אל-עם אחר br </verse>
        <verse osisID="Ps.105.14"> יד    לא-הניח אדם לעשקם    ויוכח עליהם מלכים br </verse>
        <verse osisID="Ps.105.15"> טו    אל-תגעו במשיחי    ולנביאי אל-תרעו br </verse>
        <verse osisID="Ps.105.16"> טז    ויקרא רעב על-הארץ    כל-מטה-לחם שבר br </verse>
        <verse osisID="Ps.105.17"> יז    שלח לפניהם איש    לעבד נמכר יוסף br </verse>
        <verse osisID="Ps.105.18"> יח    ענו בכבל רגליו (רגלו)    ברזל באה נפשו br </verse>
        <verse osisID="Ps.105.19"> יט    עד-עת בא-דברו--    אמרת יהוה צרפתהו br </verse>
        <verse osisID="Ps.105.20"> כ    שלח מלך ויתירהו    משל עמים ויפתחהו br </verse>
        <verse osisID="Ps.105.21"> כא    שמו אדון לביתו    ומשל בכל-קנינו br </verse>
        <verse osisID="Ps.105.22"> כב    לאסר שריו בנפשו    וזקניו יחכם br </verse>
        <verse osisID="Ps.105.23"> כג    ויבא ישראל מצרים    ויעקב גר בארץ-חם br </verse>
        <verse osisID="Ps.105.24"> כד    ויפר את-עמו מאד    ויעצמהו מצריו br </verse>
        <verse osisID="Ps.105.25"> כה    הפך לבם לשנא עמו    להתנכל בעבדיו br </verse>
        <verse osisID="Ps.105.26"> כו    שלח משה עבדו    אהרן אשר בחר-בו br </verse>
        <verse osisID="Ps.105.27"> כז    שמו-בם דברי אתותיו    ומפתים בארץ חם br </verse>
        <verse osisID="Ps.105.28"> כח    שלח חשך ויחשך    ולא-מרו את-דבריו (דברו) br </verse>
        <verse osisID="Ps.105.29"> כט    הפך את-מימיהם לדם    וימת את-דגתם br </verse>
        <verse osisID="Ps.105.30"> ל    שרץ ארצם צפרדעים    בחדרי מלכיהם br </verse>
        <verse osisID="Ps.105.31"> לא    אמר ויבא ערב    כנים בכל-גבולם br </verse>
        <verse osisID="Ps.105.32"> לב    נתן גשמיהם ברד    אש להבות בארצם br </verse>
        <verse osisID="Ps.105.33"> לג    ויך גפנם ותאנתם    וישבר עץ גבולם br </verse>
        <verse osisID="Ps.105.34"> לד    אמר ויבא ארבה    וילק ואין מספר br </verse>
        <verse osisID="Ps.105.35"> לה    ויאכל כל-עשב בארצם    ויאכל פרי אדמתם br </verse>
        <verse osisID="Ps.105.36"> לו    ויך כל-בכור בארצם    ראשית לכל-אונם br </verse>
        <verse osisID="Ps.105.37"> לז    ויוציאם בכסף וזהב    ואין בשבטיו כושל br </verse>
        <verse osisID="Ps.105.38"> לח    שמח מצרים בצאתם    כי-נפל פחדם עליהם br </verse>
        <verse osisID="Ps.105.39"> לט    פרש ענן למסך    ואש להאיר לילה br </verse>
        <verse osisID="Ps.105.40"> מ    שאל ויבא שלו    ולחם שמים ישביעם br </verse>
        <verse osisID="Ps.105.41"> מא    פתח צור ויזובו מים    הלכו בציות נהר br </verse>
        <verse osisID="Ps.105.42"> מב    כי-זכר את-דבר קדשו    את-אברהם עבדו br </verse>
        <verse osisID="Ps.105.43"> מג    ויוצא עמו בששון    ברנה את-בחיריו br </verse>
        <verse osisID="Ps.105.44"> מד    ויתן להם ארצות גוים    ועמל לאמים יירשו br </verse>
        <verse osisID="Ps.105.45"> מה    בעבור ישמרו חקיו--    ותורתיו ינצרו br הללו-יה </verse>
      </chapter>
      <chapter osisID="Ps.106">
        <verse osisID="Ps.106.1"> א    הללו-יה br הודו ליהוה כי-טוב--    כי לעולם חסדו br </verse>
        <verse osisID="Ps.106.2"> ב    מי--ימלל גבורות יהוה    ישמיע כל-תהלתו br </verse>
        <verse osisID="Ps.106.3"> ג    אשרי שמרי משפט    עשה צדקה בכל-עת br </verse>
        <verse osisID="Ps.106.4"> ד    זכרני יהוה ברצון עמך    פקדני בישועתך br </verse>
        <verse osisID="Ps.106.5"> ה    לראות בטובת בחיריך--    לשמח בשמחת גויך br להתהלל    עם-נחלתך br </verse>
        <verse osisID="Ps.106.6"> ו    חטאנו עם-אבותינו    העוינו הרשענו br </verse>
        <verse osisID="Ps.106.7"> ז    אבותינו במצרים    לא-השכילו נפלאותיך-- br לא זכרו    את-רב חסדיך br וימרו על-ים    בים-סוף br </verse>
        <verse osisID="Ps.106.8"> ח    ויושיעם למען שמו--    להודיע את-גבורתו br </verse>
        <verse osisID="Ps.106.9"> ט    ויגער בים-סוף ויחרב    ויוליכם בתהמות כמדבר br </verse>
        <verse osisID="Ps.106.10"> י    ויושיעם מיד שונא    ויגאלם מיד אויב br </verse>
        <verse osisID="Ps.106.11"> יא    ויכסו-מים צריהם    אחד מהם לא נותר br </verse>
        <verse osisID="Ps.106.12"> יב    ויאמינו בדבריו    ישירו תהלתו br </verse>
        <verse osisID="Ps.106.13"> יג    מהרו שכחו מעשיו    לא-חכו לעצתו br </verse>
        <verse osisID="Ps.106.14"> יד    ויתאוו תאוה במדבר    וינסו-אל בישימון br </verse>
        <verse osisID="Ps.106.15"> טו    ויתן להם שאלתם    וישלח רזון בנפשם br </verse>
        <verse osisID="Ps.106.16"> טז    ויקנאו למשה במחנה    לאהרן קדוש יהוה br </verse>
        <verse osisID="Ps.106.17"> יז    תפתח-ארץ ותבלע דתן    ותכס על-עדת אבירם br </verse>
        <verse osisID="Ps.106.18"> יח    ותבער-אש בעדתם    להבה תלהט רשעים br </verse>
        <verse osisID="Ps.106.19"> יט    יעשו-עגל בחרב    וישתחוו למסכה br </verse>
        <verse osisID="Ps.106.20"> כ    וימירו את-כבודם    בתבנית שור אכל עשב br </verse>
        <verse osisID="Ps.106.21"> כא    שכחו אל מושיעם--    עשה גדלות במצרים br </verse>
        <verse osisID="Ps.106.22"> כב    נפלאות בארץ חם    נוראות על-ים-סוף br </verse>
        <verse osisID="Ps.106.23"> כג    ויאמר    להשמידם br לולי משה בחירו--    עמד בפרץ לפניו br להשיב חמתו    מהשחית br </verse>
        <verse osisID="Ps.106.24"> כד    וימאסו בארץ חמדה    לא-האמינו לדברו br </verse>
        <verse osisID="Ps.106.25"> כה    וירגנו באהליהם    לא שמעו בקול יהוה br </verse>
        <verse osisID="Ps.106.26"> כו    וישא ידו להם--    להפיל אותם במדבר br </verse>
        <verse osisID="Ps.106.27"> כז    ולהפיל זרעם בגוים    ולזרותם בארצות br </verse>
        <verse osisID="Ps.106.28"> כח    ויצמדו לבעל פעור    ויאכלו זבחי מתים br </verse>
        <verse osisID="Ps.106.29"> כט    ויכעיסו במעלליהם    ותפרץ-בם מגפה br </verse>
        <verse osisID="Ps.106.30"> ל    ויעמד פינחס ויפלל    ותעצר המגפה br </verse>
        <verse osisID="Ps.106.31"> לא    ותחשב לו לצדקה    לדר ודר עד-עולם br </verse>
        <verse osisID="Ps.106.32"> לב    ויקציפו על-מי מריבה    וירע למשה בעבורם br </verse>
        <verse osisID="Ps.106.33"> לג    כי-המרו את-רוחו    ויבטא בשפתיו br </verse>
        <verse osisID="Ps.106.34"> לד    לא-השמידו את-העמים--    אשר אמר יהוה להם br </verse>
        <verse osisID="Ps.106.35"> לה    ויתערבו בגוים    וילמדו מעשיהם br </verse>
        <verse osisID="Ps.106.36"> לו    ויעבדו את-עצביהם    ויהיו להם למוקש br </verse>
        <verse osisID="Ps.106.37"> לז    ויזבחו את-בניהם ואת-בנותיהם--    לשדים br </verse>
        <verse osisID="Ps.106.38"> לח    וישפכו דם נקי דם-בניהם ובנותיהם--    אשר זבחו לעצבי כנען br ותחנף הארץ    בדמים br </verse>
        <verse osisID="Ps.106.39"> לט    ויטמאו במעשיהם    ויזנו במעלליהם br </verse>
        <verse osisID="Ps.106.40"> מ    ויחר-אף יהוה בעמו    ויתעב את-נחלתו br </verse>
        <verse osisID="Ps.106.41"> מא    ויתנם ביד-גוים    וימשלו בהם שנאיהם br </verse>
        <verse osisID="Ps.106.42"> מב    וילחצום אויביהם    ויכנעו תחת ידם br </verse>
        <verse osisID="Ps.106.43"> מג    פעמים רבות    יצילם br והמה ימרו בעצתם    וימכו בעונם br </verse>
        <verse osisID="Ps.106.44"> מד    וירא בצר להם--    בשמעו את-רנתם br </verse>
        <verse osisID="Ps.106.45"> מה    ויזכר להם בריתו    וינחם כרב חסדו br </verse>
        <verse osisID="Ps.106.46"> מו    ויתן אותם לרחמים--    לפני כל-שוביהם br </verse>
        <verse osisID="Ps.106.47"> מז    הושיענו יהוה אלהינו    וקבצנו מן-הגוים br להדות לשם קדשך    להשתבח בתהלתך br </verse>
        <verse osisID="Ps.106.48"> מח    ברוך יהוה אלהי ישראל    מן-העולם ועד העולם-- br ואמר כל-העם    אמן br הללו-יה </verse>
      </chapter>
      <chapter osisID="Ps.107">
        <verse osisID="Ps.107.1"> א    הדו ליהוה כי-טוב    כי לעולם חסדו br </verse>
        <verse osisID="Ps.107.2"> ב    יאמרו גאולי יהוה--    אשר גאלם מיד-צר br </verse>
        <verse osisID="Ps.107.3"> ג    ומארצות קבצם    ממזרח וממערב מצפון ומים br </verse>
        <verse osisID="Ps.107.4"> ד    תעו במדבר בישימון דרך    עיר מושב לא מצאו br </verse>
        <verse osisID="Ps.107.5"> ה    רעבים גם-צמאים--    נפשם בהם תתעטף br </verse>
        <verse osisID="Ps.107.6"> ו    ויצעקו אל-יהוה בצר להם    ממצוקותיהם יצילם br </verse>
        <verse osisID="Ps.107.7"> ז    וידריכם בדרך ישרה--    ללכת אל-עיר מושב br </verse>
        <verse osisID="Ps.107.8"> ח    יודו ליהוה חסדו    ונפלאותיו לבני אדם br </verse>
        <verse osisID="Ps.107.9"> ט    כי-השביע נפש שקקה    ונפש רעבה מלא-טוב br </verse>
        <verse osisID="Ps.107.10"> י    ישבי חשך וצלמות    אסירי עני וברזל br </verse>
        <verse osisID="Ps.107.11"> יא    כי-המרו אמרי-אל    ועצת עליון נאצו br </verse>
        <verse osisID="Ps.107.12"> יב    ויכנע בעמל לבם    כשלו ואין עזר br </verse>
        <verse osisID="Ps.107.13"> יג    ויזעקו אל-יהוה בצר להם    ממצקותיהם יושיעם br </verse>
        <verse osisID="Ps.107.14"> יד    יוציאם מחשך וצלמות    ומוסרותיהם ינתק br </verse>
        <verse osisID="Ps.107.15"> טו    יודו ליהוה חסדו    ונפלאותיו לבני אדם br </verse>
        <verse osisID="Ps.107.16"> טז    כי-שבר דלתות נחשת    ובריחי ברזל גדע br </verse>
        <verse osisID="Ps.107.17"> יז    אולים מדרך פשעם    ומעונתיהם יתענו br </verse>
        <verse osisID="Ps.107.18"> יח    כל-אכל תתעב נפשם    ויגיעו עד-שערי מות br </verse>
        <verse osisID="Ps.107.19"> יט    ויזעקו אל-יהוה בצר להם    ממצקותיהם יושיעם br </verse>
        <verse osisID="Ps.107.20"> כ    ישלח דברו וירפאם    וימלט משחיתותם br </verse>
        <verse osisID="Ps.107.21"> כא    יודו ליהוה חסדו    ונפלאותיו לבני אדם br </verse>
        <verse osisID="Ps.107.22"> כב    ויזבחו זבחי תודה    ויספרו מעשיו ברנה br </verse>
        <verse osisID="Ps.107.23"> כג ]    יורדי הים באניות    עשי מלאכה במים רבים br </verse>
        <verse osisID="Ps.107.24"> כד ]    המה ראו מעשי יהוה    ונפלאותיו במצולה br </verse>
        <verse osisID="Ps.107.25"> כה ]    ויאמר--ויעמד רוח סערה    ותרומם גליו br </verse>
        <verse osisID="Ps.107.26"> כו ]    יעלו שמים ירדו תהומות    נפשם ברעה תתמוגג br </verse>
        <verse osisID="Ps.107.27"> כז ]    יחוגו וינועו כשכור    וכל-חכמתם תתבלע br </verse>
        <verse osisID="Ps.107.28"> כח ]    ויצעקו אל-יהוה בצר להם    וממצוקתיהם יוציאם br </verse>
        <verse osisID="Ps.107.29"> כט    יקם סערה לדממה    ויחשו גליהם br </verse>
        <verse osisID="Ps.107.30"> ל    וישמחו כי-ישתקו    וינחם אל-מחוז חפצם br </verse>
        <verse osisID="Ps.107.31"> לא    יודו ליהוה חסדו    ונפלאותיו לבני אדם br </verse>
        <verse osisID="Ps.107.32"> לב    וירוממוהו בקהל-עם    ובמושב זקנים יהללוהו br </verse>
        <verse osisID="Ps.107.33"> לג    ישם נהרות למדבר    ומצאי מים לצמאון br </verse>
        <verse osisID="Ps.107.34"> לד    ארץ פרי למלחה    מרעת יושבי בה br </verse>
        <verse osisID="Ps.107.35"> לה    ישם מדבר לאגם-מים    וארץ ציה למצאי מים br </verse>
        <verse osisID="Ps.107.36"> לו    ויושב שם רעבים    ויכוננו עיר מושב br </verse>
        <verse osisID="Ps.107.37"> לז    ויזרעו שדות ויטעו כרמים    ויעשו פרי תבואה br </verse>
        <verse osisID="Ps.107.38"> לח    ויברכם וירבו מאד    ובהמתם לא ימעיט br </verse>
        <verse osisID="Ps.107.39"> לט    וימעטו וישחו--    מעצר רעה ויגון br </verse>
        <verse osisID="Ps.107.40"> מ  ]    שפך בוז על-נדיבים    ויתעם בתהו לא-דרך br </verse>
        <verse osisID="Ps.107.41"> מא    וישגב אביון מעוני    וישם כצאן משפחות br </verse>
        <verse osisID="Ps.107.42"> מב    יראו ישרים וישמחו    וכל-עולה קפצה פיה br </verse>
        <verse osisID="Ps.107.43"> מג    מי-חכם וישמר-אלה    ויתבוננו חסדי יהוה </verse>
      </chapter>
      <chapter osisID="Ps.108">
        <verse osisID="Ps.108.1"> א-ב    שיר מזמור לדוד </verse>
        <verse osisID="Ps.108.2">נכון לבי אלהים אשירה ואזמרה אף-כבודי br </verse>
        <verse osisID="Ps.108.3"> ג    עורה הנבל וכנור    אעירה שחר br </verse>
        <verse osisID="Ps.108.4"> ד    אודך בעמים יהוה    ואזמרך בלאמים br </verse>
        <verse osisID="Ps.108.5"> ה    כי-גדול מעל-שמים חסדך    ועד-שחקים אמתך br </verse>
        <verse osisID="Ps.108.6"> ו    רומה על-שמים אלהים    ועל כל-הארץ כבודך br </verse>
        <verse osisID="Ps.108.7"> ז    למען יחלצון ידידיך    הושיעה ימינך וענני br </verse>
        <verse osisID="Ps.108.8"> ח    אלהים דבר בקדשו--אעלזה    אחלקה שכם ועמק סכות אמדד br </verse>
        <verse osisID="Ps.108.9"> ט    לי גלעד לי מנשה ואפרים מעוז ראשי    יהודה מחקקי br </verse>
        <verse osisID="Ps.108.10"> י    מואב סיר רחצי--על-אדום אשליך נעלי    עלי-פלשת אתרועע br </verse>
        <verse osisID="Ps.108.11"> יא    מי יבלני עיר מבצר    מי נחני עד-אדום br </verse>
        <verse osisID="Ps.108.12"> יב    הלא-אלהים זנחתנו    ולא-תצא אלהים בצבאתינו br </verse>
        <verse osisID="Ps.108.13"> יג    הבה-לנו עזרת מצר    ושוא תשועת אדם br [ (Psalms 108:14)  יד    באלהים נעשה-חיל    והוא יבוס צרינו  ] </verse>
      </chapter>
      <chapter osisID="Ps.109">
        <verse osisID="Ps.109.1"> א    למנצח לדוד מזמור br אלהי תהלתי    אל-תחרש br </verse>
        <verse osisID="Ps.109.2"> ב    כי פי רשע ופי-מרמה--עלי פתחו    דברו אתי לשון שקר br </verse>
        <verse osisID="Ps.109.3"> ג    ודברי שנאה סבבוני    וילחמוני חנם br </verse>
        <verse osisID="Ps.109.4"> ד    תחת-אהבתי ישטנוני    ואני תפלה br </verse>
        <verse osisID="Ps.109.5"> ה    וישימו עלי רעה תחת טובה    ושנאה תחת אהבתי br </verse>
        <verse osisID="Ps.109.6"> ו    הפקד עליו רשע    ושטן יעמד על-ימינו br </verse>
        <verse osisID="Ps.109.7"> ז    בהשפטו יצא רשע    ותפלתו תהיה לחטאה br </verse>
        <verse osisID="Ps.109.8"> ח    יהיו-ימיו מעטים    פקדתו יקח אחר br </verse>
        <verse osisID="Ps.109.9"> ט    יהיו-בניו יתומים    ואשתו אלמנה br </verse>
        <verse osisID="Ps.109.10"> י    ונוע ינועו בניו ושאלו    ודרשו מחרבותיהם br </verse>
        <verse osisID="Ps.109.11"> יא    ינקש נושה לכל-אשר-לו    ויבזו זרים יגיעו br </verse>
        <verse osisID="Ps.109.12"> יב    אל-יהי-לו משך חסד    ואל-יהי חונן ליתומיו br </verse>
        <verse osisID="Ps.109.13"> יג    יהי-אחריתו להכרית    בדור אחר ימח שמם br </verse>
        <verse osisID="Ps.109.14"> יד    יזכר עון אבתיו--אל-יהוה    וחטאת אמו אל-תמח br </verse>
        <verse osisID="Ps.109.15"> טו    יהיו נגד-יהוה תמיד    ויכרת מארץ זכרם br </verse>
        <verse osisID="Ps.109.16"> טז    יען--    אשר לא זכר עשות חסד br וירדף איש-עני ואביון--ונכאה לבב    למותת br </verse>
        <verse osisID="Ps.109.17"> יז    ויאהב קללה ותבואהו    ולא-חפץ בברכה ותרחק ממנו br </verse>
        <verse osisID="Ps.109.18"> יח    וילבש קללה כמדו    ותבא כמים בקרבו וכשמן בעצמותיו br </verse>
        <verse osisID="Ps.109.19"> יט    תהי-לו כבגד יעטה    ולמזח תמיד יחגרה br </verse>
        <verse osisID="Ps.109.20"> כ    זאת פעלת שטני מאת יהוה    והדברים רע על-נפשי br </verse>
        <verse osisID="Ps.109.21"> כא    ואתה יהוה אדני--    עשה-אתי למען שמך br כי-טוב חסדך    הצילני br </verse>
        <verse osisID="Ps.109.22"> כב    כי-עני ואביון אנכי    ולבי חלל בקרבי br </verse>
        <verse osisID="Ps.109.23"> כג    כצל-כנטותו נהלכתי    ננערתי כארבה br </verse>
        <verse osisID="Ps.109.24"> כד    ברכי כשלו מצום    ובשרי כחש משמן br </verse>
        <verse osisID="Ps.109.25"> כה    ואני הייתי חרפה להם    יראוני יניעון ראשם br </verse>
        <verse osisID="Ps.109.26"> כו    עזרני יהוה אלהי    הושיעני כחסדך br </verse>
        <verse osisID="Ps.109.27"> כז    וידעו כי-ידך זאת    אתה יהוה עשיתה br </verse>
        <verse osisID="Ps.109.28"> כח    יקללו-המה ואתה תברך    קמו ויבשו--ועבדך ישמח br </verse>
        <verse osisID="Ps.109.29"> כט    ילבשו שוטני כלמה    ויעטו כמעיל בשתם br </verse>
        <verse osisID="Ps.109.30"> ל    אודה יהוה מאד בפי    ובתוך רבים אהללנו br </verse>
        <verse osisID="Ps.109.31"> לא    כי-יעמד לימין אביון--    להושיע משפטי נפשו </verse>
      </chapter>
      <chapter osisID="Ps.110">
        <verse osisID="Ps.110.1"> א    לדוד מזמור br נאם יהוה לאדני--שב לימיני    עד-אשית איביך הדם לרגליך br </verse>
        <verse osisID="Ps.110.2"> ב    מטה-עזך--ישלח יהוה מציון    רדה בקרב איביך br </verse>
        <verse osisID="Ps.110.3"> ג    עמך נדבת    ביום חילך br בהדרי-קדש מרחם משחר    לך טל ילדתיך br </verse>
        <verse osisID="Ps.110.4"> ד    נשבע יהוה ולא ינחם--    אתה-כהן לעולם br על-דברתי    מלכי-צדק br </verse>
        <verse osisID="Ps.110.5"> ה    אדני על-ימינך    מחץ ביום-אפו מלכים br </verse>
        <verse osisID="Ps.110.6"> ו    ידין בגוים מלא גויות    מחץ ראש על-ארץ רבה br </verse>
        <verse osisID="Ps.110.7"> ז    מנחל בדרך ישתה    על-כן ירים ראש </verse>
      </chapter>
      <chapter osisID="Ps.111">
        <verse osisID="Ps.111.1"> א    הללו-יה br אודה יהוה בכל-לבב    בסוד ישרים ועדה br </verse>
        <verse osisID="Ps.111.2"> ב    גדלים מעשי יהוה    דרושים לכל-חפציהם br </verse>
        <verse osisID="Ps.111.3"> ג    הוד-והדר פעלו    וצדקתו עמדת לעד br </verse>
        <verse osisID="Ps.111.4"> ד    זכר עשה לנפלאותיו    חנון ורחום יהוה br </verse>
        <verse osisID="Ps.111.5"> ה    טרף נתן ליראיו    יזכר לעולם בריתו br </verse>
        <verse osisID="Ps.111.6"> ו    כח מעשיו הגיד לעמו--    לתת להם נחלת גוים br </verse>
        <verse osisID="Ps.111.7"> ז    מעשי ידיו אמת ומשפט    נאמנים כל-פקודיו br </verse>
        <verse osisID="Ps.111.8"> ח    סמוכים לעד לעולם    עשוים באמת וישר br </verse>
        <verse osisID="Ps.111.9"> ט    פדות שלח לעמו--    צוה-לעולם בריתו br קדוש ונורא    שמו br </verse>
        <verse osisID="Ps.111.10"> י    ראשית חכמה יראת יהוה--    שכל טוב לכל-עשיהם br תהלתו    עמדת לעד </verse>
      </chapter>
      <chapter osisID="Ps.112">
        <verse osisID="Ps.112.1"> א    הללו-יה br אשרי-איש ירא את-יהוה    במצותיו חפץ מאד br </verse>
        <verse osisID="Ps.112.2"> ב    גבור בארץ יהיה זרעו    דור ישרים יברך br </verse>
        <verse osisID="Ps.112.3"> ג    הון-ועשר בביתו    וצדקתו עמדת לעד br </verse>
        <verse osisID="Ps.112.4"> ד    זרח בחשך אור לישרים    חנון ורחום וצדיק br </verse>
        <verse osisID="Ps.112.5"> ה    טוב-איש חונן ומלוה    יכלכל דבריו במשפט br </verse>
        <verse osisID="Ps.112.6"> ו    כי-לעולם לא-ימוט    לזכר עולם יהיה צדיק br </verse>
        <verse osisID="Ps.112.7"> ז    משמועה רעה לא יירא    נכון לבו בטח ביהוה br </verse>
        <verse osisID="Ps.112.8"> ח    סמוך לבו לא יירא    עד אשר-יראה בצריו br </verse>
        <verse osisID="Ps.112.9"> ט    פזר נתן לאביונים--    צדקתו עמדת לעד br קרנו    תרום בכבוד br </verse>
        <verse osisID="Ps.112.10"> י    רשע יראה וכעס--    שניו יחרק ונמס br תאות רשעים    תאבד </verse>
      </chapter>
      <chapter osisID="Ps.113">
        <verse osisID="Ps.113.1"> א    הללו-יה br הללו עבדי יהוה    הללו את-שם יהוה br </verse>
        <verse osisID="Ps.113.2"> ב    יהי שם יהוה מברך--    מעתה ועד-עולם br </verse>
        <verse osisID="Ps.113.3"> ג    ממזרח-שמש עד-מבואו--    מהלל שם יהוה br </verse>
        <verse osisID="Ps.113.4"> ד    רם על-כל-גוים יהוה    על השמים כבודו br </verse>
        <verse osisID="Ps.113.5"> ה    מי כיהוה אלהינו--    המגביהי לשבת br </verse>
        <verse osisID="Ps.113.6"> ו    המשפילי לראות--    בשמים ובארץ br </verse>
        <verse osisID="Ps.113.7"> ז    מקימי מעפר דל    מאשפת ירים אביון br </verse>
        <verse osisID="Ps.113.8"> ח    להושיבי עם-נדיבים    עם נדיבי עמו br </verse>
        <verse osisID="Ps.113.9"> ט    מושיבי עקרת הבית--    אם-הבנים שמחה br הללו-יה </verse>
      </chapter>
      <chapter osisID="Ps.114">
        <verse osisID="Ps.114.1"> א    בצאת ישראל ממצרים    בית יעקב מעם לעז br </verse>
        <verse osisID="Ps.114.2"> ב    היתה יהודה לקדשו    ישראל ממשלותיו br </verse>
        <verse osisID="Ps.114.3"> ג    הים ראה וינס    הירדן יסב לאחור br </verse>
        <verse osisID="Ps.114.4"> ד    ההרים רקדו כאילים    גבעות כבני-צאן br </verse>
        <verse osisID="Ps.114.5"> ה    מה-לך הים כי תנוס    הירדן תסב לאחור br </verse>
        <verse osisID="Ps.114.6"> ו    ההרים תרקדו כאילים    גבעות כבני-צאן br </verse>
        <verse osisID="Ps.114.7"> ז    מלפני אדון חולי ארץ    מלפני אלוה יעקב br </verse>
        <verse osisID="Ps.114.8"> ח    ההפכי הצור אגם-מים    חלמיש למעינו-מים </verse>
      </chapter>
      <chapter osisID="Ps.115">
        <verse osisID="Ps.115.1"> א    לא לנו יהוה לא-לנו    כי-לשמך תן כבוד--על-חסדך על-אמתך br </verse>
        <verse osisID="Ps.115.2"> ב    למה יאמרו הגוים    איה-נא אלהיהם br </verse>
        <verse osisID="Ps.115.3"> ג    ואלהינו בשמים--    כל אשר-חפץ עשה br </verse>
        <verse osisID="Ps.115.4"> ד    עצביהם כסף וזהב    מעשה ידי אדם br </verse>
        <verse osisID="Ps.115.5"> ה    פה-להם ולא ידברו    עינים להם ולא יראו br </verse>
        <verse osisID="Ps.115.6"> ו    אזנים להם ולא ישמעו    אף להם ולא יריחון br </verse>
        <verse osisID="Ps.115.7"> ז    ידיהם ולא ימישון--רגליהם ולא יהלכו    לא-יהגו בגרונם br </verse>
        <verse osisID="Ps.115.8"> ח    כמוהם יהיו עשיהם--    כל אשר-בטח בהם br </verse>
        <verse osisID="Ps.115.9"> ט    ישראל בטח ביהוה    עזרם ומגנם הוא br </verse>
        <verse osisID="Ps.115.10"> י    בית אהרן בטחו ביהוה    עזרם ומגנם הוא br </verse>
        <verse osisID="Ps.115.11"> יא    יראי יהוה בטחו ביהוה    עזרם ומגנם הוא br </verse>
        <verse osisID="Ps.115.12"> יב    יהוה    זכרנו יברך br יברך את-בית ישראל    יברך את-בית אהרן br </verse>
        <verse osisID="Ps.115.13"> יג    יברך יראי יהוה--    הקטנים עם-הגדלים br </verse>
        <verse osisID="Ps.115.14"> יד    יסף יהוה עליכם    עליכם ועל בניכם br </verse>
        <verse osisID="Ps.115.15"> טו    ברוכים אתם ליהוה--    עשה שמים וארץ br </verse>
        <verse osisID="Ps.115.16"> טז    השמים שמים ליהוה    והארץ נתן לבני-אדם br </verse>
        <verse osisID="Ps.115.17"> יז    לא המתים יהללו-יה    ולא כל-ירדי דומה br </verse>
        <verse osisID="Ps.115.18"> יח    ואנחנו נברך יה--    מעתה ועד-עולם br הללו-יה </verse>
      </chapter>
      <chapter osisID="Ps.116">
        <verse osisID="Ps.116.1"> א    אהבתי כי-ישמע יהוה--    את-קולי תחנוני br </verse>
        <verse osisID="Ps.116.2"> ב    כי-הטה אזנו לי    ובימי אקרא br </verse>
        <verse osisID="Ps.116.3"> ג    אפפוני חבלי-מות--ומצרי שאול מצאוני    צרה ויגון אמצא br </verse>
        <verse osisID="Ps.116.4"> ד    ובשם-יהוה אקרא    אנה יהוה מלטה נפשי br </verse>
        <verse osisID="Ps.116.5"> ה    חנון יהוה וצדיק    ואלהינו מרחם br </verse>
        <verse osisID="Ps.116.6"> ו    שמר פתאים יהוה    דלתי ולי יהושיע br </verse>
        <verse osisID="Ps.116.7"> ז    שובי נפשי למנוחיכי    כי-יהוה גמל עליכי br </verse>
        <verse osisID="Ps.116.8"> ח    כי חלצת נפשי ממות    את-עיני מן-דמעה את-רגלי מדחי br </verse>
        <verse osisID="Ps.116.9"> ט    אתהלך לפני יהוה--    בארצות החיים br </verse>
        <verse osisID="Ps.116.10"> י    האמנתי כי אדבר    אני עניתי מאד br </verse>
        <verse osisID="Ps.116.11"> יא    אני אמרתי בחפזי    כל-האדם כזב br </verse>
        <verse osisID="Ps.116.12"> יב    מה-אשיב ליהוה--    כל-תגמולוהי עלי br </verse>
        <verse osisID="Ps.116.13"> יג    כוס-ישועות אשא    ובשם יהוה אקרא br </verse>
        <verse osisID="Ps.116.14"> יד    נדרי ליהוה אשלם    נגדה-נא לכל-עמו br </verse>
        <verse osisID="Ps.116.15"> טו    יקר בעיני יהוה--    המותה לחסידיו br </verse>
        <verse osisID="Ps.116.16"> טז    אנה יהוה    כי-אני עבדך br אני-עבדך בן-אמתך    פתחת למוסרי br </verse>
        <verse osisID="Ps.116.17"> יז    לך-אזבח זבח תודה    ובשם יהוה אקרא br </verse>
        <verse osisID="Ps.116.18"> יח    נדרי ליהוה אשלם    נגדה-נא לכל-עמו br </verse>
        <verse osisID="Ps.116.19"> יט    בחצרות בית יהוה--    בתוככי ירושלם br הללו-יה </verse>
      </chapter>
      <chapter osisID="Ps.117">
        <verse osisID="Ps.117.1"> א    הללו את-יהוה כל-גוים    שבחוהו כל-האמים br </verse>
        <verse osisID="Ps.117.2"> ב    כי גבר עלינו חסדו--    ואמת-יהוה לעולם br הללו-יה </verse>
      </chapter>
      <chapter osisID="Ps.118">
        <verse osisID="Ps.118.1"> א    הודו ליהוה כי-טוב    כי לעולם חסדו br </verse>
        <verse osisID="Ps.118.2"> ב    יאמר-נא ישראל    כי לעולם חסדו br </verse>
        <verse osisID="Ps.118.3"> ג    יאמרו-נא בית-אהרן    כי לעולם חסדו br </verse>
        <verse osisID="Ps.118.4"> ד    יאמרו-נא יראי יהוה    כי לעולם חסדו br </verse>
        <verse osisID="Ps.118.5"> ה    מן-המצר קראתי יה    ענני במרחב יה br </verse>
        <verse osisID="Ps.118.6"> ו    יהוה לי לא אירא    מה-יעשה לי אדם br </verse>
        <verse osisID="Ps.118.7"> ז    יהוה לי בעזרי    ואני אראה בשנאי br </verse>
        <verse osisID="Ps.118.8"> ח    טוב לחסות ביהוה--    מבטח באדם br </verse>
        <verse osisID="Ps.118.9"> ט    טוב לחסות ביהוה--    מבטח בנדיבים br </verse>
        <verse osisID="Ps.118.10"> י    כל-גוים סבבוני    בשם יהוה כי אמילם br </verse>
        <verse osisID="Ps.118.11"> יא    סבוני גם-סבבוני    בשם יהוה כי אמילם br </verse>
        <verse osisID="Ps.118.12"> יב    סבוני כדבורים--    דעכו כאש קוצים br בשם יהוה    כי אמילם br </verse>
        <verse osisID="Ps.118.13"> יג    דחה דחיתני לנפל    ויהוה עזרני br </verse>
        <verse osisID="Ps.118.14"> יד    עזי וזמרת יה    ויהי-לי לישועה br </verse>
        <verse osisID="Ps.118.15"> טו    קול רנה וישועה--באהלי צדיקים    ימין יהוה עשה חיל br </verse>
        <verse osisID="Ps.118.16"> טז    ימין יהוה רוממה    ימין יהוה עשה חיל br </verse>
        <verse osisID="Ps.118.17"> יז    לא-אמות כי-אחיה    ואספר מעשי יה br </verse>
        <verse osisID="Ps.118.18"> יח    יסר יסרני יה    ולמות לא נתנני br </verse>
        <verse osisID="Ps.118.19"> יט    פתחו-לי שערי-צדק    אבא-בם אודה יה br </verse>
        <verse osisID="Ps.118.20"> כ    זה-השער ליהוה    צדיקים יבאו בו br </verse>
        <verse osisID="Ps.118.21"> כא    אודך כי עניתני    ותהי-לי לישועה br </verse>
        <verse osisID="Ps.118.22"> כב    אבן מאסו הבונים--    היתה לראש פנה br </verse>
        <verse osisID="Ps.118.23"> כג    מאת יהוה היתה זאת    היא נפלאת בעינינו br </verse>
        <verse osisID="Ps.118.24"> כד    זה-היום עשה יהוה    נגילה ונשמחה בו br </verse>
        <verse osisID="Ps.118.25"> כה    אנא יהוה הושיעה נא    אנא יהוה הצליחה נא br </verse>
        <verse osisID="Ps.118.26"> כו    ברוך הבא בשם יהוה    ברכנוכם מבית יהוה br </verse>
        <verse osisID="Ps.118.27"> כז    אל יהוה--ויאר-לנו    אסרו-חג בעבתים--עד קרנות המזבח br </verse>
        <verse osisID="Ps.118.28"> כח    אלי אתה ואודך    אלהי ארוממך br </verse>
        <verse osisID="Ps.118.29"> כט    הודו ליהוה כי-טוב    כי לעולם חסדו </verse>
      </chapter>
      <chapter osisID="Ps.119">
        <verse osisID="Ps.119.1"> א    אשרי תמימי-דרך--    ההלכים בתורת יהוה br </verse>
        <verse osisID="Ps.119.2"> ב    אשרי נצרי עדתיו    בכל-לב ידרשוהו br </verse>
        <verse osisID="Ps.119.3"> ג    אף לא-פעלו עולה    בדרכיו הלכו br </verse>
        <verse osisID="Ps.119.4"> ד    אתה צויתה פקדיך--    לשמר מאד br </verse>
        <verse osisID="Ps.119.5"> ה    אחלי יכנו דרכי--    לשמר חקיך br </verse>
        <verse osisID="Ps.119.6"> ו    אז לא-אבוש--    בהביטי אל-כל-מצותיך br </verse>
        <verse osisID="Ps.119.7"> ז    אודך בישר לבב--    בלמדי משפטי צדקך br </verse>
        <verse osisID="Ps.119.8"> ח    את-חקיך אשמר    אל-תעזבני עד-מאד </verse>
        <verse osisID="Ps.119.9"> ט    במה יזכה-נער את-ארחו--    לשמר כדברך br </verse>
        <verse osisID="Ps.119.10"> י    בכל-לבי דרשתיך    אל-תשגני ממצותיך br </verse>
        <verse osisID="Ps.119.11"> יא    בלבי צפנתי אמרתך--    למען לא אחטא-לך br </verse>
        <verse osisID="Ps.119.12"> יב    ברוך אתה יהוה--    למדני חקיך br </verse>
        <verse osisID="Ps.119.13"> יג    בשפתי ספרתי--    כל משפטי-פיך br </verse>
        <verse osisID="Ps.119.14"> יד    בדרך עדותיך ששתי--    כעל כל-הון br </verse>
        <verse osisID="Ps.119.15"> טו    בפקודיך אשיחה    ואביטה ארחתיך br </verse>
        <verse osisID="Ps.119.16"> טז    בחקתיך אשתעשע    לא אשכח דברך </verse>
        <verse osisID="Ps.119.17"> יז    גמל על-עבדך אחיה    ואשמרה דברך br </verse>
        <verse osisID="Ps.119.18"> יח    גל-עיני ואביטה--    נפלאות מתורתך br </verse>
        <verse osisID="Ps.119.19"> יט    גר אנכי בארץ    אל-תסתר ממני מצותיך br </verse>
        <verse osisID="Ps.119.20"> כ    גרסה נפשי לתאבה--    אל-משפטיך בכל-עת br </verse>
        <verse osisID="Ps.119.21"> כא    גערת זדים ארורים--    השגים ממצותיך br </verse>
        <verse osisID="Ps.119.22"> כב    גל מעלי חרפה ובוז    כי עדתיך נצרתי br </verse>
        <verse osisID="Ps.119.23"> כג    גם ישבו שרים בי נדברו--    עבדך ישיח בחקיך br </verse>
        <verse osisID="Ps.119.24"> כד    גם-עדתיך שעשעי--    אנשי עצתי </verse>
        <verse osisID="Ps.119.25"> כה    דבקה לעפר נפשי    חיני כדברך br </verse>
        <verse osisID="Ps.119.26"> כו    דרכי ספרתי ותענני    למדני חקיך br </verse>
        <verse osisID="Ps.119.27"> כז    דרך-פקודיך הבינני    ואשיחה בנפלאותיך br </verse>
        <verse osisID="Ps.119.28"> כח    דלפה נפשי מתוגה    קימני כדברך br </verse>
        <verse osisID="Ps.119.29"> כט    דרך-שקר הסר ממני    ותורתך חנני br </verse>
        <verse osisID="Ps.119.30"> ל    דרך-אמונה בחרתי    משפטיך שויתי br </verse>
        <verse osisID="Ps.119.31"> לא    דבקתי בעדותיך    יהוה אל-תבישני br </verse>
        <verse osisID="Ps.119.32"> לב    דרך-מצותיך ארוץ    כי תרחיב לבי </verse>
        <verse osisID="Ps.119.33"> לג    הורני יהוה דרך חקיך    ואצרנה עקב br </verse>
        <verse osisID="Ps.119.34"> לד    הבינני ואצרה תורתך    ואשמרנה בכל-לב br </verse>
        <verse osisID="Ps.119.35"> לה    הדריכני בנתיב מצותיך    כי-בו חפצתי br </verse>
        <verse osisID="Ps.119.36"> לו    הט-לבי אל-עדותיך    ואל אל-בצע br </verse>
        <verse osisID="Ps.119.37"> לז    העבר עיני מראות שוא    בדרכך חיני br </verse>
        <verse osisID="Ps.119.38"> לח    הקם לעבדך אמרתך--    אשר ליראתך br </verse>
        <verse osisID="Ps.119.39"> לט    העבר חרפתי אשר יגרתי    כי משפטיך טובים br </verse>
        <verse osisID="Ps.119.40"> מ    הנה תאבתי לפקדיך    בצדקתך חיני </verse>
        <verse osisID="Ps.119.41"> מא    ויבאני חסדך יהוה    תשועתך כאמרתך br </verse>
        <verse osisID="Ps.119.42"> מב    ואענה חרפי דבר    כי-בטחתי בדברך br </verse>
        <verse osisID="Ps.119.43"> מג    ואל-תצל מפי דבר-אמת עד-מאד    כי למשפטך יחלתי br </verse>
        <verse osisID="Ps.119.44"> מד    ואשמרה תורתך תמיד--    לעולם ועד br </verse>
        <verse osisID="Ps.119.45"> מה    ואתהלכה ברחבה    כי פקדיך דרשתי br </verse>
        <verse osisID="Ps.119.46"> מו    ואדברה בעדתיך נגד מלכים    ולא אבוש br </verse>
        <verse osisID="Ps.119.47"> מז    ואשתעשע במצותיך    אשר אהבתי br </verse>
        <verse osisID="Ps.119.48"> מח    ואשא-כפי--אל-מצותיך אשר אהבתי    ואשיחה בחקיך </verse>
        <verse osisID="Ps.119.49"> מט    זכר-דבר לעבדך--    על אשר יחלתני br </verse>
        <verse osisID="Ps.119.50"> נ    זאת נחמתי בעניי    כי אמרתך חיתני br </verse>
        <verse osisID="Ps.119.51"> נא    זדים הליצני עד-מאד    מתורתך לא נטיתי br </verse>
        <verse osisID="Ps.119.52"> נב    זכרתי משפטיך מעולם יהוה    ואתנחם br </verse>
        <verse osisID="Ps.119.53"> נג    זלעפה אחזתני מרשעים--    עזבי תורתך br </verse>
        <verse osisID="Ps.119.54"> נד    זמרות היו-לי חקיך--    בבית מגורי br </verse>
        <verse osisID="Ps.119.55"> נה    זכרתי בלילה שמך יהוה    ואשמרה תורתך br </verse>
        <verse osisID="Ps.119.56"> נו    זאת היתה-לי    כי פקדיך נצרתי </verse>
        <verse osisID="Ps.119.57"> נז    חלקי יהוה אמרתי--    לשמר דבריך br </verse>
        <verse osisID="Ps.119.58"> נח    חליתי פניך בכל-לב    חנני כאמרתך br </verse>
        <verse osisID="Ps.119.59"> נט    חשבתי דרכי    ואשיבה רגלי אל-עדתיך br </verse>
        <verse osisID="Ps.119.60"> ס    חשתי ולא התמהמהתי--    לשמר מצותיך br </verse>
        <verse osisID="Ps.119.61"> סא    חבלי רשעים עודני    תורתך לא שכחתי br </verse>
        <verse osisID="Ps.119.62"> סב    חצות-לילה--אקום להודות לך    על משפטי צדקך br </verse>
        <verse osisID="Ps.119.63"> סג    חבר אני לכל-אשר יראוך    ולשמרי פקודיך br </verse>
        <verse osisID="Ps.119.64"> סד    חסדך יהוה מלאה הארץ    חקיך למדני </verse>
        <verse osisID="Ps.119.65"> סה    טוב עשית עם-עבדך--    יהוה כדברך br </verse>
        <verse osisID="Ps.119.66"> סו    טוב טעם ודעת למדני    כי במצותיך האמנתי br </verse>
        <verse osisID="Ps.119.67"> סז    טרם אענה אני שגג    ועתה אמרתך שמרתי br </verse>
        <verse osisID="Ps.119.68"> סח    טוב-אתה ומטיב    למדני חקיך br </verse>
        <verse osisID="Ps.119.69"> סט    טפלו עלי שקר זדים    אני בכל-לב אצר פקודיך br </verse>
        <verse osisID="Ps.119.70"> ע    טפש כחלב לבם    אני תורתך שעשעתי br </verse>
        <verse osisID="Ps.119.71"> עא    טוב-לי כי-עניתי--    למען אלמד חקיך br </verse>
        <verse osisID="Ps.119.72"> עב    טוב-לי תורת-פיך--    מאלפי זהב וכסף </verse>
        <verse osisID="Ps.119.73"> עג    ידיך עשוני ויכוננוני    הבינני ואלמדה מצותיך br </verse>
        <verse osisID="Ps.119.74"> עד    יראיך יראוני וישמחו    כי לדברך יחלתי br </verse>
        <verse osisID="Ps.119.75"> עה    ידעתי יהוה כי-צדק משפטיך    ואמונה עניתני br </verse>
        <verse osisID="Ps.119.76"> עו    יהי-נא חסדך לנחמני--    כאמרתך לעבדך br </verse>
        <verse osisID="Ps.119.77"> עז    יבאוני רחמיך ואחיה    כי-תורתך שעשעי br </verse>
        <verse osisID="Ps.119.78"> עח    יבשו זדים כי-שקר עותוני    אני אשיח בפקודיך br </verse>
        <verse osisID="Ps.119.79"> עט    ישובו לי יראיך    וידעו (וידעי) עדתיך br </verse>
        <verse osisID="Ps.119.80"> פ    יהי-לבי תמים בחקיך--    למען לא אבוש </verse>
        <verse osisID="Ps.119.81"> פא    כלתה לתשועתך נפשי    לדברך יחלתי br </verse>
        <verse osisID="Ps.119.82"> פב    כלו עיני לאמרתך--    לאמר מתי תנחמני br </verse>
        <verse osisID="Ps.119.83"> פג    כי-הייתי כנאד בקיטור--    חקיך לא שכחתי br </verse>
        <verse osisID="Ps.119.84"> פד    כמה ימי-עבדך    מתי תעשה ברדפי משפט br </verse>
        <verse osisID="Ps.119.85"> פה    כרו-לי זדים שיחות--    אשר לא כתורתך br </verse>
        <verse osisID="Ps.119.86"> פו    כל-מצותיך אמונה    שקר רדפוני עזרני br </verse>
        <verse osisID="Ps.119.87"> פז    כמעט כלוני בארץ    ואני לא-עזבתי פקדיך br </verse>
        <verse osisID="Ps.119.88"> פח    כחסדך חיני    ואשמרה עדות פיך </verse>
        <verse osisID="Ps.119.89"> פט    לעולם יהוה--    דברך נצב בשמים br </verse>
        <verse osisID="Ps.119.90"> צ    לדר ודר אמונתך    כוננת ארץ ותעמד br </verse>
        <verse osisID="Ps.119.91"> צא    למשפטיך עמדו היום    כי הכל עבדיך br </verse>
        <verse osisID="Ps.119.92"> צב    לולי תורתך שעשעי--    אז אבדתי בעניי br </verse>
        <verse osisID="Ps.119.93"> צג    לעולם לא-אשכח פקודיך    כי בם חייתני br </verse>
        <verse osisID="Ps.119.94"> צד    לך-אני הושיעני    כי פקודיך דרשתי br </verse>
        <verse osisID="Ps.119.95"> צה    לי קוו רשעים לאבדני    עדתיך אתבונן br </verse>
        <verse osisID="Ps.119.96"> צו    לכל-תכלה ראיתי קץ    רחבה מצותך מאד </verse>
        <verse osisID="Ps.119.97"> צז    מה-אהבתי תורתך    כל-היום היא שיחתי br </verse>
        <verse osisID="Ps.119.98"> צח    מאיבי תחכמני מצותך    כי לעולם היא-לי br </verse>
        <verse osisID="Ps.119.99"> צט    מכל-מלמדי השכלתי    כי עדותיך שיחה לי br </verse>
        <verse osisID="Ps.119.100"> ק    מזקנים אתבונן    כי פקודיך נצרתי br </verse>
        <verse osisID="Ps.119.101"> קא    מכל-ארח רע כלאתי רגלי--    למען אשמר דברך br </verse>
        <verse osisID="Ps.119.102"> קב    ממשפטיך לא-סרתי    כי-אתה הורתני br </verse>
        <verse osisID="Ps.119.103"> קג    מה-נמלצו לחכי אמרתך--    מדבש לפי br </verse>
        <verse osisID="Ps.119.104"> קד    מפקודיך אתבונן    על כן שנאתי כל-ארח שקר </verse>
        <verse osisID="Ps.119.105"> קה    נר-לרגלי דברך    ואור לנתיבתי br </verse>
        <verse osisID="Ps.119.106"> קו    נשבעתי ואקימה--    לשמר משפטי צדקך br </verse>
        <verse osisID="Ps.119.107"> קז    נעניתי עד-מאד    יהוה חיני כדברך br </verse>
        <verse osisID="Ps.119.108"> קח    נדבות פי רצה-נא יהוה    ומשפטיך למדני br </verse>
        <verse osisID="Ps.119.109"> קט    נפשי בכפי תמיד    ותורתך לא שכחתי br </verse>
        <verse osisID="Ps.119.110"> קי    נתנו רשעים פח לי    ומפקודיך לא תעיתי br </verse>
        <verse osisID="Ps.119.111"> קיא    נחלתי עדותיך לעולם    כי-ששון לבי המה br </verse>
        <verse osisID="Ps.119.112"> קיב    נטיתי לבי לעשות חקיך--    לעולם עקב </verse>
        <verse osisID="Ps.119.113"> קיג    סעפים שנאתי    ותורתך אהבתי br </verse>
        <verse osisID="Ps.119.114"> קיד    סתרי ומגני אתה    לדברך יחלתי br </verse>
        <verse osisID="Ps.119.115"> קטו    סורו-ממני מרעים    ואצרה מצות אלהי br </verse>
        <verse osisID="Ps.119.116"> קטז    סמכני כאמרתך ואחיה    ואל-תבישני משברי br </verse>
        <verse osisID="Ps.119.117"> קיז    סעדני ואושעה    ואשעה בחקיך תמיד br </verse>
        <verse osisID="Ps.119.118"> קיח    סלית כל-שוגים מחקיך    כי-שקר תרמיתם br </verse>
        <verse osisID="Ps.119.119"> קיט    סגים--השבת כל-רשעי-ארץ    לכן אהבתי עדתיך br </verse>
        <verse osisID="Ps.119.120"> קכ    סמר מפחדך בשרי    וממשפטיך יראתי </verse>
        <verse osisID="Ps.119.121"> קכא    עשיתי משפט וצדק    בל-תניחני לעשקי br </verse>
        <verse osisID="Ps.119.122"> קכב    ערב עבדך לטוב    אל-יעשקני זדים br </verse>
        <verse osisID="Ps.119.123"> קכג    עיני כלו לישועתך    ולאמרת צדקך br </verse>
        <verse osisID="Ps.119.124"> קכד    עשה עם-עבדך כחסדך    וחקיך למדני br </verse>
        <verse osisID="Ps.119.125"> קכה    עבדך-אני הבינני    ואדעה עדתיך br </verse>
        <verse osisID="Ps.119.126"> קכו    עת לעשות ליהוה--    הפרו תורתך br </verse>
        <verse osisID="Ps.119.127"> קכז    על-כן אהבתי מצותיך--    מזהב ומפז br </verse>
        <verse osisID="Ps.119.128"> קכח    על-כן כל-פקודי כל ישרתי    כל-ארח שקר שנאתי </verse>
        <verse osisID="Ps.119.129"> קכט    פלאות עדותיך    על-כן נצרתם נפשי br </verse>
        <verse osisID="Ps.119.130"> קל    פתח דבריך יאיר    מבין פתיים br </verse>
        <verse osisID="Ps.119.131"> קלא    פי-פערתי ואשאפה    כי למצותיך יאבתי br </verse>
        <verse osisID="Ps.119.132"> קלב    פנה-אלי וחנני--    כמשפט לאהבי שמך br </verse>
        <verse osisID="Ps.119.133"> קלג    פעמי הכן באמרתך    ואל-תשלט-בי כל-און br </verse>
        <verse osisID="Ps.119.134"> קלד    פדני מעשק אדם    ואשמרה פקודיך br </verse>
        <verse osisID="Ps.119.135"> קלה    פניך האר בעבדך    ולמדני את-חקיך br </verse>
        <verse osisID="Ps.119.136"> קלו    פלגי-מים ירדו עיני--    על לא-שמרו תורתך </verse>
        <verse osisID="Ps.119.137"> קלז    צדיק אתה יהוה    וישר משפטיך br </verse>
        <verse osisID="Ps.119.138"> קלח    צוית צדק עדתיך    ואמונה מאד br </verse>
        <verse osisID="Ps.119.139"> קלט    צמתתני קנאתי    כי-שכחו דבריך צרי br </verse>
        <verse osisID="Ps.119.140"> קמ    צרופה אמרתך מאד    ועבדך אהבה br </verse>
        <verse osisID="Ps.119.141"> קמא    צעיר אנכי ונבזה    פקדיך לא שכחתי br </verse>
        <verse osisID="Ps.119.142"> קמב    צדקתך צדק לעולם    ותורתך אמת br </verse>
        <verse osisID="Ps.119.143"> קמג    צר-ומצוק מצאוני    מצותיך שעשעי br </verse>
        <verse osisID="Ps.119.144"> קמד    צדק עדותיך לעולם    הבינני ואחיה </verse>
        <verse osisID="Ps.119.145"> קמה    קראתי בכל-לב ענני יהוה    חקיך אצרה br </verse>
        <verse osisID="Ps.119.146"> קמו    קראתיך הושיעני    ואשמרה עדתיך br </verse>
        <verse osisID="Ps.119.147"> קמז    קדמתי בנשף ואשועה    לדבריך (לדברך) יחלתי br </verse>
        <verse osisID="Ps.119.148"> קמח    קדמו עיני אשמרות--    לשיח באמרתך br </verse>
        <verse osisID="Ps.119.149"> קמט    קולי שמעה כחסדך    יהוה כמשפטך חיני br </verse>
        <verse osisID="Ps.119.150"> קנ    קרבו רדפי זמה    מתורתך רחקו br </verse>
        <verse osisID="Ps.119.151"> קנא    קרוב אתה יהוה    וכל-מצותיך אמת br </verse>
        <verse osisID="Ps.119.152"> קנב    קדם ידעתי מעדתיך    כי לעולם יסדתם </verse>
        <verse osisID="Ps.119.153"> קנג    ראה-עניי וחלצני    כי-תורתך לא שכחתי br </verse>
        <verse osisID="Ps.119.154"> קנד    ריבה ריבי וגאלני    לאמרתך חיני br </verse>
        <verse osisID="Ps.119.155"> קנה    רחוק מרשעים ישועה    כי חקיך לא דרשו br </verse>
        <verse osisID="Ps.119.156"> קנו    רחמיך רבים יהוה    כמשפטיך חיני br </verse>
        <verse osisID="Ps.119.157"> קנז    רבים רדפי וצרי    מעדותיך לא נטיתי br </verse>
        <verse osisID="Ps.119.158"> קנח    ראיתי בגדים ואתקוטטה--    אשר אמרתך לא שמרו br </verse>
        <verse osisID="Ps.119.159"> קנט    ראה כי-פקודיך אהבתי    יהוה כחסדך חיני br </verse>
        <verse osisID="Ps.119.160"> קס    ראש-דברך אמת    ולעולם כל-משפט צדקך </verse>
        <verse osisID="Ps.119.161"> קסא    שרים רדפוני חנם    ומדבריך (ומדברך) פחד לבי br </verse>
        <verse osisID="Ps.119.162"> קסב    שש אנכי על-אמרתך--    כמוצא שלל רב br </verse>
        <verse osisID="Ps.119.163"> קסג    שקר שנאתי ואתעבה    תורתך אהבתי br </verse>
        <verse osisID="Ps.119.164"> קסד    שבע ביום הללתיך--    על משפטי צדקך br </verse>
        <verse osisID="Ps.119.165"> קסה    שלום רב לאהבי תורתך    ואין-למו מכשול br </verse>
        <verse osisID="Ps.119.166"> קסו    שברתי לישועתך יהוה    ומצותיך עשיתי br </verse>
        <verse osisID="Ps.119.167"> קסז    שמרה נפשי עדתיך    ואהבם מאד br </verse>
        <verse osisID="Ps.119.168"> קסח    שמרתי פקודיך ועדתיך    כי כל-דרכי נגדך </verse>
        <verse osisID="Ps.119.169"> קסט    תקרב רנתי לפניך יהוה    כדברך הבינני br </verse>
        <verse osisID="Ps.119.170"> קע    תבוא תחנתי לפניך    כאמרתך הצילני br </verse>
        <verse osisID="Ps.119.171"> קעא    תבענה שפתי תהלה    כי תלמדני חקיך br </verse>
        <verse osisID="Ps.119.172"> קעב    תען לשוני אמרתך    כי כל-מצותיך צדק br </verse>
        <verse osisID="Ps.119.173"> קעג    תהי-ידך לעזרני    כי פקודיך בחרתי br </verse>
        <verse osisID="Ps.119.174"> קעד    תאבתי לישועתך יהוה    ותורתך שעשעי br </verse>
        <verse osisID="Ps.119.175"> קעה    תחי-נפשי ותהללך    ומשפטך יעזרני br </verse>
        <verse osisID="Ps.119.176"> קעו    תעיתי--    כשה אבד בקש עבדך br כי מצותיך    לא שכחתי </verse>
      </chapter>
      <chapter osisID="Ps.120">
        <verse osisID="Ps.120.1"> א    שיר המעלות br אל-יהוה בצרתה לי--    קראתי ויענני br </verse>
        <verse osisID="Ps.120.2"> ב    יהוה--הצילה נפשי משפת-שקר    מלשון רמיה br </verse>
        <verse osisID="Ps.120.3"> ג    מה-יתן לך ומה-יסיף לך--    לשון רמיה br </verse>
        <verse osisID="Ps.120.4"> ד    חצי גבור שנונים    עם גחלי רתמים br </verse>
        <verse osisID="Ps.120.5"> ה    אויה-לי כי-גרתי משך    שכנתי עם-אהלי קדר br </verse>
        <verse osisID="Ps.120.6"> ו    רבת שכנה-לה נפשי--    עם שונא שלום br </verse>
        <verse osisID="Ps.120.7"> ז    אני-שלום וכי אדבר    המה למלחמה </verse>
      </chapter>
      <chapter osisID="Ps.121">
        <verse osisID="Ps.121.1"> א    שיר למעלות br אשא עיני אל-ההרים--    מאין יבא עזרי br </verse>
        <verse osisID="Ps.121.2"> ב    עזרי מעם יהוה--    עשה שמים וארץ br </verse>
        <verse osisID="Ps.121.3"> ג    אל-יתן למוט רגלך    אל-ינום שמרך br </verse>
        <verse osisID="Ps.121.4"> ד    הנה לא-ינום ולא יישן--    שומר ישראל br </verse>
        <verse osisID="Ps.121.5"> ה    יהוה שמרך    יהוה צלך על-יד ימינך br </verse>
        <verse osisID="Ps.121.6"> ו    יומם השמש לא-יככה    וירח בלילה br </verse>
        <verse osisID="Ps.121.7"> ז    יהוה ישמרך מכל-רע    ישמר את-נפשך br </verse>
        <verse osisID="Ps.121.8"> ח    יהוה ישמר-צאתך ובואך--    מעתה ועד-עולם </verse>
      </chapter>
      <chapter osisID="Ps.122">
        <verse osisID="Ps.122.1"> א    שיר המעלות לדוד br שמחתי באמרים לי--    בית יהוה נלך br </verse>
        <verse osisID="Ps.122.2"> ב    עמדות היו רגלינו--    בשעריך ירושלם br </verse>
        <verse osisID="Ps.122.3"> ג    ירושלם הבנויה--    כעיר שחברה-לה יחדו br </verse>
        <verse osisID="Ps.122.4"> ד    ששם עלו שבטים שבטי-יה--עדות לישראל    להדות לשם יהוה br </verse>
        <verse osisID="Ps.122.5"> ה    כי שמה ישבו כסאות למשפט    כסאות לבית דוד br </verse>
        <verse osisID="Ps.122.6"> ו    שאלו שלום ירושלם    ישליו אהביך br </verse>
        <verse osisID="Ps.122.7"> ז    יהי-שלום בחילך    שלוה בארמנותיך br </verse>
        <verse osisID="Ps.122.8"> ח    למען אחי ורעי--    אדברה-נא שלום בך br </verse>
        <verse osisID="Ps.122.9"> ט    למען בית-יהוה אלהינו--    אבקשה טוב לך </verse>
      </chapter>
      <chapter osisID="Ps.123">
        <verse osisID="Ps.123.1"> א    שיר המעלות br אליך נשאתי את-עיני--    הישבי בשמים br </verse>
        <verse osisID="Ps.123.2"> ב    הנה כעיני עבדים    אל-יד אדוניהם-- br כעיני שפחה    אל-יד גברתה br כן עינינו אל-יהוה אלהינו--    עד שיחננו br </verse>
        <verse osisID="Ps.123.3"> ג    חננו יהוה חננו    כי-רב שבענו בוז br </verse>
        <verse osisID="Ps.123.4"> ד    רבת    שבעה-לה נפשנו br הלעג השאננים    הבוז לגאיונים (לגאי יונים) </verse>
      </chapter>
      <chapter osisID="Ps.124">
        <verse osisID="Ps.124.1"> א    שיר המעלות לדוד br לולי יהוה שהיה לנו--    יאמר-נא ישראל br </verse>
        <verse osisID="Ps.124.2"> ב    לולי יהוה שהיה לנו--    בקום עלינו אדם br </verse>
        <verse osisID="Ps.124.3"> ג    אזי חיים בלעונו--    בחרות אפם בנו br </verse>
        <verse osisID="Ps.124.4"> ד    אזי המים שטפונו--    נחלה עבר על-נפשנו br </verse>
        <verse osisID="Ps.124.5"> ה    אזי עבר על-נפשנו--    המים הזידונים br </verse>
        <verse osisID="Ps.124.6"> ו    ברוך יהוה--    שלא נתננו טרף לשניהם br </verse>
        <verse osisID="Ps.124.7"> ז    נפשנו--    כצפור נמלטה מפח יוקשים br הפח נשבר    ואנחנו נמלטנו br </verse>
        <verse osisID="Ps.124.8"> ח    עזרנו בשם יהוה--    עשה שמים וארץ </verse>
      </chapter>
      <chapter osisID="Ps.125">
        <verse osisID="Ps.125.1"> א    שיר המעלות br הבטחים ביהוה--    כהר-ציון לא-ימוט לעולם ישב br </verse>
        <verse osisID="Ps.125.2"> ב    ירושלם--    הרים סביב לה br ויהוה סביב לעמו--    מעתה ועד-עולם br </verse>
        <verse osisID="Ps.125.3"> ג    כי לא ינוח שבט הרשע--    על גורל הצדיקים br למען לא-ישלחו הצדיקים בעולתה    ידיהם br </verse>
        <verse osisID="Ps.125.4"> ד    היטיבה יהוה לטובים    ולישרים בלבותם br </verse>
        <verse osisID="Ps.125.5"> ה    והמטים עקלקלותם--    יוליכם יהוה את-פעלי האון br שלום    על-ישראל </verse>
      </chapter>
      <chapter osisID="Ps.126">
        <verse osisID="Ps.126.1"> א    שיר המעלות br בשוב יהוה את-שיבת ציון--    היינו כחלמים br </verse>
        <verse osisID="Ps.126.2"> ב    אז ימלא שחוק פינו--    ולשוננו רנה br אז יאמרו בגוים--    הגדיל יהוה לעשות עם-אלה br </verse>
        <verse osisID="Ps.126.3"> ג    הגדיל יהוה לעשות עמנו--    היינו שמחים br </verse>
        <verse osisID="Ps.126.4"> ד    שובה יהוה את-שבותנו (שביתנו)--    כאפיקים בנגב br </verse>
        <verse osisID="Ps.126.5"> ה    הזרעים בדמעה--    ברנה יקצרו br </verse>
        <verse osisID="Ps.126.6"> ו    הלוך ילך ובכה--    נשא משך-הזרע br בא-יבא ברנה--    נשא אלמתיו </verse>
      </chapter>
      <chapter osisID="Ps.127">
        <verse osisID="Ps.127.1"> א    שיר המעלות לשלמה br אם-יהוה לא-יבנה בית--    שוא עמלו בוניו בו br אם-יהוה לא-ישמר-עיר    שוא שקד שומר br </verse>
        <verse osisID="Ps.127.2"> ב    שוא לכם משכימי קום    מאחרי-שבת-- br אכלי    לחם העצבים br כן יתן לידידו    שנא br </verse>
        <verse osisID="Ps.127.3"> ג    הנה נחלת יהוה בנים    שכר פרי הבטן br </verse>
        <verse osisID="Ps.127.4"> ד    כחצים ביד-גבור--    כן בני הנעורים br </verse>
        <verse osisID="Ps.127.5"> ה    אשרי הגבר--    אשר מלא את-אשפתו מהם br לא-יבשו--    כי-ידברו את-אויבים בשער </verse>
      </chapter>
      <chapter osisID="Ps.128">
        <verse osisID="Ps.128.1"> א    שיר המעלות br אשרי כל-ירא יהוה--    ההלך בדרכיו br </verse>
        <verse osisID="Ps.128.2"> ב    יגיע כפיך כי תאכל    אשריך וטוב לך br </verse>
        <verse osisID="Ps.128.3"> ג    אשתך כגפן פריה--    בירכתי ביתך br בניך כשתלי זיתים--    סביב לשלחנך br </verse>
        <verse osisID="Ps.128.4"> ד    הנה כי-כן יברך גבר--    ירא יהוה br </verse>
        <verse osisID="Ps.128.5"> ה    יברכך יהוה מציון    וראה בטוב ירושלם--כל ימי חייך br </verse>
        <verse osisID="Ps.128.6"> ו    וראה-בנים לבניך    שלום על-ישראל </verse>
      </chapter>
      <chapter osisID="Ps.129">
        <verse osisID="Ps.129.1"> א    שיר המעלות br רבת צררוני מנעורי--    יאמר-נא ישראל br </verse>
        <verse osisID="Ps.129.2"> ב    רבת צררוני מנעורי    גם לא-יכלו לי br </verse>
        <verse osisID="Ps.129.3"> ג    על-גבי חרשו חרשים    האריכו למענותם (למעניתם) br </verse>
        <verse osisID="Ps.129.4"> ד    יהוה צדיק    קצץ עבות רשעים br </verse>
        <verse osisID="Ps.129.5"> ה    יבשו ויסגו אחור--    כל שנאי ציון br </verse>
        <verse osisID="Ps.129.6"> ו    יהיו כחציר גגות--    שקדמת שלף יבש br </verse>
        <verse osisID="Ps.129.7"> ז    שלא מלא כפו קוצר    וחצנו מעמר br </verse>
        <verse osisID="Ps.129.8"> ח    ולא אמרו העברים--    ברכת-יהוה אליכם br ברכנו אתכם    בשם יהוה </verse>
      </chapter>
      <chapter osisID="Ps.130">
        <verse osisID="Ps.130.1"> א    שיר המעלות br ממעמקים קראתיך    יהוה br </verse>
        <verse osisID="Ps.130.2"> ב    אדני    שמעה בקולי br תהיינה אזניך קשבות--    לקול תחנוני br </verse>
        <verse osisID="Ps.130.3"> ג    אם-עונות תשמר-יה--    אדני מי יעמד br </verse>
        <verse osisID="Ps.130.4"> ד    כי-עמך הסליחה--    למען תורא br </verse>
        <verse osisID="Ps.130.5"> ה    קויתי יהוה קותה נפשי    ולדברו הוחלתי br </verse>
        <verse osisID="Ps.130.6"> ו    נפשי לאדני--    משמרים לבקר שמרים לבקר br </verse>
        <verse osisID="Ps.130.7"> ז    יחל ישראל אל-יהוה    כי-עם-יהוה החסד והרבה עמו פדות br </verse>
        <verse osisID="Ps.130.8"> ח    והוא יפדה את-ישראל--    מכל עונתיו </verse>
      </chapter>
      <chapter osisID="Ps.131">
        <verse osisID="Ps.131.1"> א    שיר המעלות לדוד br יהוה לא-גבה לבי--    ולא-רמו עיני br ולא-הלכתי    בגדלות ובנפלאות ממני br </verse>
        <verse osisID="Ps.131.2"> ב    אם-לא שויתי ודוממתי--    נפשי br כגמל עלי אמו    כגמל עלי נפשי br </verse>
        <verse osisID="Ps.131.3"> ג    יחל ישראל אל-יהוה--    מעתה ועד-עולם </verse>
      </chapter>
      <chapter osisID="Ps.132">
        <verse osisID="Ps.132.1"> א    שיר המעלות br זכור-יהוה לדוד--    את כל-ענותו br </verse>
        <verse osisID="Ps.132.2"> ב    אשר נשבע ליהוה    נדר לאביר יעקב br </verse>
        <verse osisID="Ps.132.3"> ג    אם-אבא באהל ביתי    אם-אעלה על-ערש יצועי br </verse>
        <verse osisID="Ps.132.4"> ד    אם אתן שנת לעיני    לעפעפי תנומה br </verse>
        <verse osisID="Ps.132.5"> ה    עד-אמצא מקום ליהוה    משכנות לאביר יעקב br </verse>
        <verse osisID="Ps.132.6"> ו    הנה-שמענוה באפרתה    מצאנוה בשדי-יער br </verse>
        <verse osisID="Ps.132.7"> ז    נבואה למשכנותיו    נשתחוה להדם רגליו br </verse>
        <verse osisID="Ps.132.8"> ח    קומה יהוה למנוחתך    אתה וארון עזך br </verse>
        <verse osisID="Ps.132.9"> ט    כהניך ילבשו-צדק    וחסידיך ירננו br </verse>
        <verse osisID="Ps.132.10"> י    בעבור דוד עבדך--    אל-תשב פני משיחך br </verse>
        <verse osisID="Ps.132.11"> יא    נשבע-יהוה לדוד אמת--    לא-ישוב ממנה br מפרי בטנך--    אשית לכסא-לך br </verse>
        <verse osisID="Ps.132.12"> יב    אם-ישמרו בניך בריתי--    ועדתי זו אלמדם br גם-בניהם עדי-עד--    ישבו לכסא-לך br </verse>
        <verse osisID="Ps.132.13"> יג    כי-בחר יהוה בציון    אוה למושב לו br </verse>
        <verse osisID="Ps.132.14"> יד    זאת-מנוחתי עדי-עד    פה-אשב כי אותיה br </verse>
        <verse osisID="Ps.132.15"> טו    צידה ברך אברך    אביוניה אשביע לחם br </verse>
        <verse osisID="Ps.132.16"> טז    וכהניה אלביש ישע    וחסידיה רנן ירננו br </verse>
        <verse osisID="Ps.132.17"> יז    שם אצמיח קרן לדוד    ערכתי נר למשיחי br </verse>
        <verse osisID="Ps.132.18"> יח    אויביו אלביש בשת    ועליו יציץ נזרו </verse>
      </chapter>
      <chapter osisID="Ps.133">
        <verse osisID="Ps.133.1"> א    שיר המעלות לדוד br הנה מה-טוב ומה-נעים--    שבת אחים גם-יחד br </verse>
        <verse osisID="Ps.133.2"> ב    כשמן הטוב    על-הראש-- br ירד    על-הזקן זקן-אהרן br שירד    על-פי מדותיו br </verse>
        <verse osisID="Ps.133.3"> ג    כטל-חרמון--    שירד על-הררי ציון br כי שם צוה יהוה    את-הברכה-- br חיים    עד-העולם </verse>
      </chapter>
      <chapter osisID="Ps.134">
        <verse osisID="Ps.134.1"> א    שיר המעלות br הנה ברכו את-יהוה    כל-עבדי יהוה-- br העמדים בבית-יהוה    בלילות br </verse>
        <verse osisID="Ps.134.2"> ב    שאו-ידכם קדש    וברכו את-יהוה br </verse>
        <verse osisID="Ps.134.3"> ג    יברכך יהוה מציון    עשה שמים וארץ </verse>
      </chapter>
      <chapter osisID="Ps.135">
        <verse osisID="Ps.135.1"> א    הללו-יה br הללו את-שם יהוה    הללו עבדי יהוה br </verse>
        <verse osisID="Ps.135.2"> ב    שעמדים בבית יהוה--    בחצרות בית אלהינו br </verse>
        <verse osisID="Ps.135.3"> ג    הללו-יה כי-טוב יהוה    זמרו לשמו כי נעים br </verse>
        <verse osisID="Ps.135.4"> ד    כי-יעקב בחר לו יה    ישראל לסגלתו br </verse>
        <verse osisID="Ps.135.5"> ה    כי אני ידעתי כי-גדול יהוה    ואדנינו מכל-אלהים br </verse>
        <verse osisID="Ps.135.6"> ו    כל אשר-חפץ יהוה    עשה br בשמים ובארץ--    בימים וכל-תהמות br </verse>
        <verse osisID="Ps.135.7"> ז    מעלה נשאים    מקצה הארץ br ברקים למטר עשה    מוצא-רוח מאוצרותיו br </verse>
        <verse osisID="Ps.135.8"> ח    שהכה בכורי מצרים--    מאדם עד-בהמה br </verse>
        <verse osisID="Ps.135.9"> ט    שלח אותת ומפתים--בתוככי מצרים    בפרעה ובכל-עבדיו br </verse>
        <verse osisID="Ps.135.10"> י    שהכה גוים רבים    והרג מלכים עצומים br </verse>
        <verse osisID="Ps.135.11"> יא    לסיחון מלך האמרי ולעוג מלך הבשן    ולכל ממלכות כנען br </verse>
        <verse osisID="Ps.135.12"> יב    ונתן ארצם נחלה--    נחלה לישראל עמו br </verse>
        <verse osisID="Ps.135.13"> יג    יהוה שמך לעולם    יהוה זכרך לדר-ודר br </verse>
        <verse osisID="Ps.135.14"> יד    כי-ידין יהוה עמו    ועל-עבדיו יתנחם br </verse>
        <verse osisID="Ps.135.15"> טו    עצבי הגוים כסף וזהב    מעשה ידי אדם br </verse>
        <verse osisID="Ps.135.16"> טז    פה-להם ולא ידברו    עינים להם ולא יראו br </verse>
        <verse osisID="Ps.135.17"> יז    אזנים להם ולא יאזינו    אף אין-יש-רוח בפיהם br </verse>
        <verse osisID="Ps.135.18"> יח    כמוהם יהיו עשיהם--    כל אשר-בטח בהם br </verse>
        <verse osisID="Ps.135.19"> יט    בית ישראל ברכו את-יהוה    בית אהרן ברכו את-יהוה br </verse>
        <verse osisID="Ps.135.20"> כ    בית הלוי ברכו את-יהוה    יראי יהוה ברכו את-יהוה br </verse>
        <verse osisID="Ps.135.21"> כא    ברוך יהוה מציון--    שכן ירושלם br הללו-יה </verse>
      </chapter>
      <chapter osisID="Ps.136">
        <verse osisID="Ps.136.1"> א    הודו ליהוה כי-טוב    כי לעולם חסדו br </verse>
        <verse osisID="Ps.136.2"> ב    הודו לאלהי האלהים    כי לעולם חסדו br </verse>
        <verse osisID="Ps.136.3"> ג    הודו לאדני האדנים    כי לעולם חסדו br </verse>
        <verse osisID="Ps.136.4"> ד    לעשה נפלאות גדלות לבדו    כי לעולם חסדו br </verse>
        <verse osisID="Ps.136.5"> ה    לעשה השמים בתבונה    כי לעולם חסדו br </verse>
        <verse osisID="Ps.136.6"> ו    לרקע הארץ על-המים    כי לעולם חסדו br </verse>
        <verse osisID="Ps.136.7"> ז    לעשה אורים גדלים    כי לעולם חסדו br </verse>
        <verse osisID="Ps.136.8"> ח    את-השמש לממשלת ביום    כי לעולם חסדו br </verse>
        <verse osisID="Ps.136.9"> ט    את-הירח וכוכבים לממשלות בלילה    כי לעולם חסדו br </verse>
        <verse osisID="Ps.136.10"> י    למכה מצרים בבכוריהם    כי לעולם חסדו br </verse>
        <verse osisID="Ps.136.11"> יא    ויוצא ישראל מתוכם    כי לעולם חסדו br </verse>
        <verse osisID="Ps.136.12"> יב    ביד חזקה ובזרוע נטויה    כי לעולם חסדו br </verse>
        <verse osisID="Ps.136.13"> יג    לגזר ים-סוף לגזרים    כי לעולם חסדו br </verse>
        <verse osisID="Ps.136.14"> יד    והעביר ישראל בתוכו    כי לעולם חסדו br </verse>
        <verse osisID="Ps.136.15"> טו    ונער פרעה וחילו בים-סוף    כי לעולם חסדו br </verse>
        <verse osisID="Ps.136.16"> טז    למוליך עמו במדבר    כי לעולם חסדו br </verse>
        <verse osisID="Ps.136.17"> יז    למכה מלכים גדלים    כי לעולם חסדו br </verse>
        <verse osisID="Ps.136.18"> יח    ויהרג מלכים אדירים    כי לעולם חסדו br </verse>
        <verse osisID="Ps.136.19"> יט    לסיחון מלך האמרי    כי לעולם חסדו br </verse>
        <verse osisID="Ps.136.20"> כ    ולעוג מלך הבשן    כי לעולם חסדו br </verse>
        <verse osisID="Ps.136.21"> כא    ונתן ארצם לנחלה    כי לעולם חסדו br </verse>
        <verse osisID="Ps.136.22"> כב    נחלה לישראל עבדו    כי לעולם חסדו br </verse>
        <verse osisID="Ps.136.23"> כג    שבשפלנו זכר לנו    כי לעולם חסדו br </verse>
        <verse osisID="Ps.136.24"> כד    ויפרקנו מצרינו    כי לעולם חסדו br </verse>
        <verse osisID="Ps.136.25"> כה    נתן לחם לכל-בשר    כי לעולם חסדו br </verse>
        <verse osisID="Ps.136.26"> כו    הודו לאל השמים    כי לעולם חסדו </verse>
      </chapter>
      <chapter osisID="Ps.137">
        <verse osisID="Ps.137.1"> א    על נהרות בבל--שם ישבנו גם-בכינו    בזכרנו את-ציון br </verse>
        <verse osisID="Ps.137.2"> ב    על-ערבים בתוכה--    תלינו כנרותינו br </verse>
        <verse osisID="Ps.137.3"> ג    כי שם שאלונו שובינו דברי-שיר--    ותוללינו שמחה br שירו לנו    משיר ציון br </verse>
        <verse osisID="Ps.137.4"> ד    איך--נשיר את-שיר-יהוה    על אדמת נכר br </verse>
        <verse osisID="Ps.137.5"> ה    אם-אשכחך ירושלם--    תשכח ימיני br </verse>
        <verse osisID="Ps.137.6"> ו    תדבק-לשוני לחכי--    אם-לא אזכרכי br אם-לא אעלה את-ירושלם--    על ראש שמחתי br </verse>
        <verse osisID="Ps.137.7"> ז    זכר יהוה לבני אדום--    את יום ירושלם br האמרים ערו ערו--    עד היסוד בה br </verse>
        <verse osisID="Ps.137.8"> ח    בת-בבל    השדודה br אשרי שישלם-לך--    את-גמולך שגמלת לנו br </verse>
        <verse osisID="Ps.137.9"> ט    אשרי שיאחז ונפץ את-עלליך--    אל-הסלע </verse>
      </chapter>
      <chapter osisID="Ps.138">
        <verse osisID="Ps.138.1"> א    לדוד  אודך בכל-לבי    נגד אלהים אזמרך br </verse>
        <verse osisID="Ps.138.2"> ב    אשתחוה אל-היכל קדשך    ואודה את-שמך-- br על-חסדך    ועל-אמתך br כי-הגדלת על-כל-שמך    אמרתך br </verse>
        <verse osisID="Ps.138.3"> ג    ביום קראתי ותענני    תרהבני בנפשי עז br </verse>
        <verse osisID="Ps.138.4"> ד    יודוך יהוה כל-מלכי-ארץ    כי שמעו אמרי-פיך br </verse>
        <verse osisID="Ps.138.5"> ה    וישירו בדרכי יהוה    כי-גדול כבוד יהוה br </verse>
        <verse osisID="Ps.138.6"> ו    כי-רם יהוה ושפל יראה    וגבה ממרחק יידע br </verse>
        <verse osisID="Ps.138.7"> ז    אם-אלך בקרב צרה--    תחיני br על אף איבי תשלח ידך    ותושיעני ימינך br </verse>
        <verse osisID="Ps.138.8"> ח    יהוה יגמר בעדי    יהוה חסדך לעולם מעשי ידיך אל-תרף </verse>
      </chapter>
      <chapter osisID="Ps.139">
        <verse osisID="Ps.139.1"> א    למנצח לדוד מזמור br יהוה חקרתני    ותדע br </verse>
        <verse osisID="Ps.139.2"> ב    אתה ידעת שבתי וקומי    בנתה לרעי מרחוק br </verse>
        <verse osisID="Ps.139.3"> ג    ארחי ורבעי זרית    וכל-דרכי הסכנתה br </verse>
        <verse osisID="Ps.139.4"> ד    כי אין מלה בלשוני    הן יהוה ידעת כלה br </verse>
        <verse osisID="Ps.139.5"> ה    אחור וקדם צרתני    ותשת עלי כפכה br </verse>
        <verse osisID="Ps.139.6"> ו    פלאיה (פליאה) דעת ממני    נשגבה לא-אוכל לה br </verse>
        <verse osisID="Ps.139.7"> ז    אנה אלך מרוחך    ואנה מפניך אברח br </verse>
        <verse osisID="Ps.139.8"> ח    אם אסק שמים שם אתה    ואציעה שאול הנך br </verse>
        <verse osisID="Ps.139.9"> ט    אשא כנפי-שחר    אשכנה באחרית ים br </verse>
        <verse osisID="Ps.139.10"> י    גם-שם ידך תנחני    ותאחזני ימינך br </verse>
        <verse osisID="Ps.139.11"> יא    ואמר אך-חשך ישופני    ולילה אור בעדני br </verse>
        <verse osisID="Ps.139.12"> יב    גם-חשך    לא-יחשיך ממך br ולילה כיום יאיר--    כחשיכה כאורה br </verse>
        <verse osisID="Ps.139.13"> יג    כי-אתה קנית כליתי    תסכני בבטן אמי br </verse>
        <verse osisID="Ps.139.14"> יד    אודך--    על כי נוראות נפליתי br נפלאים מעשיך    ונפשי ידעת מאד br </verse>
        <verse osisID="Ps.139.15"> טו    לא-נכחד עצמי    ממך br אשר-עשיתי בסתר    רקמתי בתחתיות ארץ br </verse>
        <verse osisID="Ps.139.16"> טז    גלמי ראו עיניך    ועל-ספרך כלם יכתבו br ימים יצרו    ולא (ולו) אחד בהם br </verse>
        <verse osisID="Ps.139.17"> יז    ולי--מה-יקרו רעיך אל    מה עצמו ראשיהם br </verse>
        <verse osisID="Ps.139.18"> יח    אספרם מחול ירבון    הקיצתי ועודי עמך br </verse>
        <verse osisID="Ps.139.19"> יט    אם-תקטל אלוה רשע    ואנשי דמים סורו מני br </verse>
        <verse osisID="Ps.139.20"> כ    אשר ימרוך למזמה    נשוא לשוא עריך br </verse>
        <verse osisID="Ps.139.21"> כא    הלוא-משנאיך יהוה אשנא    ובתקוממיך אתקוטט br </verse>
        <verse osisID="Ps.139.22"> כב    תכלית שנאה שנאתים    לאויבים היו לי br </verse>
        <verse osisID="Ps.139.23"> כג    חקרני אל ודע לבבי    בחנני ודע שרעפי br </verse>
        <verse osisID="Ps.139.24"> כד    וראה אם-דרך-עצב בי    ונחני בדרך עולם </verse>
      </chapter>
      <chapter osisID="Ps.140">
        <verse osisID="Ps.140.1"> א    למנצח מזמור לדוד br </verse>
        <verse osisID="Ps.140.2"> ב    חלצני יהוה מאדם רע    מאיש חמסים תנצרני br </verse>
        <verse osisID="Ps.140.3"> ג    אשר חשבו רעות בלב    כל-יום יגורו מלחמות br </verse>
        <verse osisID="Ps.140.4"> ד    שננו לשונם כמו-נחש    חמת עכשוב--תחת שפתימו סלה br </verse>
        <verse osisID="Ps.140.5"> ה    שמרני יהוה מידי רשע--    מאיש חמסים תנצרני br אשר חשבו    לדחות פעמי br </verse>
        <verse osisID="Ps.140.6"> ו    טמנו גאים פח לי--    וחבלים פרשו רשת ליד-מעגל br מקשים שתו-לי    סלה br </verse>
        <verse osisID="Ps.140.7"> ז    אמרתי ליהוה אלי אתה    האזינה יהוה קול תחנוני br </verse>
        <verse osisID="Ps.140.8"> ח    יהוה אדני עז ישועתי    סכתה לראשי ביום נשק br </verse>
        <verse osisID="Ps.140.9"> ט    אל-תתן יהוה מאויי רשע    זממו אל-תפק ירומו סלה br </verse>
        <verse osisID="Ps.140.10"> י    ראש מסבי--    עמל שפתימו יכסומו (יכסימו) br </verse>
        <verse osisID="Ps.140.11"> יא    ימיטו (ימוטו) עליהם גחלים    באש יפלם במהמרות בל-יקומו br </verse>
        <verse osisID="Ps.140.12"> יב    איש לשון בל-יכון בארץ    איש-חמס רע--יצודנו למדחפת br </verse>
        <verse osisID="Ps.140.13"> יג    ידעת (ידעתי)--כי-יעשה יהוה דין עני    משפט אבינים br [ (Psalms 140:14)  יד    אך צדיקים יודו לשמך    ישבו ישרים את-פניך  ] </verse>
      </chapter>
      <chapter osisID="Ps.141">
        <verse osisID="Ps.141.1"> א    מזמור לדוד br יהוה קראתיך חושה לי    האזינה קולי בקראי-לך br </verse>
        <verse osisID="Ps.141.2"> ב    תכון תפלתי קטרת לפניך    משאת כפי מנחת-ערב br </verse>
        <verse osisID="Ps.141.3"> ג    שיתה יהוה שמרה לפי    נצרה על-דל שפתי br </verse>
        <verse osisID="Ps.141.4"> ד    אל-תט-לבי    לדבר רע br להתעולל עללות    ברשע-- br את-אישים    פעלי-און br ובל-אלחם    במנעמיהם br </verse>
        <verse osisID="Ps.141.5"> ה    יהלמני צדיק חסד    ויוכיחני-- br שמן ראש    אל-יני ראשי br כי-עוד ותפלתי    ברעותיהם br </verse>
        <verse osisID="Ps.141.6"> ו    נשמטו בידי-סלע שפטיהם    ושמעו אמרי כי נעמו br </verse>
        <verse osisID="Ps.141.7"> ז    כמו פלח ובקע בארץ--    נפזרו עצמינו לפי שאול br </verse>
        <verse osisID="Ps.141.8"> ח    כי אליך יהוה אדני עיני    בכה חסיתי אל-תער נפשי br </verse>
        <verse osisID="Ps.141.9"> ט    שמרני--מידי פח יקשו לי    ומקשות פעלי און br </verse>
        <verse osisID="Ps.141.10"> י    יפלו במכמריו רשעים    יחד אנכי עד-אעבור </verse>
      </chapter>
      <chapter osisID="Ps.142">
        <verse osisID="Ps.142.1"> א    משכיל לדוד br בהיותו במערה    תפלה br </verse>
        <verse osisID="Ps.142.2"> ב    קולי אל-יהוה אזעק    קולי אל-יהוה אתחנן br </verse>
        <verse osisID="Ps.142.3"> ג    אשפך לפניו שיחי    צרתי לפניו אגיד br </verse>
        <verse osisID="Ps.142.4"> ד    בהתעטף עלי רוחי--    ואתה ידעת נתיבתי br בארח-זו אהלך--    טמנו פח לי br </verse>
        <verse osisID="Ps.142.5"> ה    הביט ימין וראה--    ואין-לי מכיר br אבד מנוס ממני    אין דורש לנפשי br </verse>
        <verse osisID="Ps.142.6"> ו    זעקתי אליך    יהוה br אמרתי אתה מחסי    חלקי בארץ החיים br </verse>
        <verse osisID="Ps.142.7"> ז    הקשיבה אל-רנתי--    כי-דלותי-מאד br הצילני מרדפי--    כי אמצו ממני br [ (Psalms 142:8)  ח    הוציאה ממסגר נפשי--    להודות את-שמך br בי יכתרו צדיקים--    כי תגמל עלי  ] </verse>
      </chapter>
      <chapter osisID="Ps.143">
        <verse osisID="Ps.143.1"> א    מזמור לדוד br יהוה שמע תפלתי--    האזינה אל-תחנוני br באמנתך ענני    בצדקתך br </verse>
        <verse osisID="Ps.143.2"> ב    ואל-תבוא במשפט    את-עבדך br כי לא-יצדק לפניך    כל-חי br </verse>
        <verse osisID="Ps.143.3"> ג    כי רדף אויב נפשי--    דכא לארץ חיתי br הושבני במחשכים    כמתי עולם br </verse>
        <verse osisID="Ps.143.4"> ד    ותתעטף עלי רוחי    בתוכי ישתומם לבי br </verse>
        <verse osisID="Ps.143.5"> ה    זכרתי ימים מקדם--    הגיתי בכל-פעלך br במעשה ידיך    אשוחח br </verse>
        <verse osisID="Ps.143.6"> ו    פרשתי ידי אליך    נפשי כארץ-עיפה לך סלה br </verse>
        <verse osisID="Ps.143.7"> ז    מהר ענני יהוה--    כלתה רוחי br אל-תסתר פניך ממני    ונמשלתי עם-ירדי בור br </verse>
        <verse osisID="Ps.143.8"> ח    השמיעני בבקר חסדך--    כי-בך בטחתי br הודיעני דרך-זו אלך--    כי-אליך נשאתי נפשי br </verse>
        <verse osisID="Ps.143.9"> ט    הצילני מאיבי יהוה--    אליך כסתי br </verse>
        <verse osisID="Ps.143.10"> י    למדני לעשות רצונך--    כי-אתה אלוהי br רוחך טובה    תנחני בארץ מישור br </verse>
        <verse osisID="Ps.143.11"> יא    למען-שמך יהוה תחיני    בצדקתך תוציא מצרה נפשי br </verse>
        <verse osisID="Ps.143.12"> יב    ובחסדך תצמית איבי    והאבדת כל-צררי נפשי--כי אני עבדך </verse>
      </chapter>
      <chapter osisID="Ps.144">
        <verse osisID="Ps.144.1"> א    לדוד  ברוך יהוה צורי--    המלמד ידי לקרב br אצבעותי    למלחמה br </verse>
        <verse osisID="Ps.144.2"> ב    חסדי ומצודתי    משגבי ומפלטי-לי br מגני ובו חסיתי    הרודד עמי תחתי br </verse>
        <verse osisID="Ps.144.3"> ג    יהוה--מה-אדם ותדעהו    בן-אנוש ותחשבהו br </verse>
        <verse osisID="Ps.144.4"> ד    אדם להבל דמה    ימיו כצל עובר br </verse>
        <verse osisID="Ps.144.5"> ה    יהוה הט-שמיך ותרד    גע בהרים ויעשנו br </verse>
        <verse osisID="Ps.144.6"> ו    ברוק ברק ותפיצם    שלח חציך ותהמם br </verse>
        <verse osisID="Ps.144.7"> ז    שלח ידיך ממרום    פצני והצילני ממים רבים מיד בני נכר br </verse>
        <verse osisID="Ps.144.8"> ח    אשר פיהם דבר-שוא    וימינם ימין שקר br </verse>
        <verse osisID="Ps.144.9"> ט    אלהים--שיר חדש אשירה לך    בנבל עשור אזמרה-לך br </verse>
        <verse osisID="Ps.144.10"> י    הנותן תשועה למלכים    הפוצה את-דוד עבדו--מחרב רעה br </verse>
        <verse osisID="Ps.144.11"> יא    פצני והצילני    מיד בני-נכר br אשר פיהם דבר-שוא    וימינם ימין שקר br </verse>
        <verse osisID="Ps.144.12"> יב    אשר בנינו כנטעים--    מגדלים בנעוריהם br בנותינו כזוית--    מחטבות תבנית היכל br </verse>
        <verse osisID="Ps.144.13"> יג    מזוינו מלאים--    מפיקים מזן אל-זן br צאוננו מאליפות מרבבות--    בחוצותינו br </verse>
        <verse osisID="Ps.144.14"> יד    אלופינו מסבלים    אין-פרץ ואין יוצאת ואין צוחה ברחבתינו br </verse>
        <verse osisID="Ps.144.15"> טו    אשרי העם שככה לו    אשרי העם שיהוה אלהיו </verse>
      </chapter>
      <chapter osisID="Ps.145">
        <verse osisID="Ps.145.1"> א    תהלה לדוד br ארוממך אלוהי המלך    ואברכה שמך לעולם ועד br </verse>
        <verse osisID="Ps.145.2"> ב    בכל-יום אברכך    ואהללה שמך לעולם ועד br </verse>
        <verse osisID="Ps.145.3"> ג    גדול יהוה ומהלל מאד    ולגדלתו אין חקר br </verse>
        <verse osisID="Ps.145.4"> ד    דור לדור ישבח מעשיך    וגבורתיך יגידו br </verse>
        <verse osisID="Ps.145.5"> ה    הדר כבוד הודך--    ודברי נפלאתיך אשיחה br </verse>
        <verse osisID="Ps.145.6"> ו    ועזוז נוראתיך יאמרו    וגדלותיך (וגדלתך) אספרנה br </verse>
        <verse osisID="Ps.145.7"> ז    זכר רב-טובך יביעו    וצדקתך ירננו br </verse>
        <verse osisID="Ps.145.8"> ח    חנון ורחום יהוה    ארך אפים וגדל-חסד br </verse>
        <verse osisID="Ps.145.9"> ט    טוב-יהוה לכל    ורחמיו על-כל-מעשיו br </verse>
        <verse osisID="Ps.145.10"> י    יודוך יהוה כל-מעשיך    וחסידיך יברכוכה br </verse>
        <verse osisID="Ps.145.11"> יא    כבוד מלכותך יאמרו    וגבורתך ידברו br </verse>
        <verse osisID="Ps.145.12"> יב    להודיע לבני האדם--גבורתיו    וכבוד הדר מלכותו br </verse>
        <verse osisID="Ps.145.13"> יג    מלכותך מלכות כל-עלמים    וממשלתך בכל-דור ודר br </verse>
        <verse osisID="Ps.145.14"> יד    סומך יהוה לכל-הנפלים    וזוקף לכל-הכפופים br </verse>
        <verse osisID="Ps.145.15"> טו    עיני-כל אליך ישברו    ואתה נותן-להם את-אכלם בעתו br </verse>
        <verse osisID="Ps.145.16"> טז    פותח את-ידך    ומשביע לכל-חי רצון br </verse>
        <verse osisID="Ps.145.17"> יז    צדיק יהוה בכל-דרכיו    וחסיד בכל-מעשיו br </verse>
        <verse osisID="Ps.145.18"> יח    קרוב יהוה לכל-קראיו--    לכל אשר יקראהו באמת br </verse>
        <verse osisID="Ps.145.19"> יט    רצון-יראיו יעשה    ואת-שועתם ישמע ויושיעם br </verse>
        <verse osisID="Ps.145.20"> כ    שומר יהוה את-כל-אהביו    ואת כל-הרשעים ישמיד br </verse>
        <verse osisID="Ps.145.21"> כא    תהלת יהוה ידבר-פי    ויברך כל-בשר שם קדשו--לעולם ועד </verse>
      </chapter>
      <chapter osisID="Ps.146">
        <verse osisID="Ps.146.1"> א    הללו-יה br הללי נפשי    את-יהוה br </verse>
        <verse osisID="Ps.146.2"> ב    אהללה יהוה בחיי    אזמרה לאלהי בעודי br </verse>
        <verse osisID="Ps.146.3"> ג    אל-תבטחו בנדיבים--    בבן-אדם שאין לו תשועה br </verse>
        <verse osisID="Ps.146.4"> ד    תצא רוחו ישב לאדמתו    ביום ההוא אבדו עשתנתיו br </verse>
        <verse osisID="Ps.146.5"> ה    אשרי--שאל יעקב בעזרו    שברו על-יהוה אלהיו br </verse>
        <verse osisID="Ps.146.6"> ו    עשה שמים וארץ--    את-הים ואת-כל-אשר-בם br השמר אמת    לעולם br </verse>
        <verse osisID="Ps.146.7"> ז    עשה משפט לעשוקים--נתן לחם לרעבים    יהוה מתיר אסורים br </verse>
        <verse osisID="Ps.146.8"> ח    יהוה פקח עורים--יהוה זקף כפופים    יהוה אהב צדיקים br </verse>
        <verse osisID="Ps.146.9"> ט    יהוה שמר את-גרים--יתום ואלמנה יעודד    ודרך רשעים יעות br </verse>
        <verse osisID="Ps.146.10"> י    ימלך יהוה לעולם--    אלהיך ציון לדר ודר br הללו-יה </verse>
      </chapter>
      <chapter osisID="Ps.147">
        <verse osisID="Ps.147.1"> א    הללו-יה br כי-טוב זמרה אלהינו--    כי-נעים נאוה תהלה br </verse>
        <verse osisID="Ps.147.2"> ב    בונה ירושלם יהוה    נדחי ישראל יכנס br </verse>
        <verse osisID="Ps.147.3"> ג    הרפא לשבורי לב    ומחבש לעצבותם br </verse>
        <verse osisID="Ps.147.4"> ד    מונה מספר לכוכבים    לכלם שמות יקרא br </verse>
        <verse osisID="Ps.147.5"> ה    גדול אדונינו ורב-כח    לתבונתו אין מספר br </verse>
        <verse osisID="Ps.147.6"> ו    מעודד ענוים יהוה    משפיל רשעים עדי-ארץ br </verse>
        <verse osisID="Ps.147.7"> ז    ענו ליהוה בתודה    זמרו לאלהינו בכנור br </verse>
        <verse osisID="Ps.147.8"> ח    המכסה שמים בעבים--    המכין לארץ מטר br המצמיח הרים    חציר br </verse>
        <verse osisID="Ps.147.9"> ט    נותן לבהמה לחמה    לבני ערב אשר יקראו br </verse>
        <verse osisID="Ps.147.10"> י    לא בגבורת הסוס יחפץ    לא-בשוקי האיש ירצה br </verse>
        <verse osisID="Ps.147.11"> יא    רוצה יהוה את-יראיו--    את-המיחלים לחסדו br </verse>
        <verse osisID="Ps.147.12"> יב    שבחי ירושלם את-יהוה    הללי אלהיך ציון br </verse>
        <verse osisID="Ps.147.13"> יג    כי-חזק בריחי שעריך    ברך בניך בקרבך br </verse>
        <verse osisID="Ps.147.14"> יד    השם-גבולך שלום    חלב חטים ישביעך br </verse>
        <verse osisID="Ps.147.15"> טו    השלח אמרתו ארץ    עד-מהרה ירוץ דברו br </verse>
        <verse osisID="Ps.147.16"> טז    הנתן שלג כצמר    כפור כאפר יפזר br </verse>
        <verse osisID="Ps.147.17"> יז    משליך קרחו כפתים    לפני קרתו מי יעמד br </verse>
        <verse osisID="Ps.147.18"> יח    ישלח דברו וימסם    ישב רוחו יזלו-מים br </verse>
        <verse osisID="Ps.147.19"> יט    מגיד דברו ליעקב    חקיו ומשפטיו לישראל br </verse>
        <verse osisID="Ps.147.20"> כ    לא עשה כן לכל-גוי--    ומשפטים בל-ידעום br הללו-יה </verse>
      </chapter>
      <chapter osisID="Ps.148">
        <verse osisID="Ps.148.1"> א    הללו-יה br הללו את-יהוה מן-השמים    הללוהו במרומים br </verse>
        <verse osisID="Ps.148.2"> ב    הללוהו כל-מלאכיו    הללוהו כל-צבאו br </verse>
        <verse osisID="Ps.148.3"> ג    הללוהו שמש וירח    הללוהו כל-כוכבי אור br </verse>
        <verse osisID="Ps.148.4"> ד    הללוהו שמי השמים    והמים אשר מעל השמים br </verse>
        <verse osisID="Ps.148.5"> ה    יהללו את-שם יהוה    כי הוא צוה ונבראו br </verse>
        <verse osisID="Ps.148.6"> ו    ויעמידם לעד לעולם    חק-נתן ולא יעבור br </verse>
        <verse osisID="Ps.148.7"> ז    הללו את-יהוה מן-הארץ--    תנינים וכל-תהמות br </verse>
        <verse osisID="Ps.148.8"> ח    אש וברד שלג וקיטור    רוח סערה עשה דברו br </verse>
        <verse osisID="Ps.148.9"> ט    ההרים וכל-גבעות    עץ פרי וכל-ארזים br </verse>
        <verse osisID="Ps.148.10"> י    החיה וכל-בהמה    רמש וצפור כנף br </verse>
        <verse osisID="Ps.148.11"> יא    מלכי-ארץ וכל-לאמים    שרים וכל-שפטי ארץ br </verse>
        <verse osisID="Ps.148.12"> יב    בחורים וגם-בתולות    זקנים עם-נערים br </verse>
        <verse osisID="Ps.148.13"> יג    יהללו את-שם יהוה--    כי-נשגב שמו לבדו br הודו    על-ארץ ושמים br </verse>
        <verse osisID="Ps.148.14"> יד    וירם קרן לעמו    תהלה לכל-חסידיו-- br לבני ישראל    עם קרבו br הללו-יה </verse>
      </chapter>
      <chapter osisID="Ps.149">
        <verse osisID="Ps.149.1"> א    הללו-יה br שירו ליהוה שיר חדש    תהלתו בקהל חסידים br </verse>
        <verse osisID="Ps.149.2"> ב    ישמח ישראל בעשיו    בני-ציון יגילו במלכם br </verse>
        <verse osisID="Ps.149.3"> ג    יהללו שמו במחול    בתף וכנור יזמרו-לו br </verse>
        <verse osisID="Ps.149.4"> ד    כי-רוצה יהוה בעמו    יפאר ענוים בישועה br </verse>
        <verse osisID="Ps.149.5"> ה    יעלזו חסידים בכבוד    ירננו על-משכבותם br </verse>
        <verse osisID="Ps.149.6"> ו    רוממות אל בגרונם    וחרב פיפיות בידם br </verse>
        <verse osisID="Ps.149.7"> ז    לעשות נקמה בגוים    תוכחות בלאמים br </verse>
        <verse osisID="Ps.149.8"> ח    לאסר מלכיהם בזקים    ונכבדיהם בכבלי ברזל br </verse>
        <verse osisID="Ps.149.9"> ט    לעשות בהם משפט כתוב--    הדר הוא לכל-חסידיו br הללו-יה </verse>
      </chapter>
      <chapter osisID="Ps.150">
        <verse osisID="Ps.150.1"> א    הללו-יה br הללו-אל בקדשו    הללוהו ברקיע עזו br </verse>
        <verse osisID="Ps.150.2"> ב    הללוהו בגבורתיו    הללוהו כרב גדלו br </verse>
        <verse osisID="Ps.150.3"> ג    הללוהו בתקע שופר    הללוהו בנבל וכנור br </verse>
        <verse osisID="Ps.150.4"> ד    הללוהו בתף ומחול    הללוהו במנים ועגב br </verse>
        <verse osisID="Ps.150.5"> ה    הללוהו בצלצלי-שמע    הללוהו בצלצלי תרועה br </verse>
        <verse osisID="Ps.150.6"> ו    כל הנשמה תהלל יה            הללו-יה </verse>
      </chapter>
    </div>
    <div type="book" osisID="Prov">
      <chapter osisID="Prov.1">
        <title> ט    לעשות בהם משפט כתוב--    הדר הוא לכל-חסידיו br הללו-יה </title>
        <verse osisID="Prov.1.1"> א     big מ /big שלי שלמה בן-דוד--    מלך ישראל br </verse>
        <verse osisID="Prov.1.2"> ב    לדעת חכמה ומוסר    להבין אמרי בינה br </verse>
        <verse osisID="Prov.1.3"> ג    לקחת מוסר השכל    צדק ומשפט ומשרים br </verse>
        <verse osisID="Prov.1.4"> ד    לתת לפתאים ערמה    לנער דעת ומזמה br </verse>
        <verse osisID="Prov.1.5"> ה    ישמע חכם ויוסף לקח    ונבון תחבלות יקנה br </verse>
        <verse osisID="Prov.1.6"> ו    להבין משל ומליצה    דברי חכמים וחידתם br </verse>
        <verse osisID="Prov.1.7"> ז    יראת יהוה ראשית דעת    חכמה ומוסר אוילים בזו </verse>
        <verse osisID="Prov.1.8"> ח    שמע בני מוסר אביך    ואל-תטש תורת אמך br </verse>
        <verse osisID="Prov.1.9"> ט    כי לוית חן הם לראשך    וענקים לגרגרתך br </verse>
        <verse osisID="Prov.1.10"> י    בני--    אם-יפתוך חטאים אל-תבא br </verse>
        <verse osisID="Prov.1.11"> יא    אם-יאמרו    לכה אתנו br נארבה לדם    נצפנה לנקי חנם br </verse>
        <verse osisID="Prov.1.12"> יב    נבלעם כשאול חיים    ותמימים כיורדי בור br </verse>
        <verse osisID="Prov.1.13"> יג    כל-הון יקר נמצא    נמלא בתינו שלל br </verse>
        <verse osisID="Prov.1.14"> יד    גורלך תפיל בתוכנו    כיס אחד יהיה לכלנו br </verse>
        <verse osisID="Prov.1.15"> טו    בני--אל-תלך בדרך אתם    מנע רגלך מנתיבתם br </verse>
        <verse osisID="Prov.1.16"> טז    כי רגליהם לרע ירוצו    וימהרו לשפך-דם br </verse>
        <verse osisID="Prov.1.17"> יז    כי-חנם מזרה הרשת--    בעיני כל-בעל כנף br </verse>
        <verse osisID="Prov.1.18"> יח    והם לדמם יארבו    יצפנו לנפשתם br </verse>
        <verse osisID="Prov.1.19"> יט    כן--ארחות כל-בצע בצע    את-נפש בעליו יקח br </verse>
        <verse osisID="Prov.1.20"> כ    חכמות בחוץ תרנה    ברחבות תתן קולה br </verse>
        <verse osisID="Prov.1.21"> כא    בראש המיות תקרא    בפתחי שערים בעיר--אמריה תאמר br </verse>
        <verse osisID="Prov.1.22"> כב    עד-מתי פתים--    תאהבו-פתי br ולצים--לצון חמדו להם    וכסילים ישנאו-דעת br </verse>
        <verse osisID="Prov.1.23"> כג    תשובו לתוכחתי    הנה אביעה לכם רוחי אודיעה דברי אתכם br </verse>
        <verse osisID="Prov.1.24"> כד    יען קראתי ותמאנו    נטיתי ידי ואין מקשיב br </verse>
        <verse osisID="Prov.1.25"> כה    ותפרעו כל-עצתי    ותוכחתי לא אביתם br </verse>
        <verse osisID="Prov.1.26"> כו    גם-אני באידכם אשחק    אלעג בבא פחדכם br </verse>
        <verse osisID="Prov.1.27"> כז    בבא כשאוה (כשואה) פחדכם--    ואידכם כסופה יאתה br בבא עליכם    צרה וצוקה br </verse>
        <verse osisID="Prov.1.28"> כח    אז יקראנני ולא אענה    ישחרנני ולא ימצאנני br </verse>
        <verse osisID="Prov.1.29"> כט    תחת כי-שנאו דעת    ויראת יהוה לא בחרו br </verse>
        <verse osisID="Prov.1.30"> ל    לא-אבו לעצתי    נאצו כל-תוכחתי br </verse>
        <verse osisID="Prov.1.31"> לא    ויאכלו מפרי דרכם    וממעצתיהם ישבעו br </verse>
        <verse osisID="Prov.1.32"> לב    כי משובת פתים תהרגם    ושלות כסילים תאבדם br </verse>
        <verse osisID="Prov.1.33"> לג    ושמע לי ישכן-בטח    ושאנן מפחד רעה </verse>
      </chapter>
      <chapter osisID="Prov.2">
        <verse osisID="Prov.2.1"> א    בני אם-תקח אמרי    ומצותי תצפן אתך br </verse>
        <verse osisID="Prov.2.2"> ב    להקשיב לחכמה אזנך    תטה לבך לתבונה br </verse>
        <verse osisID="Prov.2.3"> ג    כי אם לבינה תקרא    לתבונה תתן קולך br </verse>
        <verse osisID="Prov.2.4"> ד    אם-תבקשנה ככסף    וכמטמונים תחפשנה br </verse>
        <verse osisID="Prov.2.5"> ה    אז--תבין יראת יהוה    ודעת אלהים תמצא br </verse>
        <verse osisID="Prov.2.6"> ו    כי-יהוה יתן חכמה    מפיו דעת ותבונה br </verse>
        <verse osisID="Prov.2.7"> ז    וצפן (יצפן) לישרים תושיה    מגן להלכי תם br </verse>
        <verse osisID="Prov.2.8"> ח    לנצר ארחות משפט    ודרך חסידו ישמר br </verse>
        <verse osisID="Prov.2.9"> ט    אז--תבין צדק ומשפט    ומישרים כל-מעגל-טוב br </verse>
        <verse osisID="Prov.2.10"> י    כי-תבוא חכמה בלבך    ודעת לנפשך ינעם br </verse>
        <verse osisID="Prov.2.11"> יא    מזמה תשמר עליך    תבונה תנצרכה br </verse>
        <verse osisID="Prov.2.12"> יב    להצילך מדרך רע    מאיש מדבר תהפכות br </verse>
        <verse osisID="Prov.2.13"> יג    העזבים ארחות ישר--    ללכת בדרכי-חשך br </verse>
        <verse osisID="Prov.2.14"> יד    השמחים לעשות רע    יגילו בתהפכות רע br </verse>
        <verse osisID="Prov.2.15"> טו    אשר ארחתיהם עקשים    ונלוזים במעגלותם br </verse>
        <verse osisID="Prov.2.16"> טז    להצילך מאשה זרה    מנכריה אמריה החליקה br </verse>
        <verse osisID="Prov.2.17"> יז    העזבת אלוף נעוריה    ואת-ברית אלהיה שכחה br </verse>
        <verse osisID="Prov.2.18"> יח    כי שחה אל-מות ביתה    ואל-רפאים מעגלתיה br </verse>
        <verse osisID="Prov.2.19"> יט    כל-באיה לא ישובון    ולא-ישיגו ארחות חיים br </verse>
        <verse osisID="Prov.2.20"> כ    למען--תלך בדרך טובים    וארחות צדיקים תשמר br </verse>
        <verse osisID="Prov.2.21"> כא    כי-ישרים ישכנו-ארץ    ותמימים יותרו בה br </verse>
        <verse osisID="Prov.2.22"> כב    ורשעים מארץ יכרתו    ובוגדים יסחו ממנה </verse>
      </chapter>
      <chapter osisID="Prov.3">
        <verse osisID="Prov.3.1"> א    בני תורתי אל-תשכח ומצותי יצר לבך br </verse>
        <verse osisID="Prov.3.2"> ב    כי ארך ימים ושנות חיים--    ושלום יוסיפו לך br </verse>
        <verse osisID="Prov.3.3"> ג    חסד ואמת    אל-יעזבך br קשרם על-גרגרותיך    כתבם על-לוח לבך br </verse>
        <verse osisID="Prov.3.4"> ד    ומצא-חן ושכל-טוב--    בעיני אלהים ואדם br </verse>
        <verse osisID="Prov.3.5"> ה    בטח אל-יהוה בכל-לבך    ואל-בינתך אל-תשען br </verse>
        <verse osisID="Prov.3.6"> ו    בכל-דרכיך דעהו    והוא יישר ארחתיך br </verse>
        <verse osisID="Prov.3.7"> ז    אל-תהי חכם בעיניך    ירא את-יהוה וסור מרע br </verse>
        <verse osisID="Prov.3.8"> ח    רפאות תהי לשרך    ושקוי לעצמותיך br </verse>
        <verse osisID="Prov.3.9"> ט    כבד את-יהוה מהונך    ומראשית כל-תבואתך br </verse>
        <verse osisID="Prov.3.10"> י    וימלאו אסמיך שבע    ותירוש יקביך יפרצו br </verse>
        <verse osisID="Prov.3.11"> יא    מוסר יהוה בני אל-תמאס    ואל-תקץ בתוכחתו br </verse>
        <verse osisID="Prov.3.12"> יב    כי את אשר יאהב יהוה    יוכיח br וכאב    את-בן ירצה br </verse>
        <verse osisID="Prov.3.13"> יג    אשרי אדם מצא חכמה    ואדם יפיק תבונה br </verse>
        <verse osisID="Prov.3.14"> יד    כי טוב סחרה מסחר-כסף    ומחרוץ תבואתה br </verse>
        <verse osisID="Prov.3.15"> טו    יקרה היא מפניים (מפנינים)    וכל-חפציך לא ישוו-בה br </verse>
        <verse osisID="Prov.3.16"> טז    ארך ימים בימינה    בשמאולה עשר וכבוד br </verse>
        <verse osisID="Prov.3.17"> יז    דרכיה דרכי-נעם    וכל-נתיבותיה שלום br </verse>
        <verse osisID="Prov.3.18"> יח    עץ-חיים היא למחזיקים בה    ותמכיה מאשר </verse>
        <verse osisID="Prov.3.19"> יט    יהוה--בחכמה יסד-ארץ    כונן שמים בתבונה br </verse>
        <verse osisID="Prov.3.20"> כ    בדעתו תהומות נבקעו    ושחקים ירעפו-טל br </verse>
        <verse osisID="Prov.3.21"> כא    בני אל-ילזו מעיניך    נצר תשיה ומזמה br </verse>
        <verse osisID="Prov.3.22"> כב    ויהיו חיים לנפשך    וחן לגרגרתיך br </verse>
        <verse osisID="Prov.3.23"> כג    אז תלך לבטח דרכך    ורגלך לא תגוף br </verse>
        <verse osisID="Prov.3.24"> כד    אם-תשכב לא-תפחד    ושכבת וערבה שנתך br </verse>
        <verse osisID="Prov.3.25"> כה    אל-תירא מפחד פתאם    ומשאת רשעים כי תבא br </verse>
        <verse osisID="Prov.3.26"> כו    כי-יהוה יהיה בכסלך    ושמר רגלך מלכד br </verse>
        <verse osisID="Prov.3.27"> כז    אל-תמנע-טוב מבעליו--    בהיות לאל ידיך (ידך) לעשות br </verse>
        <verse osisID="Prov.3.28"> כח    אל-תאמר לרעיך (לרעך) לך ושוב--ומחר אתן    ויש אתך br </verse>
        <verse osisID="Prov.3.29"> כט    אל-תחרש על-רעך רעה    והוא-יושב לבטח אתך br </verse>
        <verse osisID="Prov.3.30"> ל    אל-תרוב (תריב) עם-אדם חנם--    אם-לא גמלך רעה br </verse>
        <verse osisID="Prov.3.31"> לא    אל-תקנא באיש חמס    ואל-תבחר בכל-דרכיו br </verse>
        <verse osisID="Prov.3.32"> לב    כי תועבת יהוה נלוז    ואת-ישרים סודו br </verse>
        <verse osisID="Prov.3.33"> לג    מארת יהוה בבית רשע    ונוה צדיקים יברך br </verse>
        <verse osisID="Prov.3.34"> לד    אם-ללצים הוא-יליץ    ולעניים (ולענוים) יתן-חן br </verse>
        <verse osisID="Prov.3.35"> לה    כבוד חכמים ינחלו    וכסילים מרים קלון </verse>
      </chapter>
      <chapter osisID="Prov.4">
        <verse osisID="Prov.4.1"> א    שמעו בנים מוסר אב    והקשיבו לדעת בינה br </verse>
        <verse osisID="Prov.4.2"> ב    כי לקח טוב נתתי לכם    תורתי אל-תעזבו br </verse>
        <verse osisID="Prov.4.3"> ג    כי-בן הייתי לאבי    רך ויחיד לפני אמי br </verse>
        <verse osisID="Prov.4.4"> ד    וירני--ויאמר לי יתמך-דברי לבך    שמר מצותי וחיה br </verse>
        <verse osisID="Prov.4.5"> ה    קנה חכמה קנה בינה    אל-תשכח ואל-תט מאמרי-פי br </verse>
        <verse osisID="Prov.4.6"> ו    אל-תעזבה ותשמרך    אהבה ותצרך br </verse>
        <verse osisID="Prov.4.7"> ז    ראשית חכמה קנה חכמה    ובכל-קנינך קנה בינה br </verse>
        <verse osisID="Prov.4.8"> ח    סלסלה ותרוממך    תכבדך כי תחבקנה br </verse>
        <verse osisID="Prov.4.9"> ט    תתן לראשך לוית-חן    עטרת תפארת תמגנך br </verse>
        <verse osisID="Prov.4.10"> י    שמע בני וקח אמרי    וירבו לך שנות חיים br </verse>
        <verse osisID="Prov.4.11"> יא    בדרך חכמה הריתיך    הדרכתיך במעגלי-ישר br </verse>
        <verse osisID="Prov.4.12"> יב    בלכתך לא-יצר צעדך    ואם-תרוץ לא תכשל br </verse>
        <verse osisID="Prov.4.13"> יג    החזק במוסר אל-תרף    נצרה כי-היא חייך br </verse>
        <verse osisID="Prov.4.14"> יד    בארח רשעים אל-תבא    ואל-תאשר בדרך רעים br </verse>
        <verse osisID="Prov.4.15"> טו    פרעהו אל-תעבר-בו    שטה מעליו ועבר br </verse>
        <verse osisID="Prov.4.16"> טז    כי לא ישנו אם-לא ירעו    ונגזלה שנתם אם-לא יכשולו (יכשילו) br </verse>
        <verse osisID="Prov.4.17"> יז    כי לחמו לחם רשע    ויין חמסים ישתו br </verse>
        <verse osisID="Prov.4.18"> יח    וארח צדיקים כאור נגה    הולך ואור עד-נכון היום br </verse>
        <verse osisID="Prov.4.19"> יט    דרך רשעים כאפלה    לא ידעו במה יכשלו </verse>
        <verse osisID="Prov.4.20"> כ    בני לדברי הקשיבה    לאמרי הט-אזנך br </verse>
        <verse osisID="Prov.4.21"> כא    אל-יליזו מעיניך    שמרם בתוך לבבך br </verse>
        <verse osisID="Prov.4.22"> כב    כי-חיים הם למצאיהם    ולכל-בשרו מרפא br </verse>
        <verse osisID="Prov.4.23"> כג    מכל-משמר נצר לבך    כי-ממנו תוצאות חיים br </verse>
        <verse osisID="Prov.4.24"> כד    הסר ממך עקשות פה    ולזות שפתים הרחק ממך br </verse>
        <verse osisID="Prov.4.25"> כה    עיניך לנכח יביטו    ועפעפיך יישרו נגדך br </verse>
        <verse osisID="Prov.4.26"> כו    פלס מעגל רגלך    וכל-דרכיך יכנו br </verse>
        <verse osisID="Prov.4.27"> כז    אל-תט-ימין ושמאול    הסר רגלך מרע </verse>
      </chapter>
      <chapter osisID="Prov.5">
        <verse osisID="Prov.5.1"> א    בני לחכמתי הקשיבה    לתבונתי הט-אזנך br </verse>
        <verse osisID="Prov.5.2"> ב    לשמר מזמות    ודעת שפתיך ינצרו br </verse>
        <verse osisID="Prov.5.3"> ג    כי נפת תטפנה שפתי זרה    וחלק משמן חכה br </verse>
        <verse osisID="Prov.5.4"> ד    ואחריתה מרה כלענה    חדה כחרב פיות br </verse>
        <verse osisID="Prov.5.5"> ה    רגליה ירדות מות    שאול צעדיה יתמכו br </verse>
        <verse osisID="Prov.5.6"> ו    ארח חיים פן-תפלס    נעו מעגלתיה לא תדע </verse>
        <verse osisID="Prov.5.7"> ז    ועתה בנים שמעו-לי    ואל-תסורו מאמרי-פי br </verse>
        <verse osisID="Prov.5.8"> ח    הרחק מעליה דרכך    ואל-תקרב אל-פתח ביתה br </verse>
        <verse osisID="Prov.5.9"> ט    פן-תתן לאחרים הודך    ושנתיך לאכזרי br </verse>
        <verse osisID="Prov.5.10"> י    פן-ישבעו זרים כחך    ועצביך בבית נכרי br </verse>
        <verse osisID="Prov.5.11"> יא    ונהמת באחריתך    בכלות בשרך ושארך br </verse>
        <verse osisID="Prov.5.12"> יב    ואמרת--איך שנאתי מוסר    ותוכחת נאץ לבי br </verse>
        <verse osisID="Prov.5.13"> יג    ולא-שמעתי בקול מורי    ולמלמדי לא-הטיתי אזני br </verse>
        <verse osisID="Prov.5.14"> יד    כמעט הייתי בכל-רע--    בתוך קהל ועדה br </verse>
        <verse osisID="Prov.5.15"> טו    שתה-מים מבורך    ונזלים מתוך בארך br </verse>
        <verse osisID="Prov.5.16"> טז    יפוצו מעינתיך חוצה    ברחבות פלגי-מים br </verse>
        <verse osisID="Prov.5.17"> יז    יהיו-לך לבדך    ואין לזרים אתך br </verse>
        <verse osisID="Prov.5.18"> יח    יהי-מקורך ברוך    ושמח מאשת נעורך br </verse>
        <verse osisID="Prov.5.19"> יט    אילת אהבים    ויעלת-חן br דדיה ירוך בכל-עת    באהבתה תשגה תמיד br </verse>
        <verse osisID="Prov.5.20"> כ    ולמה תשגה בני בזרה    ותחבק חק נכריה br </verse>
        <verse osisID="Prov.5.21"> כא    כי נכח עיני יהוה--דרכי-איש    וכל-מעגלתיו מפלס br </verse>
        <verse osisID="Prov.5.22"> כב    עוונתיו--ילכדנו את-הרשע    ובחבלי חטאתו יתמך br </verse>
        <verse osisID="Prov.5.23"> כג    הוא--ימות באין מוסר    וברב אולתו ישגה </verse>
      </chapter>
      <chapter osisID="Prov.6">
        <verse osisID="Prov.6.1"> א    בני אם-ערבת לרעך    תקעת לזר כפיך br </verse>
        <verse osisID="Prov.6.2"> ב    נוקשת באמרי-פיך    נלכדת באמרי-פיך br </verse>
        <verse osisID="Prov.6.3"> ג    עשה זאת אפוא בני והנצל--    כי באת בכף-רעך br לך התרפס    ורהב רעיך br </verse>
        <verse osisID="Prov.6.4"> ד    אל-תתן שנה לעיניך    ותנומה לעפעפיך br </verse>
        <verse osisID="Prov.6.5"> ה    הנצל כצבי מיד    וכצפור מיד יקוש </verse>
        <verse osisID="Prov.6.6"> ו    לך-אל-נמלה עצל    ראה דרכיה וחכם br </verse>
        <verse osisID="Prov.6.7"> ז    אשר אין-לה קצין--    שטר ומשל br </verse>
        <verse osisID="Prov.6.8"> ח    תכין בקיץ לחמה    אגרה בקציר מאכלה br </verse>
        <verse osisID="Prov.6.9"> ט    עד-מתי עצל תשכב    מתי תקום משנתך br </verse>
        <verse osisID="Prov.6.10"> י    מעט שנות מעט תנומות    מעט חבק ידים לשכב br </verse>
        <verse osisID="Prov.6.11"> יא    ובא-כמהלך ראשך    ומחסרך כאיש מגן </verse>
        <verse osisID="Prov.6.12"> יב    אדם בליעל איש און    הולך עקשות פה br </verse>
        <verse osisID="Prov.6.13"> יג    קרץ בעינו מלל ברגלו    מרה באצבעתיו br </verse>
        <verse osisID="Prov.6.14"> יד    תהפכות בלבו--חרש רע בכל-עת    מדנים (מדינים) ישלח br </verse>
        <verse osisID="Prov.6.15"> טו    על-כן--פתאם יבוא אידו    פתע ישבר ואין מרפא </verse>
        <verse osisID="Prov.6.16"> טז    שש-הנה שנא יהוה    ושבע תועבות (תועבת) נפשו br </verse>
        <verse osisID="Prov.6.17"> יז    עינים רמות לשון שקר    וידים שפכות דם-נקי br </verse>
        <verse osisID="Prov.6.18"> יח    לב--חרש מחשבות און    רגלים ממהרות לרוץ לרעה br </verse>
        <verse osisID="Prov.6.19"> יט    יפיח כזבים עד שקר    ומשלח מדנים בין אחים </verse>
        <verse osisID="Prov.6.20"> כ    נצר בני מצות אביך    ואל-תטש תורת אמך br </verse>
        <verse osisID="Prov.6.21"> כא    קשרם על-לבך תמיד    ענדם על-גרגרתך br </verse>
        <verse osisID="Prov.6.22"> כב    בהתהלכך תנחה אתך--    בשכבך תשמר עליך br והקיצות    היא תשיחך br </verse>
        <verse osisID="Prov.6.23"> כג    כי נר מצוה ותורה אור    ודרך חיים תוכחות מוסר br </verse>
        <verse osisID="Prov.6.24"> כד    לשמרך מאשת רע    מחלקת לשון נכריה br </verse>
        <verse osisID="Prov.6.25"> כה    אל-תחמד יפיה בלבבך    ואל-תקחך בעפעפיה br </verse>
        <verse osisID="Prov.6.26"> כו    כי בעד-אשה זונה    עד-ככר-לחם br ואשת איש--    נפש יקרה תצוד </verse>
        <verse osisID="Prov.6.27"> כז    היחתה איש אש בחיקו    ובגדיו לא תשרפנה br </verse>
        <verse osisID="Prov.6.28"> כח    אם-יהלך איש על-הגחלים    ורגליו לא תכוינה br </verse>
        <verse osisID="Prov.6.29"> כט    כן--הבא אל-אשת רעהו    לא-ינקה כל-הנגע בה br </verse>
        <verse osisID="Prov.6.30"> ל    לא-יבוזו לגנב כי יגנוב--    למלא נפשו כי ירעב br </verse>
        <verse osisID="Prov.6.31"> לא    ונמצא ישלם שבעתים    את-כל-הון ביתו יתן br </verse>
        <verse osisID="Prov.6.32"> לב    נאף אשה חסר-לב    משחית נפשו הוא יעשנה br </verse>
        <verse osisID="Prov.6.33"> לג    נגע-וקלון ימצא    וחרפתו לא תמחה br </verse>
        <verse osisID="Prov.6.34"> לד    כי-קנאה חמת-גבר    ולא-יחמול ביום נקם br </verse>
        <verse osisID="Prov.6.35"> לה    לא-ישא פני כל-כפר    ולא-יאבה כי תרבה-שחד </verse>
      </chapter>
      <chapter osisID="Prov.7">
        <verse osisID="Prov.7.1"> א    בני שמר אמרי    ומצותי תצפן אתך br </verse>
        <verse osisID="Prov.7.2"> ב    שמר מצותי וחיה    ותורתי כאישון עיניך br </verse>
        <verse osisID="Prov.7.3"> ג    קשרם על-אצבעתיך    כתבם על-לוח לבך br </verse>
        <verse osisID="Prov.7.4"> ד    אמר לחכמה אחתי את    ומדע לבינה תקרא br </verse>
        <verse osisID="Prov.7.5"> ה    לשמרך מאשה זרה    מנכריה אמריה החליקה br </verse>
        <verse osisID="Prov.7.6"> ו    כי בחלון ביתי--    בעד אשנבי נשקפתי br </verse>
        <verse osisID="Prov.7.7"> ז    וארא בפתאים אבינה בבנים--    נער חסר-לב br </verse>
        <verse osisID="Prov.7.8"> ח    עבר בשוק אצל פנה    ודרך ביתה יצעד br </verse>
        <verse osisID="Prov.7.9"> ט    בנשף-בערב יום    באישון לילה ואפלה br </verse>
        <verse osisID="Prov.7.10"> י    והנה אשה לקראתו    שית זונה ונצרת לב br </verse>
        <verse osisID="Prov.7.11"> יא    המיה היא וסררת    בביתה לא-ישכנו רגליה br </verse>
        <verse osisID="Prov.7.12"> יב    פעם בחוץ--פעם ברחבות    ואצל כל-פנה תארב br </verse>
        <verse osisID="Prov.7.13"> יג    והחזיקה בו ונשקה לו    העזה פניה ותאמר לו br </verse>
        <verse osisID="Prov.7.14"> יד    זבחי שלמים עלי    היום שלמתי נדרי br </verse>
        <verse osisID="Prov.7.15"> טו    על-כן יצאתי לקראתך    לשחר פניך ואמצאך br </verse>
        <verse osisID="Prov.7.16"> טז    מרבדים רבדתי ערשי    חטבות אטון מצרים br </verse>
        <verse osisID="Prov.7.17"> יז    נפתי משכבי--    מר אהלים וקנמון br </verse>
        <verse osisID="Prov.7.18"> יח    לכה נרוה דדים עד-הבקר    נתעלסה באהבים br </verse>
        <verse osisID="Prov.7.19"> יט    כי אין האיש בביתו    הלך בדרך מרחוק br </verse>
        <verse osisID="Prov.7.20"> כ    צרור-הכסף לקח בידו    ליום הכסא יבא ביתו br </verse>
        <verse osisID="Prov.7.21"> כא    הטתו ברב לקחה    בחלק שפתיה תדיחנו br </verse>
        <verse osisID="Prov.7.22"> כב    הולך אחריה פתאם    כשור אל-טבח יבא וכעכס אל-מוסר אויל br </verse>
        <verse osisID="Prov.7.23"> כג    עד יפלח חץ כבדו--    כמהר צפור אל-פח br ולא-ידע    כי-בנפשו הוא br </verse>
        <verse osisID="Prov.7.24"> כד    ועתה בנים שמעו-לי    והקשיבו לאמרי-פי br </verse>
        <verse osisID="Prov.7.25"> כה    אל-ישט אל-דרכיה לבך    אל-תתע בנתיבותיה br </verse>
        <verse osisID="Prov.7.26"> כו    כי-רבים חללים הפילה    ועצמים כל-הרגיה br </verse>
        <verse osisID="Prov.7.27"> כז    דרכי שאול ביתה    ירדות אל-חדרי-מות </verse>
      </chapter>
      <chapter osisID="Prov.8">
        <verse osisID="Prov.8.1"> א    הלא-חכמה תקרא    ותבונה תתן קולה br </verse>
        <verse osisID="Prov.8.2"> ב    בראש-מרמים עלי-דרך    בית נתיבות נצבה br </verse>
        <verse osisID="Prov.8.3"> ג    ליד-שערים לפי-קרת    מבוא פתחים תרנה br </verse>
        <verse osisID="Prov.8.4"> ד    אליכם אישים אקרא    וקולי אל-בני אדם br </verse>
        <verse osisID="Prov.8.5"> ה    הבינו פתאים ערמה    וכסילים הבינו לב br </verse>
        <verse osisID="Prov.8.6"> ו    שמעו כי-נגידים אדבר    ומפתח שפתי מישרים br </verse>
        <verse osisID="Prov.8.7"> ז    כי-אמת יהגה חכי    ותועבת שפתי רשע br </verse>
        <verse osisID="Prov.8.8"> ח    בצדק כל-אמרי-פי    אין בהם נפתל ועקש br </verse>
        <verse osisID="Prov.8.9"> ט    כלם נכחים למבין    וישרים למצאי דעת br </verse>
        <verse osisID="Prov.8.10"> י    קחו-מוסרי ואל-כסף    ודעת מחרוץ נבחר br </verse>
        <verse osisID="Prov.8.11"> יא    כי-טובה חכמה מפנינים    וכל-חפצים לא ישוו-בה br </verse>
        <verse osisID="Prov.8.12"> יב    אני-חכמה שכנתי ערמה    ודעת מזמות אמצא br </verse>
        <verse osisID="Prov.8.13"> יג    יראת יהוה    שנאת-רע br גאה וגאון ודרך רע ופי תהפכות    שנאתי br </verse>
        <verse osisID="Prov.8.14"> יד    לי-עצה ותושיה    אני בינה לי גבורה br </verse>
        <verse osisID="Prov.8.15"> טו    בי מלכים ימלכו    ורזנים יחקקו צדק br </verse>
        <verse osisID="Prov.8.16"> טז    בי שרים ישרו    ונדיבים כל-שפטי צדק br </verse>
        <verse osisID="Prov.8.17"> יז    אני אהביה (אהבי) אהב    ומשחרי ימצאנני br </verse>
        <verse osisID="Prov.8.18"> יח    עשר-וכבוד אתי    הון עתק וצדקה br </verse>
        <verse osisID="Prov.8.19"> יט    טוב פריי מחרוץ ומפז    ותבואתי מכסף נבחר br </verse>
        <verse osisID="Prov.8.20"> כ    בארח-צדקה אהלך    בתוך נתיבות משפט br </verse>
        <verse osisID="Prov.8.21"> כא    להנחיל אהבי יש    ואצרתיהם אמלא br </verse>
        <verse osisID="Prov.8.22"> כב    יהוה--קנני ראשית דרכו    קדם מפעליו מאז br </verse>
        <verse osisID="Prov.8.23"> כג    מעולם נסכתי מראש--    מקדמי-ארץ br </verse>
        <verse osisID="Prov.8.24"> כד    באין-תהמות חוללתי    באין מעינות נכבדי-מים br </verse>
        <verse osisID="Prov.8.25"> כה    בטרם הרים הטבעו    לפני גבעות חוללתי br </verse>
        <verse osisID="Prov.8.26"> כו    עד-לא עשה ארץ וחוצות    וראש עפרות תבל br </verse>
        <verse osisID="Prov.8.27"> כז    בהכינו שמים שם אני    בחקו חוג על-פני תהום br </verse>
        <verse osisID="Prov.8.28"> כח    באמצו שחקים ממעל    בעזוז עינות תהום br </verse>
        <verse osisID="Prov.8.29"> כט    בשומו לים חקו ומים לא יעברו-פיו    בחוקו מוסדי ארץ br </verse>
        <verse osisID="Prov.8.30"> ל    ואהיה אצלו אמון    ואהיה שעשועים יום יום משחקת לפניו בכל-עת br </verse>
        <verse osisID="Prov.8.31"> לא    משחקת בתבל ארצו    ושעשעי את-בני אדם </verse>
        <verse osisID="Prov.8.32"> לב    ועתה בנים שמעו-לי    ואשרי דרכי ישמרו br </verse>
        <verse osisID="Prov.8.33"> לג    שמעו מוסר וחכמו    ואל-תפרעו br </verse>
        <verse osisID="Prov.8.34"> לד    אשרי אדם שמע-לי    לשקד על-דלתתי יום יום--לשמר מזוזת פתחי br </verse>
        <verse osisID="Prov.8.35"> לה    כי מצאי מצאי (מצא) חיים    ויפק רצון מיהוה br </verse>
        <verse osisID="Prov.8.36"> לו    וחטאי חמס נפשו    כל-משנאי אהבו מות </verse>
      </chapter>
      <chapter osisID="Prov.9">
        <verse osisID="Prov.9.1"> א    חכמות בנתה ביתה    חצבה עמודיה שבעה br </verse>
        <verse osisID="Prov.9.2"> ב    טבחה טבחה מסכה יינה    אף ערכה שלחנה br </verse>
        <verse osisID="Prov.9.3"> ג    שלחה נערתיה תקרא--    על-גפי מרמי קרת br </verse>
        <verse osisID="Prov.9.4"> ד    מי-פתי יסר הנה    חסר-לב אמרה לו br </verse>
        <verse osisID="Prov.9.5"> ה    לכו לחמו בלחמי    ושתו ביין מסכתי br </verse>
        <verse osisID="Prov.9.6"> ו    עזבו פתאים וחיו    ואשרו בדרך בינה br </verse>
        <verse osisID="Prov.9.7"> ז    יסר לץ--לקח לו קלון    ומוכיח לרשע מומו br </verse>
        <verse osisID="Prov.9.8"> ח    אל-תוכח לץ פן-ישנאך    הוכח לחכם ויאהבך br </verse>
        <verse osisID="Prov.9.9"> ט    תן לחכם ויחכם-עוד    הודע לצדיק ויוסף לקח br </verse>
        <verse osisID="Prov.9.10"> י    תחלת חכמה יראת יהוה    ודעת קדשים בינה br </verse>
        <verse osisID="Prov.9.11"> יא    כי-בי ירבו ימיך    ויוסיפו לך שנות חיים br </verse>
        <verse osisID="Prov.9.12"> יב    אם-חכמת חכמת לך    ולצת לבדך תשא br </verse>
        <verse osisID="Prov.9.13"> יג    אשת כסילות המיה    פתיות ובל-ידעה מה br </verse>
        <verse osisID="Prov.9.14"> יד    וישבה לפתח ביתה--    על-כסא מרמי קרת br </verse>
        <verse osisID="Prov.9.15"> טו    לקרא לעברי-דרך    המישרים ארחותם br </verse>
        <verse osisID="Prov.9.16"> טז    מי-פתי יסר הנה    וחסר-לב ואמרה לו br </verse>
        <verse osisID="Prov.9.17"> יז    מים-גנובים ימתקו    ולחם סתרים ינעם br </verse>
        <verse osisID="Prov.9.18"> יח    ולא-ידע כי-רפאים שם    בעמקי שאול קראיה </verse>
      </chapter>
      <chapter osisID="Prov.10">
        <verse osisID="Prov.10.1"> א                    משלי שלמה br בן חכם ישמח-אב    ובן כסיל תוגת אמו br </verse>
        <verse osisID="Prov.10.2"> ב    לא-יועילו אוצרות רשע    וצדקה תציל ממות br </verse>
        <verse osisID="Prov.10.3"> ג    לא-ירעיב יהוה נפש צדיק    והות רשעים יהדף br </verse>
        <verse osisID="Prov.10.4"> ד    ראש--עשה כף-רמיה    ויד חרוצים תעשיר br </verse>
        <verse osisID="Prov.10.5"> ה    אגר בקיץ בן משכיל    נרדם בקציר בן מביש br </verse>
        <verse osisID="Prov.10.6"> ו    ברכות לראש צדיק    ופי רשעים יכסה חמס br </verse>
        <verse osisID="Prov.10.7"> ז    זכר צדיק לברכה    ושם רשעים ירקב br </verse>
        <verse osisID="Prov.10.8"> ח    חכם-לב יקח מצות    ואויל שפתים ילבט br </verse>
        <verse osisID="Prov.10.9"> ט    הולך בתם ילך בטח    ומעקש דרכיו יודע br </verse>
        <verse osisID="Prov.10.10"> י    קרץ עין יתן עצבת    ואויל שפתים ילבט br </verse>
        <verse osisID="Prov.10.11"> יא    מקור חיים פי צדיק    ופי רשעים יכסה חמס br </verse>
        <verse osisID="Prov.10.12"> יב    שנאה תערר מדנים    ועל כל-פשעים תכסה אהבה br </verse>
        <verse osisID="Prov.10.13"> יג    בשפתי נבון תמצא חכמה    ושבט לגו חסר-לב br </verse>
        <verse osisID="Prov.10.14"> יד    חכמים יצפנו-דעת    ופי-אויל מחתה קרבה br </verse>
        <verse osisID="Prov.10.15"> טו    הון עשיר קרית עזו    מחתת דלים רישם br </verse>
        <verse osisID="Prov.10.16"> טז    פעלת צדיק לחיים    תבואת רשע לחטאת br </verse>
        <verse osisID="Prov.10.17"> יז    ארח לחיים שומר מוסר    ועזב תוכחת מתעה br </verse>
        <verse osisID="Prov.10.18"> יח    מכסה שנאה שפתי-שקר    ומוצא דבה הוא כסיל br </verse>
        <verse osisID="Prov.10.19"> יט    ברב דברים לא יחדל-פשע    וחושך שפתיו משכיל br </verse>
        <verse osisID="Prov.10.20"> כ    כסף נבחר לשון צדיק    לב רשעים כמעט br </verse>
        <verse osisID="Prov.10.21"> כא    שפתי צדיק ירעו רבים    ואוילים בחסר-לב ימותו br </verse>
        <verse osisID="Prov.10.22"> כב    ברכת יהוה היא תעשיר    ולא-יוסף עצב עמה br </verse>
        <verse osisID="Prov.10.23"> כג    כשחוק לכסיל עשות זמה    וחכמה לאיש תבונה br </verse>
        <verse osisID="Prov.10.24"> כד    מגורת רשע היא תבואנו    ותאות צדיקים יתן br </verse>
        <verse osisID="Prov.10.25"> כה    כעבור סופה ואין רשע    וצדיק יסוד עולם br </verse>
        <verse osisID="Prov.10.26"> כו    כחמץ לשנים--וכעשן לעינים    כן העצל לשלחיו br </verse>
        <verse osisID="Prov.10.27"> כז    יראת יהוה תוסיף ימים    ושנות רשעים תקצרנה br </verse>
        <verse osisID="Prov.10.28"> כח    תוחלת צדיקים שמחה    ותקות רשעים תאבד br </verse>
        <verse osisID="Prov.10.29"> כט    מעוז לתם דרך יהוה    ומחתה לפעלי און br </verse>
        <verse osisID="Prov.10.30"> ל    צדיק לעולם בל-ימוט    ורשעים לא ישכנו-ארץ br </verse>
        <verse osisID="Prov.10.31"> לא    פי-צדיק ינוב חכמה    ולשון תהפכות תכרת br </verse>
        <verse osisID="Prov.10.32"> לב    שפתי צדיק ידעון רצון    ופי רשעים תהפכות </verse>
      </chapter>
      <chapter osisID="Prov.11">
        <verse osisID="Prov.11.1"> א    מאזני מרמה תועבת יהוה    ואבן שלמה רצונו br </verse>
        <verse osisID="Prov.11.2"> ב    בא-זדון ויבא קלון    ואת-צנועים חכמה br </verse>
        <verse osisID="Prov.11.3"> ג    תמת ישרים תנחם    וסלף בגדים ושדם (ישדם) br </verse>
        <verse osisID="Prov.11.4"> ד    לא-יועיל הון ביום עברה    וצדקה תציל ממות br </verse>
        <verse osisID="Prov.11.5"> ה    צדקת תמים תישר דרכו    וברשעתו יפל רשע br </verse>
        <verse osisID="Prov.11.6"> ו    צדקת ישרים תצילם    ובהות בגדים ילכדו br </verse>
        <verse osisID="Prov.11.7"> ז    במות אדם רשע תאבד תקוה    ותוחלת אונים אבדה br </verse>
        <verse osisID="Prov.11.8"> ח    צדיק מצרה נחלץ    ויבא רשע תחתיו br </verse>
        <verse osisID="Prov.11.9"> ט    בפה--חנף ישחת רעהו    ובדעת צדיקים יחלצו br </verse>
        <verse osisID="Prov.11.10"> י    בטוב צדיקים תעלץ קריה    ובאבד רשעים רנה br </verse>
        <verse osisID="Prov.11.11"> יא    בברכת ישרים תרום קרת    ובפי רשעים תהרס br </verse>
        <verse osisID="Prov.11.12"> יב    בז-לרעהו חסר-לב    ואיש תבונות יחריש br </verse>
        <verse osisID="Prov.11.13"> יג    הולך רכיל מגלה-סוד    ונאמן-רוח מכסה דבר br </verse>
        <verse osisID="Prov.11.14"> יד    באין תחבלות יפל-עם    ותשועה ברב יועץ br </verse>
        <verse osisID="Prov.11.15"> טו    רע-ירוע כי-ערב זר    ושנא תקעים בוטח br </verse>
        <verse osisID="Prov.11.16"> טז    אשת-חן תתמך כבוד    ועריצים יתמכו-עשר br </verse>
        <verse osisID="Prov.11.17"> יז    גמל נפשו איש חסד    ועכר שארו אכזרי br </verse>
        <verse osisID="Prov.11.18"> יח    רשע--עשה פעלת-שקר    וזרע צדקה שכר אמת br </verse>
        <verse osisID="Prov.11.19"> יט    כן-צדקה לחיים    ומרדף רעה למותו br </verse>
        <verse osisID="Prov.11.20"> כ    תועבת יהוה עקשי-לב    ורצונו תמימי דרך br </verse>
        <verse osisID="Prov.11.21"> כא    יד ליד לא-ינקה רע    וזרע צדיקים נמלט br </verse>
        <verse osisID="Prov.11.22"> כב    נזם זהב באף חזיר--    אשה יפה וסרת טעם br </verse>
        <verse osisID="Prov.11.23"> כג    תאות צדיקים אך-טוב    תקות רשעים עברה br </verse>
        <verse osisID="Prov.11.24"> כד    יש מפזר ונוסף עוד    וחשך מישר אך-למחסור br </verse>
        <verse osisID="Prov.11.25"> כה    נפש-ברכה תדשן    ומרוה גם-הוא יורא br </verse>
        <verse osisID="Prov.11.26"> כו    מנע בר יקבהו לאום    וברכה לראש משביר br </verse>
        <verse osisID="Prov.11.27"> כז    שחר טוב יבקש רצון    ודרש רעה תבואנו br </verse>
        <verse osisID="Prov.11.28"> כח    בוטח בעשרו הוא יפול    וכעלה צדיקים יפרחו br </verse>
        <verse osisID="Prov.11.29"> כט    עכר ביתו ינחל-רוח    ועבד אויל לחכם-לב br </verse>
        <verse osisID="Prov.11.30"> ל    פרי-צדיק עץ חיים    ולקח נפשות חכם br </verse>
        <verse osisID="Prov.11.31"> לא    הן צדיק בארץ ישלם    אף כי-רשע וחוטא </verse>
      </chapter>
      <chapter osisID="Prov.12">
        <verse osisID="Prov.12.1"> א    אהב מוסר אהב דעת    ושונא תוכחת בער br </verse>
        <verse osisID="Prov.12.2"> ב    טוב--יפיק רצון מיהוה    ואיש מזמות ירשיע br </verse>
        <verse osisID="Prov.12.3"> ג    לא-יכון אדם ברשע    ושרש צדיקים בל-ימוט br </verse>
        <verse osisID="Prov.12.4"> ד    אשת-חיל עטרת בעלה    וכרקב בעצמותיו מבישה br </verse>
        <verse osisID="Prov.12.5"> ה    מחשבות צדיקים משפט    תחבלות רשעים מרמה br </verse>
        <verse osisID="Prov.12.6"> ו    דברי רשעים ארב-דם    ופי ישרים יצילם br </verse>
        <verse osisID="Prov.12.7"> ז    הפוך רשעים ואינם    ובית צדיקים יעמד br </verse>
        <verse osisID="Prov.12.8"> ח    לפי-שכלו יהלל-איש    ונעוה-לב יהיה לבוז br </verse>
        <verse osisID="Prov.12.9"> ט    טוב נקלה ועבד לו--    ממתכבד וחסר-לחם br </verse>
        <verse osisID="Prov.12.10"> י    יודע צדיק נפש בהמתו    ורחמי רשעים אכזרי br </verse>
        <verse osisID="Prov.12.11"> יא    עבד אדמתו ישבע-לחם    ומרדף ריקים חסר-לב br </verse>
        <verse osisID="Prov.12.12"> יב    חמד רשע מצוד רעים    ושרש צדיקים יתן br </verse>
        <verse osisID="Prov.12.13"> יג    בפשע שפתים מוקש רע    ויצא מצרה צדיק br </verse>
        <verse osisID="Prov.12.14"> יד    מפרי פי-איש ישבע-טוב    וגמול ידי-אדם ישוב (ישיב) לו br </verse>
        <verse osisID="Prov.12.15"> טו    דרך אויל ישר בעיניו    ושמע לעצה חכם br </verse>
        <verse osisID="Prov.12.16"> טז    אויל--ביום יודע כעסו    וכסה קלון ערום br </verse>
        <verse osisID="Prov.12.17"> יז    יפיח אמונה יגיד צדק    ועד שקרים מרמה br </verse>
        <verse osisID="Prov.12.18"> יח    יש בוטה כמדקרות חרב    ולשון חכמים מרפא br </verse>
        <verse osisID="Prov.12.19"> יט    שפת-אמת תכון לעד    ועד-ארגיעה לשון שקר br </verse>
        <verse osisID="Prov.12.20"> כ    מרמה בלב-חרשי רע    וליעצי שלום שמחה br </verse>
        <verse osisID="Prov.12.21"> כא    לא-יאנה לצדיק כל-און    ורשעים מלאו רע br </verse>
        <verse osisID="Prov.12.22"> כב    תועבת יהוה שפתי-שקר    ועשי אמונה רצונו br </verse>
        <verse osisID="Prov.12.23"> כג    אדם ערום כסה דעת    ולב כסילים יקרא אולת br </verse>
        <verse osisID="Prov.12.24"> כד    יד-חרוצים תמשול    ורמיה תהיה למס br </verse>
        <verse osisID="Prov.12.25"> כה    דאגה בלב-איש ישחנה    ודבר טוב ישמחנה br </verse>
        <verse osisID="Prov.12.26"> כו    יתר מרעהו צדיק    ודרך רשעים תתעם br </verse>
        <verse osisID="Prov.12.27"> כז    לא-יחרך רמיה צידו    והון-אדם יקר חרוץ br </verse>
        <verse osisID="Prov.12.28"> כח    בארח-צדקה חיים    ודרך נתיבה אל-מות </verse>
      </chapter>
      <chapter osisID="Prov.13">
        <verse osisID="Prov.13.1"> א    בן חכם מוסר אב    ולץ לא-שמע גערה br </verse>
        <verse osisID="Prov.13.2"> ב    מפרי פי-איש יאכל טוב    ונפש בגדים חמס br </verse>
        <verse osisID="Prov.13.3"> ג    נצר פיו שמר נפשו    פשק שפתיו מחתה-לו br </verse>
        <verse osisID="Prov.13.4"> ד    מתאוה ואין נפשו עצל    ונפש חרצים תדשן br </verse>
        <verse osisID="Prov.13.5"> ה    דבר-שקר ישנא צדיק    ורשע יבאיש ויחפיר br </verse>
        <verse osisID="Prov.13.6"> ו    צדקה תצר תם-דרך    ורשעה תסלף חטאת br </verse>
        <verse osisID="Prov.13.7"> ז    יש מתעשר ואין כל    מתרושש והון רב br </verse>
        <verse osisID="Prov.13.8"> ח    כפר נפש-איש עשרו    ורש לא-שמע גערה br </verse>
        <verse osisID="Prov.13.9"> ט    אור-צדיקים ישמח    ונר רשעים ידעך br </verse>
        <verse osisID="Prov.13.10"> י    רק-בזדון יתן מצה    ואת-נועצים חכמה br </verse>
        <verse osisID="Prov.13.11"> יא    הון מהבל ימעט    וקבץ על-יד ירבה br </verse>
        <verse osisID="Prov.13.12"> יב    תוחלת ממשכה מחלה-לב    ועץ חיים תאוה באה br </verse>
        <verse osisID="Prov.13.13"> יג    בז לדבר יחבל לו    וירא מצוה הוא ישלם br </verse>
        <verse osisID="Prov.13.14"> יד    תורת חכם מקור חיים--    לסור ממקשי מות br </verse>
        <verse osisID="Prov.13.15"> טו    שכל-טוב יתן-חן    ודרך בגדים איתן br </verse>
        <verse osisID="Prov.13.16"> טז    כל-ערום יעשה בדעת    וכסיל יפרש אולת br </verse>
        <verse osisID="Prov.13.17"> יז    מלאך רשע יפל ברע    וציר אמונים מרפא br </verse>
        <verse osisID="Prov.13.18"> יח    ריש וקלון פורע מוסר    ושמר תוכחת יכבד br </verse>
        <verse osisID="Prov.13.19"> יט    תאוה נהיה תערב לנפש    ותועבת כסילים סור מרע br </verse>
        <verse osisID="Prov.13.20"> כ    הלוך (הולך) את-חכמים וחכם (יחכם)    ורעה כסילים ירוע br </verse>
        <verse osisID="Prov.13.21"> כא    חטאים תרדף רעה    ואת-צדיקים ישלם-טוב br </verse>
        <verse osisID="Prov.13.22"> כב    טוב--ינחיל בני-בנים    וצפון לצדיק חיל חוטא br </verse>
        <verse osisID="Prov.13.23"> כג    רב-אכל ניר ראשים    ויש נספה בלא משפט br </verse>
        <verse osisID="Prov.13.24"> כד    חושך שבטו שונא בנו    ואהבו שחרו מוסר br </verse>
        <verse osisID="Prov.13.25"> כה    צדיק--אכל לשבע נפשו    ובטן רשעים תחסר </verse>
      </chapter>
      <chapter osisID="Prov.14">
        <verse osisID="Prov.14.1"> א    חכמות נשים בנתה ביתה    ואולת בידיה תהרסנו br </verse>
        <verse osisID="Prov.14.2"> ב    הולך בישרו ירא יהוה    ונלוז דרכיו בוזהו br </verse>
        <verse osisID="Prov.14.3"> ג    בפי-אויל חטר גאוה    ושפתי חכמים תשמורם br </verse>
        <verse osisID="Prov.14.4"> ד    באין אלפים אבוס בר    ורב-תבואות בכח שור br </verse>
        <verse osisID="Prov.14.5"> ה    עד אמונים לא יכזב    ויפיח כזבים עד שקר br </verse>
        <verse osisID="Prov.14.6"> ו    בקש-לץ חכמה ואין    ודעת לנבון נקל br </verse>
        <verse osisID="Prov.14.7"> ז    לך מנגד לאיש כסיל    ובל-ידעת שפתי-דעת br </verse>
        <verse osisID="Prov.14.8"> ח    חכמת ערום הבין דרכו    ואולת כסילים מרמה br </verse>
        <verse osisID="Prov.14.9"> ט    אולים יליץ אשם    ובין ישרים רצון br </verse>
        <verse osisID="Prov.14.10"> י    לב--יודע מרת נפשו    ובשמחתו לא-יתערב זר br </verse>
        <verse osisID="Prov.14.11"> יא    בית רשעים ישמד    ואהל ישרים יפריח br </verse>
        <verse osisID="Prov.14.12"> יב    יש דרך ישר לפני-איש    ואחריתה דרכי-מות br </verse>
        <verse osisID="Prov.14.13"> יג    גם-בשחק יכאב-לב    ואחריתה שמחה תוגה br </verse>
        <verse osisID="Prov.14.14"> יד    מדרכיו ישבע סוג לב    ומעליו איש טוב br </verse>
        <verse osisID="Prov.14.15"> טו    פתי יאמין לכל-דבר    וערום יבין לאשרו br </verse>
        <verse osisID="Prov.14.16"> טז    חכם ירא וסר מרע    וכסיל מתעבר ובוטח br </verse>
        <verse osisID="Prov.14.17"> יז    קצר-אפים יעשה אולת    ואיש מזמות ישנא br </verse>
        <verse osisID="Prov.14.18"> יח    נחלו פתאים אולת    וערומים יכתרו דעת br </verse>
        <verse osisID="Prov.14.19"> יט    שחו רעים לפני טובים    ורשעים על-שערי צדיק br </verse>
        <verse osisID="Prov.14.20"> כ    גם-לרעהו ישנא רש    ואהבי עשיר רבים br </verse>
        <verse osisID="Prov.14.21"> כא    בז-לרעהו חוטא    ומחונן עניים (ענוים) אשריו br </verse>
        <verse osisID="Prov.14.22"> כב    הלוא-יתעו חרשי רע    וחסד ואמת חרשי טוב br </verse>
        <verse osisID="Prov.14.23"> כג    בכל-עצב יהיה מותר    ודבר-שפתים אך-למחסור br </verse>
        <verse osisID="Prov.14.24"> כד    עטרת חכמים עשרם    אולת כסילים אולת br </verse>
        <verse osisID="Prov.14.25"> כה    מציל נפשות עד אמת    ויפח כזבים מרמה br </verse>
        <verse osisID="Prov.14.26"> כו    ביראת יהוה מבטח-עז    ולבניו יהיה מחסה br </verse>
        <verse osisID="Prov.14.27"> כז    יראת יהוה מקור חיים--    לסור ממקשי מות br </verse>
        <verse osisID="Prov.14.28"> כח    ברב-עם הדרת-מלך    ובאפס לאם מחתת רזון br </verse>
        <verse osisID="Prov.14.29"> כט    ארך אפים רב-תבונה    וקצר-רוח מרים אולת br </verse>
        <verse osisID="Prov.14.30"> ל    חיי בשרים לב מרפא    ורקב עצמות קנאה br </verse>
        <verse osisID="Prov.14.31"> לא    עשק דל חרף עשהו    ומכבדו חנן אביון br </verse>
        <verse osisID="Prov.14.32"> לב    ברעתו ידחה רשע    וחסה במותו צדיק br </verse>
        <verse osisID="Prov.14.33"> לג    בלב נבון תנוח חכמה    ובקרב כסילים תודע br </verse>
        <verse osisID="Prov.14.34"> לד    צדקה תרומם-גוי    וחסד לאמים חטאת br </verse>
        <verse osisID="Prov.14.35"> לה    רצון-מלך לעבד משכיל    ועברתו תהיה מביש </verse>
      </chapter>
      <chapter osisID="Prov.15">
        <verse osisID="Prov.15.1"> א    מענה-רך ישיב חמה    ודבר-עצב יעלה-אף br </verse>
        <verse osisID="Prov.15.2"> ב    לשון חכמים תיטיב דעת    ופי כסילים יביע אולת br </verse>
        <verse osisID="Prov.15.3"> ג    בכל-מקום עיני יהוה    צפות רעים וטובים br </verse>
        <verse osisID="Prov.15.4"> ד    מרפא לשון עץ חיים    וסלף בה שבר ברוח br </verse>
        <verse osisID="Prov.15.5"> ה    אויל--ינאץ מוסר אביו    ושמר תוכחת יערים br </verse>
        <verse osisID="Prov.15.6"> ו    בית צדיק חסן רב    ובתבואת רשע נעכרת br </verse>
        <verse osisID="Prov.15.7"> ז    שפתי חכמים יזרו דעת    ולב כסילים לא-כן br </verse>
        <verse osisID="Prov.15.8"> ח    זבח רשעים תועבת יהוה    ותפלת ישרים רצונו br </verse>
        <verse osisID="Prov.15.9"> ט    תועבת יהוה דרך רשע    ומרדף צדקה יאהב br </verse>
        <verse osisID="Prov.15.10"> י    מוסר רע לעזב ארח    שונא תוכחת ימות br </verse>
        <verse osisID="Prov.15.11"> יא    שאול ואבדון נגד יהוה    אף כי-לבות בני-אדם br </verse>
        <verse osisID="Prov.15.12"> יב    לא יאהב-לץ הוכח לו    אל-חכמים לא ילך br </verse>
        <verse osisID="Prov.15.13"> יג    לב שמח ייטב פנים    ובעצבת-לב רוח נכאה br </verse>
        <verse osisID="Prov.15.14"> יד    לב נבון יבקש-דעת    ופני (ופי) כסילים ירעה אולת br </verse>
        <verse osisID="Prov.15.15"> טו    כל-ימי עני רעים    וטוב-לב משתה תמיד br </verse>
        <verse osisID="Prov.15.16"> טז    טוב-מעט ביראת יהוה--    מאוצר רב ומהומה בו br </verse>
        <verse osisID="Prov.15.17"> יז    טוב ארחת ירק ואהבה-שם--    משור אבוס ושנאה-בו br </verse>
        <verse osisID="Prov.15.18"> יח    איש חמה יגרה מדון    וארך אפים ישקיט ריב br </verse>
        <verse osisID="Prov.15.19"> יט    דרך עצל כמשכת חדק    וארח ישרים סללה br </verse>
        <verse osisID="Prov.15.20"> כ    בן חכם ישמח-אב    וכסיל אדם בוזה אמו br </verse>
        <verse osisID="Prov.15.21"> כא    אולת שמחה לחסר-לב    ואיש תבונה יישר-לכת br </verse>
        <verse osisID="Prov.15.22"> כב    הפר מחשבות באין סוד    וברב יועצים תקום br </verse>
        <verse osisID="Prov.15.23"> כג    שמחה לאיש במענה-פיו    ודבר בעתו מה-טוב br </verse>
        <verse osisID="Prov.15.24"> כד    ארח חיים למעלה למשכיל--    למען סור משאול מטה br </verse>
        <verse osisID="Prov.15.25"> כה    בית גאים יסח יהוה    ויצב גבול אלמנה br </verse>
        <verse osisID="Prov.15.26"> כו    תועבת יהוה מחשבות רע    וטהרים אמרי-נעם br </verse>
        <verse osisID="Prov.15.27"> כז    עכר ביתו בוצע בצע    ושונא מתנת יחיה br </verse>
        <verse osisID="Prov.15.28"> כח    לב צדיק יהגה לענות    ופי רשעים יביע רעות br </verse>
        <verse osisID="Prov.15.29"> כט    רחוק יהוה מרשעים    ותפלת צדיקים ישמע br </verse>
        <verse osisID="Prov.15.30"> ל    מאור-עינים ישמח-לב    שמועה טובה תדשן-עצם br </verse>
        <verse osisID="Prov.15.31"> לא    אזן--שמעת תוכחת חיים    בקרב חכמים תלין br </verse>
        <verse osisID="Prov.15.32"> לב    פורע מוסר מואס נפשו    ושומע תוכחת קונה לב br </verse>
        <verse osisID="Prov.15.33"> לג    יראת יהוה מוסר חכמה    ולפני כבוד ענוה </verse>
      </chapter>
      <chapter osisID="Prov.16">
        <verse osisID="Prov.16.1"> א    לאדם מערכי-לב    ומיהוה מענה לשון br </verse>
        <verse osisID="Prov.16.2"> ב    כל-דרכי-איש זך בעיניו    ותכן רוחות יהוה br </verse>
        <verse osisID="Prov.16.3"> ג    גל אל-יהוה מעשיך    ויכנו מחשבתיך br </verse>
        <verse osisID="Prov.16.4"> ד    כל פעל יהוה למענהו    וגם-רשע ליום רעה br </verse>
        <verse osisID="Prov.16.5"> ה    תועבת יהוה כל-גבה-לב    יד ליד לא ינקה br </verse>
        <verse osisID="Prov.16.6"> ו    בחסד ואמת יכפר עון    וביראת יהוה סור מרע br </verse>
        <verse osisID="Prov.16.7"> ז    ברצות יהוה דרכי-איש    גם-אויביו ישלם אתו br </verse>
        <verse osisID="Prov.16.8"> ח    טוב-מעט בצדקה--    מרב תבואות בלא משפט br </verse>
        <verse osisID="Prov.16.9"> ט    לב אדם יחשב דרכו    ויהוה יכין צעדו br </verse>
        <verse osisID="Prov.16.10"> י    קסם על-שפתי-מלך    במשפט לא ימעל-פיו br </verse>
        <verse osisID="Prov.16.11"> יא    פלס ומאזני משפט--ליהוה    מעשהו כל-אבני-כיס br </verse>
        <verse osisID="Prov.16.12"> יב    תועבת מלכים עשות רשע    כי בצדקה יכון כסא br </verse>
        <verse osisID="Prov.16.13"> יג    רצון מלכים שפתי-צדק    ודבר ישרים יאהב br </verse>
        <verse osisID="Prov.16.14"> יד    חמת-מלך מלאכי-מות    ואיש חכם יכפרנה br </verse>
        <verse osisID="Prov.16.15"> טו    באור-פני-מלך חיים    ורצונו כעב מלקוש br </verse>
        <verse osisID="Prov.16.16"> טז    קנה-חכמה--מה-טוב מחרוץ    וקנות בינה נבחר מכסף br </verse>
        <verse osisID="Prov.16.17"> יז    מסלת ישרים סור מרע    שמר נפשו נצר דרכו br </verse>
        <verse osisID="Prov.16.18"> יח    לפני-שבר גאון    ולפני כשלון גבה רוח br </verse>
        <verse osisID="Prov.16.19"> יט    טוב שפל-רוח את-עניים (ענוים)    מחלק שלל את-גאים br </verse>
        <verse osisID="Prov.16.20"> כ    משכיל על-דבר ימצא-טוב    ובוטח ביהוה אשריו br </verse>
        <verse osisID="Prov.16.21"> כא    לחכם-לב יקרא נבון    ומתק שפתים יסיף לקח br </verse>
        <verse osisID="Prov.16.22"> כב    מקור חיים שכל בעליו    ומוסר אולים אולת br </verse>
        <verse osisID="Prov.16.23"> כג    לב חכם ישכיל פיהו    ועל-שפתיו יסיף לקח br </verse>
        <verse osisID="Prov.16.24"> כד    צוף-דבש אמרי-נעם    מתוק לנפש ומרפא לעצם br </verse>
        <verse osisID="Prov.16.25"> כה    יש דרך ישר לפני-איש    ואחריתה דרכי-מות br </verse>
        <verse osisID="Prov.16.26"> כו    נפש עמל עמלה לו    כי-אכף עליו פיהו br </verse>
        <verse osisID="Prov.16.27"> כז    איש בליעל כרה רעה    ועל-שפתיו (שפתו) כאש צרבת br </verse>
        <verse osisID="Prov.16.28"> כח    איש תהפכות ישלח מדון    ונרג  ן  מפריד אלוף br </verse>
        <verse osisID="Prov.16.29"> כט    איש חמס יפתה רעהו    והוליכו בדרך לא-טוב br </verse>
        <verse osisID="Prov.16.30"> ל    עצה עיניו לחשב תהפכות    קרץ שפתיו כלה רעה br </verse>
        <verse osisID="Prov.16.31"> לא    עטרת תפארת שיבה    בדרך צדקה תמצא br </verse>
        <verse osisID="Prov.16.32"> לב    טוב ארך אפים מגבור    ומשל ברוחו מלכד עיר br </verse>
        <verse osisID="Prov.16.33"> לג    בחיק יוטל את-הגורל    ומיהוה כל-משפטו </verse>
      </chapter>
      <chapter osisID="Prov.17">
        <verse osisID="Prov.17.1"> א    טוב פת חרבה ושלוה-בה--    מבית מלא זבחי-ריב br </verse>
        <verse osisID="Prov.17.2"> ב    עבד-משכיל--ימשל בבן מביש    ובתוך אחים יחלק נחלה br </verse>
        <verse osisID="Prov.17.3"> ג    מצרף לכסף וכור לזהב    ובחן לבות יהוה br </verse>
        <verse osisID="Prov.17.4"> ד    מרע מקשיב על-שפת-און    שקר מזין על-לשון הות br </verse>
        <verse osisID="Prov.17.5"> ה    לעג לרש חרף עשהו    שמח לאיד לא ינקה br </verse>
        <verse osisID="Prov.17.6"> ו    עטרת זקנים בני בנים    ותפארת בנים אבותם br </verse>
        <verse osisID="Prov.17.7"> ז    לא-נאוה לנבל שפת-יתר    אף כי-לנדיב שפת-שקר br </verse>
        <verse osisID="Prov.17.8"> ח    אבן-חן השחד בעיני בעליו    אל-כל-אשר יפנה ישכיל br </verse>
        <verse osisID="Prov.17.9"> ט    מכסה-פשע מבקש אהבה    ושנה בדבר מפריד אלוף br </verse>
        <verse osisID="Prov.17.10"> י    תחת גערה במבין--    מהכות כסיל מאה br </verse>
        <verse osisID="Prov.17.11"> יא    אך-מרי יבקש-רע    ומלאך אכזרי ישלח-בו br </verse>
        <verse osisID="Prov.17.12"> יב    פגוש דב שכול באיש    ואל-כסיל באולתו br </verse>
        <verse osisID="Prov.17.13"> יג    משיב רעה תחת טובה--    לא-תמיש (תמוש) רעה מביתו br </verse>
        <verse osisID="Prov.17.14"> יד    פוטר מים ראשית מדון    ולפני התגלע הריב נטוש br </verse>
        <verse osisID="Prov.17.15"> טו    מצדיק רשע ומרשיע צדיק--    תועבת יהוה גם-שניהם br </verse>
        <verse osisID="Prov.17.16"> טז    למה-זה מחיר ביד-כסיל--    לקנות חכמה ולב-אין br </verse>
        <verse osisID="Prov.17.17"> יז    בכל-עת אהב הרע    ואח לצרה יולד br </verse>
        <verse osisID="Prov.17.18"> יח    אדם חסר-לב תוקע כף    ערב ערבה לפני רעהו br </verse>
        <verse osisID="Prov.17.19"> יט    אהב פשע אהב מצה    מגביה פתחו מבקש-שבר br </verse>
        <verse osisID="Prov.17.20"> כ    עקש-לב לא ימצא-טוב    ונהפך בלשונו יפול ברעה br </verse>
        <verse osisID="Prov.17.21"> כא    ילד כסיל לתוגה לו    ולא-ישמח אבי נבל br </verse>
        <verse osisID="Prov.17.22"> כב    לב שמח ייטיב גהה    ורוח נכאה תיבש-גרם br </verse>
        <verse osisID="Prov.17.23"> כג    שחד מחק רשע יקח--    להטות ארחות משפט br </verse>
        <verse osisID="Prov.17.24"> כד    את-פני מבין חכמה    ועיני כסיל בקצה-ארץ br </verse>
        <verse osisID="Prov.17.25"> כה    כעס לאביו בן כסיל    וממר ליולדתו br </verse>
        <verse osisID="Prov.17.26"> כו    גם ענוש לצדיק לא-טוב--    להכות נדיבים על-ישר br </verse>
        <verse osisID="Prov.17.27"> כז    חושך אמריו יודע דעת    וקר- (יקר-) רוח איש תבונה br </verse>
        <verse osisID="Prov.17.28"> כח    גם אויל מחריש חכם יחשב    אטם שפתיו נבון </verse>
      </chapter>
      <chapter osisID="Prov.18">
        <verse osisID="Prov.18.1"> א    לתאוה יבקש נפרד    בכל-תושיה יתגלע br </verse>
        <verse osisID="Prov.18.2"> ב    לא-יחפץ כסיל בתבונה    כי אם-בהתגלות לבו br </verse>
        <verse osisID="Prov.18.3"> ג    בבוא-רשע בא גם-בוז    ועם-קלון חרפה br </verse>
        <verse osisID="Prov.18.4"> ד    מים עמקים דברי פי-איש    נחל נבע מקור חכמה br </verse>
        <verse osisID="Prov.18.5"> ה    שאת פני-רשע לא-טוב--    להטות צדיק במשפט br </verse>
        <verse osisID="Prov.18.6"> ו    שפתי כסיל יבאו בריב    ופיו למהלמות יקרא br </verse>
        <verse osisID="Prov.18.7"> ז    פי-כסיל מחתה-לו    ושפתיו מוקש נפשו br </verse>
        <verse osisID="Prov.18.8"> ח    דברי נרגן כמתלהמים    והם ירדו חדרי-בטן br </verse>
        <verse osisID="Prov.18.9"> ט    גם מתרפה במלאכתו--    אח הוא לבעל משחית br </verse>
        <verse osisID="Prov.18.10"> י    מגדל-עז שם יהוה    בו-ירוץ צדיק ונשגב br </verse>
        <verse osisID="Prov.18.11"> יא    הון עשיר קרית עזו    וכחומה נשגבה במשכתו br </verse>
        <verse osisID="Prov.18.12"> יב    לפני-שבר יגבה לב-איש    ולפני כבוד ענוה br </verse>
        <verse osisID="Prov.18.13"> יג    משיב דבר בטרם ישמע--    אולת היא-לו וכלמה br </verse>
        <verse osisID="Prov.18.14"> יד    רוח-איש יכלכל מחלהו    ורוח נכאה מי ישאנה br </verse>
        <verse osisID="Prov.18.15"> טו    לב נבון יקנה-דעת    ואזן חכמים תבקש-דעת br </verse>
        <verse osisID="Prov.18.16"> טז    מתן אדם ירחיב לו    ולפני גדלים ינחנו br </verse>
        <verse osisID="Prov.18.17"> יז    צדיק הראשון בריבו    יבא- (ובא-) רעהו וחקרו br </verse>
        <verse osisID="Prov.18.18"> יח    מדינים ישבית הגורל    ובין עצומים יפריד br </verse>
        <verse osisID="Prov.18.19"> יט    אח--נפשע מקרית-עז    ומדונים (ומדינים) כבריח ארמון br </verse>
        <verse osisID="Prov.18.20"> כ    מפרי פי-איש תשבע בטנו    תבואת שפתיו ישבע br </verse>
        <verse osisID="Prov.18.21"> כא    מות וחיים ביד-לשון    ואהביה יאכל פריה br </verse>
        <verse osisID="Prov.18.22"> כב    מצא אשה מצא טוב    ויפק רצון מיהוה br </verse>
        <verse osisID="Prov.18.23"> כג    תחנונים ידבר-רש    ועשיר יענה עזות br </verse>
        <verse osisID="Prov.18.24"> כד    איש רעים להתרעע    ויש אהב דבק מאח </verse>
      </chapter>
      <chapter osisID="Prov.19">
        <verse osisID="Prov.19.1"> א    טוב-רש הולך בתמו--    מעקש שפתיו והוא כסיל br </verse>
        <verse osisID="Prov.19.2"> ב    גם בלא-דעת נפש לא-טוב    ואץ ברגלים חוטא br </verse>
        <verse osisID="Prov.19.3"> ג    אולת אדם תסלף דרכו    ועל-יהוה יזעף לבו br </verse>
        <verse osisID="Prov.19.4"> ד    הון--יסיף רעים רבים    ודל מרעהו יפרד br </verse>
        <verse osisID="Prov.19.5"> ה    עד שקרים לא ינקה    ויפיח כזבים לא ימלט br </verse>
        <verse osisID="Prov.19.6"> ו    רבים יחלו פני-נדיב    וכל-הרע לאיש מתן br </verse>
        <verse osisID="Prov.19.7"> ז    כל אחי-רש שנאהו--    אף כי מרעהו רחקו ממנו br מרדף אמרים    לא- (לו-) המה br </verse>
        <verse osisID="Prov.19.8"> ח    קנה-לב אהב נפשו    שמר תבונה למצא-טוב br </verse>
        <verse osisID="Prov.19.9"> ט    עד שקרים לא ינקה    ויפיח כזבים יאבד </verse>
        <verse osisID="Prov.19.10"> י    לא-נאוה לכסיל תענוג    אף כי-לעבד משל בשרים br </verse>
        <verse osisID="Prov.19.11"> יא    שכל אדם האריך אפו    ותפארתו עבר על-פשע br </verse>
        <verse osisID="Prov.19.12"> יב    נהם ככפיר זעף מלך    וכטל על-עשב רצונו br </verse>
        <verse osisID="Prov.19.13"> יג    הות לאביו בן כסיל    ודלף טרד מדיני אשה br </verse>
        <verse osisID="Prov.19.14"> יד    בית והון נחלת אבות    ומיהוה אשה משכלת br </verse>
        <verse osisID="Prov.19.15"> טו    עצלה תפיל תרדמה    ונפש רמיה תרעב br </verse>
        <verse osisID="Prov.19.16"> טז    שמר מצוה שמר נפשו    בוזה דרכיו יומת (ימות) br </verse>
        <verse osisID="Prov.19.17"> יז    מלוה יהוה חונן דל    וגמלו ישלם-לו br </verse>
        <verse osisID="Prov.19.18"> יח    יסר בנך כי-יש תקוה    ואל-המיתו אל-תשא נפשך br </verse>
        <verse osisID="Prov.19.19"> יט    גרל- (גדל-) חמה נשא ענש    כי אם-תציל ועוד תוסף br </verse>
        <verse osisID="Prov.19.20"> כ    שמע עצה וקבל מוסר--    למען תחכם באחריתך br </verse>
        <verse osisID="Prov.19.21"> כא    רבות מחשבות בלב-איש    ועצת יהוה היא תקום br </verse>
        <verse osisID="Prov.19.22"> כב    תאות אדם חסדו    וטוב-רש מאיש כזב br </verse>
        <verse osisID="Prov.19.23"> כג    יראת יהוה לחיים    ושבע ילין בל-יפקד רע br </verse>
        <verse osisID="Prov.19.24"> כד    טמן עצל ידו בצלחת    גם-אל-פיהו לא ישיבנה br </verse>
        <verse osisID="Prov.19.25"> כה    לץ תכה ופתי יערם    והוכיח לנבון יבין דעת br </verse>
        <verse osisID="Prov.19.26"> כו    משדד-אב יבריח אם--    בן מביש ומחפיר br </verse>
        <verse osisID="Prov.19.27"> כז    חדל-בני לשמע מוסר    לשגות מאמרי-דעת br </verse>
        <verse osisID="Prov.19.28"> כח    עד בליעל יליץ משפט    ופי רשעים יבלע-און br </verse>
        <verse osisID="Prov.19.29"> כט    נכונו ללצים שפטים    ומהלמות לגו כסילים </verse>
      </chapter>
      <chapter osisID="Prov.20">
        <verse osisID="Prov.20.1"> א    לץ היין המה שכר    וכל-שגה בו לא יחכם br </verse>
        <verse osisID="Prov.20.2"> ב    נהם ככפיר אימת מלך    מתעברו חוטא נפשו br </verse>
        <verse osisID="Prov.20.3"> ג    כבוד לאיש שבת מריב    וכל-אויל יתגלע br </verse>
        <verse osisID="Prov.20.4"> ד    מחרף עצל לא-יחרש    ישאל (ושאל) בקציר ואין br </verse>
        <verse osisID="Prov.20.5"> ה    מים עמקים עצה בלב-איש    ואיש תבונה ידלנה br </verse>
        <verse osisID="Prov.20.6"> ו    רב-אדם--יקרא איש חסדו    ואיש אמונים מי ימצא br </verse>
        <verse osisID="Prov.20.7"> ז    מתהלך בתמו צדיק    אשרי בניו אחריו br </verse>
        <verse osisID="Prov.20.8"> ח    מלך יושב על-כסא-דין--    מזרה בעיניו כל-רע br </verse>
        <verse osisID="Prov.20.9"> ט    מי-יאמר זכיתי לבי    טהרתי מחטאתי br </verse>
        <verse osisID="Prov.20.10"> י    אבן ואבן איפה ואיפה--    תועבת יהוה גם-שניהם br </verse>
        <verse osisID="Prov.20.11"> יא    גם במעלליו יתנכר-נער--    אם-זך ואם-ישר פעלו br </verse>
        <verse osisID="Prov.20.12"> יב    אזן שמעת ועין ראה--    יהוה עשה גם-שניהם br </verse>
        <verse osisID="Prov.20.13"> יג    אל-תאהב שנה פן-תורש    פקח עיניך שבע-לחם br </verse>
        <verse osisID="Prov.20.14"> יד    רע רע יאמר הקונה    ואזל לו אז יתהלל br </verse>
        <verse osisID="Prov.20.15"> טו    יש זהב ורב-פנינים    וכלי יקר שפתי-דעת br </verse>
        <verse osisID="Prov.20.16"> טז    לקח-בגדו כי-ערב זר    ובעד נכרים (נכריה) חבלהו br </verse>
        <verse osisID="Prov.20.17"> יז    ערב לאיש לחם שקר    ואחר ימלא-פיהו חצץ br </verse>
        <verse osisID="Prov.20.18"> יח    מחשבות בעצה תכון    ובתחבלות עשה מלחמה br </verse>
        <verse osisID="Prov.20.19"> יט    גולה-סוד הולך רכיל    ולפתה שפתיו לא תתערב br </verse>
        <verse osisID="Prov.20.20"> כ    מקלל אביו ואמו--    ידעך נרו באישון (באשון) חשך br </verse>
        <verse osisID="Prov.20.21"> כא    נחלה מבחלת (מבהלת) בראשונה    ואחריתה לא תברך br </verse>
        <verse osisID="Prov.20.22"> כב    אל-תאמר אשלמה-רע    קוה ליהוה וישע לך br </verse>
        <verse osisID="Prov.20.23"> כג    תועבת יהוה אבן ואבן    ומאזני מרמה לא-טוב br </verse>
        <verse osisID="Prov.20.24"> כד    מיהוה מצעדי-גבר    ואדם מה-יבין דרכו br </verse>
        <verse osisID="Prov.20.25"> כה    מוקש אדם ילע קדש    ואחר נדרים לבקר br </verse>
        <verse osisID="Prov.20.26"> כו    מזרה רשעים מלך חכם    וישב עליהם אופן br </verse>
        <verse osisID="Prov.20.27"> כז    נר יהוה נשמת אדם    חפש כל-חדרי-בטן br </verse>
        <verse osisID="Prov.20.28"> כח    חסד ואמת יצרו-מלך    וסעד בחסד כסאו br </verse>
        <verse osisID="Prov.20.29"> כט    תפארת בחורים כחם    והדר זקנים שיבה br </verse>
        <verse osisID="Prov.20.30"> ל    חברות פצע תמריק (תמרוק) ברע    ומכות חדרי-בטן </verse>
      </chapter>
      <chapter osisID="Prov.21">
        <verse osisID="Prov.21.1"> א    פלגי-מים לב-מלך ביד-יהוה    על-כל-אשר יחפץ יטנו br </verse>
        <verse osisID="Prov.21.2"> ב    כל-דרך-איש ישר בעיניו    ותכן לבות יהוה br </verse>
        <verse osisID="Prov.21.3"> ג    עשה צדקה ומשפט--    נבחר ליהוה מזבח br </verse>
        <verse osisID="Prov.21.4"> ד    רום-עינים ורחב-לב--    נר רשעים חטאת br </verse>
        <verse osisID="Prov.21.5"> ה    מחשבות חרוץ אך-למותר    וכל-אץ אך-למחסור br </verse>
        <verse osisID="Prov.21.6"> ו    פעל אצרות בלשון שקר--    הבל נדף מבקשי-מות br </verse>
        <verse osisID="Prov.21.7"> ז    שד-רשעים יגורם    כי מאנו לעשות משפט br </verse>
        <verse osisID="Prov.21.8"> ח    הפכפך דרך איש וזר    וזך ישר פעלו br </verse>
        <verse osisID="Prov.21.9"> ט    טוב לשבת על-פנת-גג--    מאשת מדינים ובית חבר br </verse>
        <verse osisID="Prov.21.10"> י    נפש רשע אותה-רע    לא-יחן בעיניו רעהו br </verse>
        <verse osisID="Prov.21.11"> יא    בענש-לץ יחכם-פתי    ובהשכיל לחכם יקח-דעת br </verse>
        <verse osisID="Prov.21.12"> יב    משכיל צדיק לבית רשע    מסלף רשעים לרע br </verse>
        <verse osisID="Prov.21.13"> יג    אטם אזנו מזעקת-דל--    גם-הוא יקרא ולא יענה br </verse>
        <verse osisID="Prov.21.14"> יד    מתן בסתר יכפה-אף    ושחד בחק חמה עזה br </verse>
        <verse osisID="Prov.21.15"> טו    שמחה לצדיק עשות משפט    ומחתה לפעלי און br </verse>
        <verse osisID="Prov.21.16"> טז    אדם--תועה מדרך השכל    בקהל רפאים ינוח br </verse>
        <verse osisID="Prov.21.17"> יז    איש מחסור אהב שמחה    אהב יין-ושמן לא יעשיר br </verse>
        <verse osisID="Prov.21.18"> יח    כפר לצדיק רשע    ותחת ישרים בוגד br </verse>
        <verse osisID="Prov.21.19"> יט    טוב שבת בארץ-מדבר--    מאשת מדונים (מדינים) וכעס br </verse>
        <verse osisID="Prov.21.20"> כ    אוצר נחמד ושמן--בנוה חכם    וכסיל אדם יבלענו br </verse>
        <verse osisID="Prov.21.21"> כא    רדף צדקה וחסד--    ימצא חיים צדקה וכבוד br </verse>
        <verse osisID="Prov.21.22"> כב    עיר גברים עלה חכם    וירד עז מבטחה br </verse>
        <verse osisID="Prov.21.23"> כג    שמר פיו ולשונו--    שמר מצרות נפשו br </verse>
        <verse osisID="Prov.21.24"> כד    זד יהיר לץ שמו--    עושה בעברת זדון br </verse>
        <verse osisID="Prov.21.25"> כה    תאות עצל תמיתנו    כי-מאנו ידיו לעשות br </verse>
        <verse osisID="Prov.21.26"> כו    כל-היום התאוה תאוה    וצדיק יתן ולא יחשך br </verse>
        <verse osisID="Prov.21.27"> כז    זבח רשעים תועבה    אף כי-בזמה יביאנו br </verse>
        <verse osisID="Prov.21.28"> כח    עד-כזבים יאבד    ואיש שומע לנצח ידבר br </verse>
        <verse osisID="Prov.21.29"> כט    העז איש רשע בפניו    וישר הוא יכין דרכיו (יבין דרכו) br </verse>
        <verse osisID="Prov.21.30"> ל    אין חכמה ואין תבונה--    ואין עצה לנגד יהוה </verse>
        <verse osisID="Prov.21.31"> לא    סוס--מוכן ליום מלחמה    וליהוה התשועה </verse>
      </chapter>
      <chapter osisID="Prov.22">
        <verse osisID="Prov.22.1"> א    נבחר שם מעשר רב    מכסף ומזהב חן טוב br </verse>
        <verse osisID="Prov.22.2"> ב    עשיר ורש נפגשו    עשה כלם יהוה br </verse>
        <verse osisID="Prov.22.3"> ג    ערום ראה רעה ויסתר (ונסתר)    ופתיים עברו ונענשו br </verse>
        <verse osisID="Prov.22.4"> ד    עקב ענוה יראת יהוה    עשר וכבוד וחיים br </verse>
        <verse osisID="Prov.22.5"> ה    צנים פחים בדרך עקש    שומר נפשו ירחק מהם br </verse>
        <verse osisID="Prov.22.6"> ו    חנך לנער על-פי דרכו--    גם כי-יזקין לא-יסור ממנה br </verse>
        <verse osisID="Prov.22.7"> ז    עשיר ברשים ימשול    ועבד לוה לאיש מלוה br </verse>
        <verse osisID="Prov.22.8"> ח    זורע עולה יקצור- (יקצר-) און    ושבט עברתו יכלה br </verse>
        <verse osisID="Prov.22.9"> ט    טוב-עין הוא יברך    כי-נתן מלחמו לדל br </verse>
        <verse osisID="Prov.22.10"> י    גרש לץ ויצא מדון    וישבת דין וקלון br </verse>
        <verse osisID="Prov.22.11"> יא    אהב טהור- (טהר-) לב--    חן שפתיו רעהו מלך br </verse>
        <verse osisID="Prov.22.12"> יב    עיני יהוה נצרו דעת    ויסלף דברי בגד br </verse>
        <verse osisID="Prov.22.13"> יג    אמר עצל ארי בחוץ    בתוך רחבות ארצח br </verse>
        <verse osisID="Prov.22.14"> יד    שוחה עמקה פי זרות    זעום יהוה יפול- (יפל-) שם br </verse>
        <verse osisID="Prov.22.15"> טו    אולת קשורה בלב-נער    שבט מוסר ירחיקנה ממנו br </verse>
        <verse osisID="Prov.22.16"> טז    עשק דל להרבות לו--    נתן לעשיר אך-למחסור br </verse>
        <verse osisID="Prov.22.17"> יז    הט אזנך--ושמע דברי חכמים    ולבך תשית לדעתי br </verse>
        <verse osisID="Prov.22.18"> יח    כי-נעים כי-תשמרם בבטנך    יכנו יחדו על-שפתיך br </verse>
        <verse osisID="Prov.22.19"> יט    להיות ביהוה מבטחך--    הודעתיך היום אף-אתה br </verse>
        <verse osisID="Prov.22.20"> כ    הלא כתבתי לך שלשום (שלשים)--    במעצות ודעת br </verse>
        <verse osisID="Prov.22.21"> כא    להודיעך--קשט אמרי אמת    להשיב אמרים אמת לשלחיך br </verse>
        <verse osisID="Prov.22.22"> כב    אל-תגזל-דל כי דל-הוא    ואל-תדכא עני בשער br </verse>
        <verse osisID="Prov.22.23"> כג    כי-יהוה יריב ריבם    וקבע את-קבעיהם נפש br </verse>
        <verse osisID="Prov.22.24"> כד    אל-תתרע את-בעל אף    ואת-איש חמות לא תבוא br </verse>
        <verse osisID="Prov.22.25"> כה    פן-תאלף ארחתו    ולקחת מוקש לנפשך br </verse>
        <verse osisID="Prov.22.26"> כו    אל-תהי בתקעי-כף    בערבים משאות br </verse>
        <verse osisID="Prov.22.27"> כז    אם-אין-לך לשלם--    למה יקח משכבך מתחתיך br </verse>
        <verse osisID="Prov.22.28"> כח    אל-תסג גבול עולם--    אשר עשו אבותיך br </verse>
        <verse osisID="Prov.22.29"> כט    חזית איש מהיר במלאכתו--    לפני-מלכים יתיצב br בל-יתיצב    לפני חשכים </verse>
      </chapter>
      <chapter osisID="Prov.23">
        <verse osisID="Prov.23.1"> א    כי-תשב ללחום את-מושל--    בין תבין את-אשר לפניך br </verse>
        <verse osisID="Prov.23.2"> ב    ושמת שכין בלעך--    אם-בעל נפש אתה br </verse>
        <verse osisID="Prov.23.3"> ג    אל-תתאו למטעמותיו    והוא לחם כזבים br </verse>
        <verse osisID="Prov.23.4"> ד    אל-תיגע להעשיר    מבינתך חדל br </verse>
        <verse osisID="Prov.23.5"> ה    התעוף (התעיף) עיניך בו    ואיננו br כי עשה יעשה-לו כנפים    כנשר ועיף (יעוף) השמים </verse>
        <verse osisID="Prov.23.6"> ו    אל-תלחם--את-לחם רע עין    ואל-תתאו למטעמתיו br </verse>
        <verse osisID="Prov.23.7"> ז    כי כמו שער בנפשו--    כן-הוא br אכול ושתה יאמר לך    ולבו בל-עמך br </verse>
        <verse osisID="Prov.23.8"> ח    פתך-אכלת תקיאנה    ושחת דבריך הנעימים br </verse>
        <verse osisID="Prov.23.9"> ט    באזני כסיל אל-תדבר    כי-יבוז לשכל מליך br </verse>
        <verse osisID="Prov.23.10"> י    אל-תסג גבול עולם    ובשדי יתומים אל-תבא br </verse>
        <verse osisID="Prov.23.11"> יא    כי-גאלם חזק    הוא-יריב את-ריבם אתך br </verse>
        <verse osisID="Prov.23.12"> יב    הביאה למוסר לבך    ואזנך לאמרי-דעת br </verse>
        <verse osisID="Prov.23.13"> יג    אל-תמנע מנער מוסר    כי-תכנו בשבט לא ימות br </verse>
        <verse osisID="Prov.23.14"> יד    אתה בשבט תכנו    ונפשו משאול תציל br </verse>
        <verse osisID="Prov.23.15"> טו    בני אם-חכם לבך--    ישמח לבי גם-אני br </verse>
        <verse osisID="Prov.23.16"> טז    ותעלזנה כליותי--    בדבר שפתיך מישרים br </verse>
        <verse osisID="Prov.23.17"> יז    אל-יקנא לבך בחטאים    כי אם-ביראת-יהוה כל-היום br </verse>
        <verse osisID="Prov.23.18"> יח    כי אם-יש אחרית    ותקותך לא תכרת br </verse>
        <verse osisID="Prov.23.19"> יט    שמע-אתה בני וחכם    ואשר בדרך לבך br </verse>
        <verse osisID="Prov.23.20"> כ    אל-תהי בסבאי-יין--    בזללי בשר למו br </verse>
        <verse osisID="Prov.23.21"> כא    כי-סבא וזולל יורש    וקרעים תלביש נומה br </verse>
        <verse osisID="Prov.23.22"> כב    שמע לאביך זה ילדך    ואל-תבוז כי-זקנה אמך br </verse>
        <verse osisID="Prov.23.23"> כג    אמת קנה ואל-תמכר    חכמה ומוסר ובינה br </verse>
        <verse osisID="Prov.23.24"> כד    גול (גיל) יגיל אבי צדיק    יולד (ויולד) חכם וישמח- (ישמח-) בו br </verse>
        <verse osisID="Prov.23.25"> כה    ישמח-אביך ואמך    ותגל יולדתך br </verse>
        <verse osisID="Prov.23.26"> כו    תנה-בני לבך לי    ועיניך דרכי תרצנה (תצרנה) br </verse>
        <verse osisID="Prov.23.27"> כז    כי-שוחה עמקה זונה    ובאר צרה נכריה br </verse>
        <verse osisID="Prov.23.28"> כח    אף-היא כחתף תארב    ובוגדים באדם תוסף br </verse>
        <verse osisID="Prov.23.29"> כט    למי אוי למי אבוי למי מדונים (מדינים) למי שיח--    למי פצעים חנם br למי    חכללות עינים br </verse>
        <verse osisID="Prov.23.30"> ל    למאחרים על-היין--    לבאים לחקר ממסך br </verse>
        <verse osisID="Prov.23.31"> לא    אל-תרא יין כי יתאדם    כי-יתן בכיס (בכוס) עינו יתהלך במישרים br </verse>
        <verse osisID="Prov.23.32"> לב    אחריתו כנחש ישך    וכצפעני יפרש br </verse>
        <verse osisID="Prov.23.33"> לג    עיניך יראו זרות    ולבך ידבר תהפכות br </verse>
        <verse osisID="Prov.23.34"> לד    והיית כשכב בלב-ים    וכשכב בראש חבל br </verse>
        <verse osisID="Prov.23.35"> לה    הכוני בל-חליתי--    הלמוני בל-ידעתי br מתי אקיץ    אוסיף אבקשנו עוד </verse>
      </chapter>
      <chapter osisID="Prov.24">
        <verse osisID="Prov.24.1"> א    אל-תקנא באנשי רעה    ואל-תתאו להיות אתם br </verse>
        <verse osisID="Prov.24.2"> ב    כי-שד יהגה לבם    ועמל שפתיהם תדברנה br </verse>
        <verse osisID="Prov.24.3"> ג    בחכמה יבנה בית    ובתבונה יתכונן br </verse>
        <verse osisID="Prov.24.4"> ד    ובדעת חדרים ימלאו--    כל-הון יקר ונעים br </verse>
        <verse osisID="Prov.24.5"> ה    גבר-חכם בעוז    ואיש-דעת מאמץ-כח br </verse>
        <verse osisID="Prov.24.6"> ו    כי בתחבלות תעשה-לך מלחמה    ותשועה ברב יועץ br </verse>
        <verse osisID="Prov.24.7"> ז    ראמות לאויל חכמות    בשער לא יפתח-פיהו br </verse>
        <verse osisID="Prov.24.8"> ח    מחשב להרע--    לו בעל-מזמות יקראו br </verse>
        <verse osisID="Prov.24.9"> ט    זמת אולת חטאת    ותועבת לאדם לץ br </verse>
        <verse osisID="Prov.24.10"> י    התרפית ביום צרה--    צר כחכה br </verse>
        <verse osisID="Prov.24.11"> יא    הצל לקחים למות    ומטים להרג אם-תחשוך br </verse>
        <verse osisID="Prov.24.12"> יב    כי-תאמר--    הן לא-ידענו-זה br הלא-תכן לבות הוא-יבין ונצר נפשך הוא ידע    והשיב לאדם כפעלו br </verse>
        <verse osisID="Prov.24.13"> יג    אכל-בני דבש כי-טוב    ונפת מתוק על-חכך br </verse>
        <verse osisID="Prov.24.14"> יד    כן דעה חכמה--לנפשך    אם-מצאת ויש אחרית ותקותך לא תכרת </verse>
        <verse osisID="Prov.24.15"> טו    אל-תארב רשע לנוה צדיק    אל-תשדד רבצו br </verse>
        <verse osisID="Prov.24.16"> טז    כי שבע יפול צדיק וקם    ורשעים יכשלו ברעה br </verse>
        <verse osisID="Prov.24.17"> יז    בנפל אויביך (אויבך) אל-תשמח    ובכשלו אל-יגל לבך br </verse>
        <verse osisID="Prov.24.18"> יח    פן-יראה יהוה ורע בעיניו    והשיב מעליו אפו </verse>
        <verse osisID="Prov.24.19"> יט    אל-תתחר במרעים    אל-תקנא ברשעים br </verse>
        <verse osisID="Prov.24.20"> כ    כי לא-תהיה אחרית לרע    נר רשעים ידעך br </verse>
        <verse osisID="Prov.24.21"> כא    ירא-את-יהוה בני ומלך    עם-שונים אל-תתערב br </verse>
        <verse osisID="Prov.24.22"> כב    כי-פתאם יקום אידם    ופיד שניהם מי יודע </verse>
        <verse osisID="Prov.24.23"> כג    גם-אלה לחכמים    הכר-פנים במשפט בל-טוב br </verse>
        <verse osisID="Prov.24.24"> כד    אמר לרשע--צדיק אתה    יקבהו עמים יזעמוהו לאמים br </verse>
        <verse osisID="Prov.24.25"> כה    ולמוכיחים ינעם    ועליהם תבוא ברכת-טוב br </verse>
        <verse osisID="Prov.24.26"> כו    שפתים ישק    משיב דברים נכחים br </verse>
        <verse osisID="Prov.24.27"> כז    הכן בחוץ מלאכתך--ועתדה בשדה לך    אחר ובנית ביתך </verse>
        <verse osisID="Prov.24.28"> כח    אל-תהי עד-חנם ברעך    והפתית בשפתיך br </verse>
        <verse osisID="Prov.24.29"> כט    אל-תאמר--כאשר עשה-לי כן אעשה-לו    אשיב לאיש כפעלו </verse>
        <verse osisID="Prov.24.30"> ל    על-שדה איש-עצל עברתי    ועל-כרם אדם חסר-לב br </verse>
        <verse osisID="Prov.24.31"> לא    והנה עלה כלו קמשנים--כסו פניו חרלים    וגדר אבניו נהרסה br </verse>
        <verse osisID="Prov.24.32"> לב    ואחזה אנכי אשית לבי    ראיתי לקחתי מוסר br </verse>
        <verse osisID="Prov.24.33"> לג    מעט שנות מעט תנומות    מעט חבק ידים לשכב br </verse>
        <verse osisID="Prov.24.34"> לד    ובא-מתהלך רישך    ומחסריך כאיש מגן </verse>
      </chapter>
      <chapter osisID="Prov.25">
        <verse osisID="Prov.25.1"> א    גם-אלה משלי שלמה--    אשר העתיקו אנשי חזקיה מלך-יהודה br </verse>
        <verse osisID="Prov.25.2"> ב    כבד אלהים הסתר דבר    וכבד מלכים חקר דבר br </verse>
        <verse osisID="Prov.25.3"> ג    שמים לרום וארץ לעמק    ולב מלכים אין חקר br </verse>
        <verse osisID="Prov.25.4"> ד    הגו סיגים מכסף    ויצא לצרף כלי br </verse>
        <verse osisID="Prov.25.5"> ה    הגו רשע לפני-מלך    ויכון בצדק כסאו br </verse>
        <verse osisID="Prov.25.6"> ו    אל-תתהדר לפני-מלך    ובמקום גדלים אל-תעמד br </verse>
        <verse osisID="Prov.25.7"> ז    כי טוב אמר-לך עלה-הנה    מהשפילך לפני נדיב--אשר ראו עיניך br </verse>
        <verse osisID="Prov.25.8"> ח    אל-תצא לרב מהר    פן מה-תעשה באחריתה--בהכלים אתך רעך br </verse>
        <verse osisID="Prov.25.9"> ט    ריבך ריב את-רעך    וסוד אחר אל-תגל br </verse>
        <verse osisID="Prov.25.10"> י    פן-יחסדך שמע    ודבתך לא תשוב br </verse>
        <verse osisID="Prov.25.11"> יא    תפוחי זהב במשכיות כסף--    דבר דבר על-אפניו br </verse>
        <verse osisID="Prov.25.12"> יב    נזם זהב וחלי-כתם--    מוכיח חכם על-אזן שמעת br </verse>
        <verse osisID="Prov.25.13"> יג    כצנת שלג ביום קציר--ציר נאמן לשלחיו    ונפש אדניו ישיב </verse>
        <verse osisID="Prov.25.14"> יד    נשיאים ורוח וגשם אין--    איש מתהלל במתת-שקר br </verse>
        <verse osisID="Prov.25.15"> טו    בארך אפים יפתה קצין    ולשון רכה תשבר-גרם br </verse>
        <verse osisID="Prov.25.16"> טז    דבש מצאת אכל דיך    פן-תשבענו והקאתו br </verse>
        <verse osisID="Prov.25.17"> יז    הקר רגלך מבית רעך    פן-ישבעך ושנאך br </verse>
        <verse osisID="Prov.25.18"> יח    מפיץ וחרב וחץ שנון--    איש ענה ברעהו עד שקר br </verse>
        <verse osisID="Prov.25.19"> יט    שן רעה ורגל מועדת--    מבטח בוגד ביום צרה br </verse>
        <verse osisID="Prov.25.20"> כ    מעדה-בגד ביום קרה--חמץ על-נתר    ושר בשרים על לב-רע </verse>
        <verse osisID="Prov.25.21"> כא    אם-רעב שנאך האכלהו לחם    ואם-צמא השקהו מים br </verse>
        <verse osisID="Prov.25.22"> כב    כי גחלים--אתה חתה על-ראשו    ויהוה ישלם-לך br </verse>
        <verse osisID="Prov.25.23"> כג    רוח צפון תחולל גשם    ופנים נזעמים לשון סתר br </verse>
        <verse osisID="Prov.25.24"> כד    טוב שבת על-פנת-גג--    מאשת מדונים (מדינים) ובית חבר br </verse>
        <verse osisID="Prov.25.25"> כה    מים קרים על-נפש עיפה    ושמועה טובה מארץ מרחק br </verse>
        <verse osisID="Prov.25.26"> כו    מעין נרפש ומקור משחת--    צדיק מט לפני-רשע br </verse>
        <verse osisID="Prov.25.27"> כז    אכל דבש הרבות לא-טוב    וחקר כבדם כבוד br </verse>
        <verse osisID="Prov.25.28"> כח    עיר פרוצה אין חומה--    איש אשר אין מעצר לרוחו </verse>
      </chapter>
      <chapter osisID="Prov.26">
        <verse osisID="Prov.26.1"> א    כשלג בקיץ--וכמטר בקציר    כן לא-נאוה לכסיל כבוד br </verse>
        <verse osisID="Prov.26.2"> ב    כצפור לנוד כדרור לעוף--    כן קללת חנם לא (לו) תבא br </verse>
        <verse osisID="Prov.26.3"> ג    שוט לסוס מתג לחמור    ושבט לגו כסילים br </verse>
        <verse osisID="Prov.26.4"> ד    אל-תען כסיל כאולתו    פן-תשוה-לו גם-אתה br </verse>
        <verse osisID="Prov.26.5"> ה    ענה כסיל כאולתו    פן-יהיה חכם בעיניו br </verse>
        <verse osisID="Prov.26.6"> ו    מקצה רגלים חמס שתה--    שלח דברים ביד-כסיל br </verse>
        <verse osisID="Prov.26.7"> ז    דליו שקים מפסח    ומשל בפי כסילים br </verse>
        <verse osisID="Prov.26.8"> ח    כצרור אבן במרגמה--    כן-נותן לכסיל כבוד br </verse>
        <verse osisID="Prov.26.9"> ט    חוח עלה ביד-שכור    ומשל בפי כסילים br </verse>
        <verse osisID="Prov.26.10"> י    רב מחולל-כל    ושכר כסיל ושכר עברים br </verse>
        <verse osisID="Prov.26.11"> יא    ככלב שב על-קאו--    כסיל שונה באולתו br </verse>
        <verse osisID="Prov.26.12"> יב    ראית--איש חכם בעיניו    תקוה לכסיל ממנו br </verse>
        <verse osisID="Prov.26.13"> יג    אמר עצל שחל בדרך    ארי בין הרחבות br </verse>
        <verse osisID="Prov.26.14"> יד    הדלת תסוב על-צירה    ועצל על-מטתו br </verse>
        <verse osisID="Prov.26.15"> טו    טמן עצל ידו בצלחת    נלאה להשיבה אל-פיו br </verse>
        <verse osisID="Prov.26.16"> טז    חכם עצל בעיניו--    משבעה משיבי טעם br </verse>
        <verse osisID="Prov.26.17"> יז    מחזיק באזני-כלב--    עבר מתעבר על-ריב לא-לו br </verse>
        <verse osisID="Prov.26.18"> יח    כמתלהלה הירה זקים--    חצים ומות br </verse>
        <verse osisID="Prov.26.19"> יט    כן-איש רמה את-רעהו    ואמר הלא-משחק אני br </verse>
        <verse osisID="Prov.26.20"> כ    באפס עצים תכבה-אש    ובאין נרגן ישתק מדון br </verse>
        <verse osisID="Prov.26.21"> כא    פחם לגחלים ועצים לאש    ואיש מדונים (מדינים) לחרחר-ריב </verse>
        <verse osisID="Prov.26.22"> כב    דברי נרגן כמתלהמים    והם ירדו חדרי-בטן br </verse>
        <verse osisID="Prov.26.23"> כג    כסף סיגים מצפה על-חרש--    שפתים דלקים ולב-רע br </verse>
        <verse osisID="Prov.26.24"> כד    בשפתו ינכר שונא    ובקרבו ישית מרמה br </verse>
        <verse osisID="Prov.26.25"> כה    כי-יחנן קולו אל-תאמן-בו    כי שבע תועבות בלבו br </verse>
        <verse osisID="Prov.26.26"> כו    תכסה שנאה במשאון    תגלה רעתו בקהל br </verse>
        <verse osisID="Prov.26.27"> כז    כרה-שחת בה יפול    וגולל אבן אליו תשוב br </verse>
        <verse osisID="Prov.26.28"> כח    לשון-שקר ישנא דכיו    ופה חלק יעשה מדחה </verse>
      </chapter>
      <chapter osisID="Prov.27">
        <verse osisID="Prov.27.1"> א    אל-תתהלל ביום מחר    כי לא-תדע מה-ילד יום br </verse>
        <verse osisID="Prov.27.2"> ב    יהללך זר ולא-פיך    נכרי ואל-שפתיך br </verse>
        <verse osisID="Prov.27.3"> ג    כבד-אבן ונטל החול    וכעס אויל כבד משניהם br </verse>
        <verse osisID="Prov.27.4"> ד    אכזריות חמה ושטף אף    ומי יעמד לפני קנאה br </verse>
        <verse osisID="Prov.27.5"> ה    טובה תוכחת מגלה--    מאהבה מסתרת br </verse>
        <verse osisID="Prov.27.6"> ו    נאמנים פצעי אוהב    ונעתרות נשיקות שונא br </verse>
        <verse osisID="Prov.27.7"> ז    נפש שבעה תבוס נפת    ונפש רעבה כל-מר מתוק br </verse>
        <verse osisID="Prov.27.8"> ח    כצפור נודדת מן-קנה--    כן-איש נודד ממקומו br </verse>
        <verse osisID="Prov.27.9"> ט    שמן וקטרת ישמח-לב    ומתק רעהו מעצת-נפש br </verse>
        <verse osisID="Prov.27.10"> י    רעך ורעה (ורע) אביך אל-תעזב--    ובית אחיך אל-תבוא ביום אידך br טוב שכן קרוב    מאח רחוק br </verse>
        <verse osisID="Prov.27.11"> יא    חכם בני ושמח לבי    ואשיבה חרפי דבר br </verse>
        <verse osisID="Prov.27.12"> יב    ערום ראה רעה נסתר    פתאים עברו נענשו br </verse>
        <verse osisID="Prov.27.13"> יג    קח-בגדו כי-ערב זר    ובעד נכריה חבלהו br </verse>
        <verse osisID="Prov.27.14"> יד    מברך רעהו בקול גדול--בבקר השכים    קללה תחשב לו br </verse>
        <verse osisID="Prov.27.15"> טו    דלף טורד ביום סגריר    ואשת מדונים (מדינים) נשתוה br </verse>
        <verse osisID="Prov.27.16"> טז    צפניה צפן-רוח    ושמן ימינו יקרא br </verse>
        <verse osisID="Prov.27.17"> יז    ברזל בברזל יחד    ואיש יחד פני-רעהו br </verse>
        <verse osisID="Prov.27.18"> יח    נצר תאנה יאכל פריה    ושמר אדניו יכבד br </verse>
        <verse osisID="Prov.27.19"> יט    כמים הפנים לפנים--    כן לב-האדם לאדם br </verse>
        <verse osisID="Prov.27.20"> כ    שאול ואבדה לא תשבענה    ועיני האדם לא תשבענה br </verse>
        <verse osisID="Prov.27.21"> כא    מצרף לכסף וכור לזהב    ואיש לפי מהללו br </verse>
        <verse osisID="Prov.27.22"> כב    אם תכתוש-את-האויל במכתש בתוך הריפות--    בעלי br לא-תסור מעליו אולתו br </verse>
        <verse osisID="Prov.27.23"> כג    ידע תדע פני צאנך    שית לבך לעדרים br </verse>
        <verse osisID="Prov.27.24"> כד    כי לא לעולם חסן    ואם-נזר לדור דור (ודור) br </verse>
        <verse osisID="Prov.27.25"> כה    גלה חציר ונראה-דשא    ונאספו עשבות הרים br </verse>
        <verse osisID="Prov.27.26"> כו    כבשים ללבושך    ומחיר שדה עתודים br </verse>
        <verse osisID="Prov.27.27"> כז    ודי חלב עזים--ללחמך ללחם ביתך    וחיים לנערותיך </verse>
      </chapter>
      <chapter osisID="Prov.28">
        <verse osisID="Prov.28.1"> א    נסו ואין-רדף רשע    וצדיקים ככפיר יבטח br </verse>
        <verse osisID="Prov.28.2"> ב    בפשע ארץ רבים שריה    ובאדם מבין ידע כן יאריך br </verse>
        <verse osisID="Prov.28.3"> ג    גבר-רש ועשק דלים--    מטר סחף ואין לחם br </verse>
        <verse osisID="Prov.28.4"> ד    עזבי תורה יהללו רשע    ושמרי תורה יתגרו בם br </verse>
        <verse osisID="Prov.28.5"> ה    אנשי-רע לא-יבינו משפט    ומבקשי יהוה יבינו כל br </verse>
        <verse osisID="Prov.28.6"> ו    טוב-רש הולך בתמו--    מעקש דרכים והוא עשיר br </verse>
        <verse osisID="Prov.28.7"> ז    נוצר תורה בן מבין    ורעה זוללים יכלים אביו br </verse>
        <verse osisID="Prov.28.8"> ח    מרבה הונו בנשך ובתרבית (ותרבית)--    לחונן דלים יקבצנו br </verse>
        <verse osisID="Prov.28.9"> ט    מסיר אזנו משמע תורה--    גם תפלתו תועבה br </verse>
        <verse osisID="Prov.28.10"> י    משגה ישרים בדרך רע--בשחותו הוא-יפול    ותמימים ינחלו-טוב </verse>
        <verse osisID="Prov.28.11"> יא    חכם בעיניו איש עשיר    ודל מבין יחקרנו br </verse>
        <verse osisID="Prov.28.12"> יב    בעלץ צדיקים רבה תפארת    ובקום רשעים יחפש אדם br </verse>
        <verse osisID="Prov.28.13"> יג    מכסה פשעיו לא יצליח    ומודה ועזב ירחם br </verse>
        <verse osisID="Prov.28.14"> יד    אשרי אדם מפחד תמיד    ומקשה לבו יפול ברעה br </verse>
        <verse osisID="Prov.28.15"> טו    ארי-נהם ודב שוקק--    מושל רשע על עם-דל br </verse>
        <verse osisID="Prov.28.16"> טז    נגיד--חסר תבונות ורב מעשקות    שנאי (שנא) בצע יאריך ימים </verse>
        <verse osisID="Prov.28.17"> יז    א  ד  ם עשק בדם-נפש--    עד-בור ינוס אל-יתמכו-בו br </verse>
        <verse osisID="Prov.28.18"> יח    הולך תמים יושע    ונעקש דרכים יפול באחת br </verse>
        <verse osisID="Prov.28.19"> יט    עבד אדמתו ישבע-לחם    ומרדף ריקים ישבע-ריש br </verse>
        <verse osisID="Prov.28.20"> כ    איש אמונות רב-ברכות    ואץ להעשיר לא ינקה br </verse>
        <verse osisID="Prov.28.21"> כא    הכר-פנים לא-טוב    ועל-פת-לחם יפשע-גבר br </verse>
        <verse osisID="Prov.28.22"> כב    נבהל להון--איש רע עין    ולא-ידע כי-חסר יבאנו br </verse>
        <verse osisID="Prov.28.23"> כג    מוכיח אדם אחרי חן ימצא--    ממחליק לשון br </verse>
        <verse osisID="Prov.28.24"> כד    גוזל אביו ואמו--ואמר אין-פשע    חבר הוא לאיש משחית br </verse>
        <verse osisID="Prov.28.25"> כה    רחב-נפש יגרה מדון    ובטח על-יהוה ידשן br </verse>
        <verse osisID="Prov.28.26"> כו    בוטח בלבו הוא כסיל    והולך בחכמה הוא ימלט br </verse>
        <verse osisID="Prov.28.27"> כז    נותן לרש אין מחסור    ומעלים עיניו רב-מארות br </verse>
        <verse osisID="Prov.28.28"> כח    בקום רשעים יסתר אדם    ובאבדם ירבו צדיקים </verse>
      </chapter>
      <chapter osisID="Prov.29">
        <verse osisID="Prov.29.1"> א    איש תוכחות מקשה-ערף--    פתע ישבר ואין מרפא br </verse>
        <verse osisID="Prov.29.2"> ב    ברבות צדיקים ישמח העם    ובמשל רשע יאנח עם br </verse>
        <verse osisID="Prov.29.3"> ג    איש-אהב חכמה ישמח אביו    ורעה זונות יאבד-הון br </verse>
        <verse osisID="Prov.29.4"> ד    מלך--במשפט יעמיד ארץ    ואיש תרומות יהרסנה br </verse>
        <verse osisID="Prov.29.5"> ה    גבר מחליק על-רעהו    רשת פורש על-פעמיו br </verse>
        <verse osisID="Prov.29.6"> ו    בפשע איש רע מוקש    וצדיק ירון ושמח br </verse>
        <verse osisID="Prov.29.7"> ז    ידע צדיק דין דלים    רשע לא-יבין דעת br </verse>
        <verse osisID="Prov.29.8"> ח    אנשי לצון יפיחו קריה    וחכמים ישיבו אף br </verse>
        <verse osisID="Prov.29.9"> ט    איש-חכם--נשפט את-איש אויל    ורגז ושחק ואין נחת br </verse>
        <verse osisID="Prov.29.10"> י    אנשי דמים ישנאו-תם    וישרים יבקשו נפשו br </verse>
        <verse osisID="Prov.29.11"> יא    כל-רוחו יוציא כסיל    וחכם באחור ישבחנה br </verse>
        <verse osisID="Prov.29.12"> יב    משל מקשיב על-דבר-שקר--    כל-משרתיו רשעים br </verse>
        <verse osisID="Prov.29.13"> יג    רש ואיש תככים נפגשו--    מאיר עיני שניהם יהוה br </verse>
        <verse osisID="Prov.29.14"> יד    מלך שופט באמת דלים--    כסאו לעד יכון br </verse>
        <verse osisID="Prov.29.15"> טו    שבט ותוכחת יתן חכמה    ונער משלח מביש אמו br </verse>
        <verse osisID="Prov.29.16"> טז    ברבות רשעים ירבה-פשע    וצדיקים במפלתם יראו br </verse>
        <verse osisID="Prov.29.17"> יז    יסר בנך ויניחך    ויתן מעדנים לנפשך </verse>
        <verse osisID="Prov.29.18"> יח    באין חזון יפרע עם    ושמר תורה אשרהו br </verse>
        <verse osisID="Prov.29.19"> יט    בדברים לא-יוסר עבד    כי-יבין ואין מענה br </verse>
        <verse osisID="Prov.29.20"> כ    חזית--איש אץ בדבריו    תקוה לכסיל ממנו br </verse>
        <verse osisID="Prov.29.21"> כא    מפנק מנער עבדו    ואחריתו יהיה מנון br </verse>
        <verse osisID="Prov.29.22"> כב    איש-אף יגרה מדון    ובעל חמה רב-פשע br </verse>
        <verse osisID="Prov.29.23"> כג    גאות אדם תשפילנו    ושפל-רוח יתמך כבוד br </verse>
        <verse osisID="Prov.29.24"> כד    חולק עם-גנב שונא נפשו    אלה ישמע ולא יגיד br </verse>
        <verse osisID="Prov.29.25"> כה    חרדת אדם יתן מוקש    ובוטח ביהוה ישגב br </verse>
        <verse osisID="Prov.29.26"> כו    רבים מבקשים פני-מושל    ומיהוה משפט-איש br </verse>
        <verse osisID="Prov.29.27"> כז    תועבת צדיקים איש עול    ותועבת רשע ישר-דרך </verse>
      </chapter>
      <chapter osisID="Prov.30">
        <verse osisID="Prov.30.1"> א    דברי אגור בן-יקה--המשא    נאם הגבר לאיתיאל לאיתיאל ואכל br </verse>
        <verse osisID="Prov.30.2"> ב    כי בער אנכי מאיש    ולא-בינת אדם לי br </verse>
        <verse osisID="Prov.30.3"> ג    ולא-למדתי חכמה    ודעת קדשים אדע br </verse>
        <verse osisID="Prov.30.4"> ד    מי עלה-שמים    וירד br מי אסף-רוח בחפניו    מי צרר-מים בשמלה-- br מי    הקים כל-אפסי-ארץ br מה-שמו ומה-שם-בנו    כי תדע br </verse>
        <verse osisID="Prov.30.5"> ה    כל-אמרת אלוה צרופה    מגן הוא לחסים בו br </verse>
        <verse osisID="Prov.30.6"> ו    אל-תוסף על-דבריו    פן-יוכיח בך ונכזבת </verse>
        <verse osisID="Prov.30.7"> ז    שתים שאלתי מאתך    אל-תמנע ממני בטרם אמות br </verse>
        <verse osisID="Prov.30.8"> ח    שוא ודבר-כזב הרחק ממני--    ראש ועשר אל-תתן-לי br הטריפני    לחם חקי br </verse>
        <verse osisID="Prov.30.9"> ט    פן אשבע וכחשתי--    ואמרתי מי יהוה br ופן-אורש וגנבתי    ותפשתי שם אלהי </verse>
        <verse osisID="Prov.30.10"> י    אל-תלשן עבד אל-אדנו    פן-יקללך ואשמת br </verse>
        <verse osisID="Prov.30.11"> יא    דור אביו יקלל    ואת-אמו לא יברך br </verse>
        <verse osisID="Prov.30.12"> יב    דור טהור בעיניו    ומצאתו לא רחץ br </verse>
        <verse osisID="Prov.30.13"> יג    דור מה-רמו עיניו    ועפעפיו ינשאו br </verse>
        <verse osisID="Prov.30.14"> יד    דור חרבות שניו--    ומאכלות מתלעתיו br לאכל עניים מארץ    ואביונים מאדם br </verse>
        <verse osisID="Prov.30.15"> טו    לעלוקה שתי בנות--    ה  ב  הב br שלוש הנה לא תשבענה    ארבע לא-אמרו הון br </verse>
        <verse osisID="Prov.30.16"> טז    שאול ועצר-רחם    ארץ לא-שבעה מים ואש לא-אמרה הון br </verse>
        <verse osisID="Prov.30.17"> יז    עין תלעג לאב--    ותבז ליקהת-אם br יקרוה ערבי-נחל    ויאכלוה בני-נשר </verse>
        <verse osisID="Prov.30.18"> יח    שלשה המה נפלאו ממני    וארבע (וארבעה) לא ידעתים br </verse>
        <verse osisID="Prov.30.19"> יט    דרך הנשר בשמים--    דרך נחש עלי-צור br דרך-אניה בלב-ים--    ודרך גבר בעלמה br </verse>
        <verse osisID="Prov.30.20"> כ    כן דרך אשה--    מנאפת br אכלה ומחתה פיה    ואמרה לא-פעלתי און </verse>
        <verse osisID="Prov.30.21"> כא    תחת שלוש רגזה ארץ    ותחת ארבע לא-תוכל שאת br </verse>
        <verse osisID="Prov.30.22"> כב    תחת-עבד כי ימלוך    ונבל כי ישבע-לחם br </verse>
        <verse osisID="Prov.30.23"> כג    תחת שנואה כי תבעל    ושפחה כי תירש גברתה </verse>
        <verse osisID="Prov.30.24"> כד    ארבעה הם קטני-ארץ    והמה חכמים מחכמים br </verse>
        <verse osisID="Prov.30.25"> כה    הנמלים עם לא-עז    ויכינו בקיץ לחמם br </verse>
        <verse osisID="Prov.30.26"> כו    שפנים עם לא-עצום    וישימו בסלע ביתם br </verse>
        <verse osisID="Prov.30.27"> כז    מלך אין לארבה    ויצא חצץ כלו br </verse>
        <verse osisID="Prov.30.28"> כח    שממית בידים תתפש    והיא בהיכלי מלך </verse>
        <verse osisID="Prov.30.29"> כט    שלשה המה מיטיבי צעד    וארבעה מיטבי לכת br </verse>
        <verse osisID="Prov.30.30"> ל    ליש גבור בבהמה    ולא-ישוב מפני-כל br </verse>
        <verse osisID="Prov.30.31"> לא    זרזיר מתנים או-תיש    ומלך אלקום עמו br </verse>
        <verse osisID="Prov.30.32"> לב    אם-נבלת בהתנשא    ואם-זמות יד לפה br </verse>
        <verse osisID="Prov.30.33"> לג    כי מיץ חלב יוציא חמאה--    ומיץ-אף יוציא דם br ומיץ אפים    יוציא ריב </verse>
      </chapter>
      <chapter osisID="Prov.31">
        <verse osisID="Prov.31.1"> א    דברי למואל מלך--    משא אשר-יסרתו אמו br </verse>
        <verse osisID="Prov.31.2"> ב    מה-ברי ומה-בר-בטני    ומה בר-נדרי br </verse>
        <verse osisID="Prov.31.3"> ג    אל-תתן לנשים חילך    ודרכיך למחות מלכין br </verse>
        <verse osisID="Prov.31.4"> ד    אל למלכים למואל--אל למלכים שתו-יין    ולרוזנים או (אי) שכר br </verse>
        <verse osisID="Prov.31.5"> ה    פן-ישתה וישכח מחקק    וישנה דין כל-בני-עני br </verse>
        <verse osisID="Prov.31.6"> ו    תנו-שכר לאובד    ויין למרי נפש br </verse>
        <verse osisID="Prov.31.7"> ז    ישתה וישכח רישו    ועמלו לא יזכר-עוד </verse>
        <verse osisID="Prov.31.8"> ח    פתח-פיך לאלם    אל-דין כל-בני חלוף br </verse>
        <verse osisID="Prov.31.9"> ט    פתח-פיך שפט-צדק    ודין עני ואביון </verse>
        <verse osisID="Prov.31.10"> י    אשת-חיל מי ימצא    ורחק מפנינים מכרה br </verse>
        <verse osisID="Prov.31.11"> יא    בטח בה לב בעלה    ושלל לא יחסר br </verse>
        <verse osisID="Prov.31.12"> יב    גמלתהו טוב ולא-רע--    כל ימי חייה br </verse>
        <verse osisID="Prov.31.13"> יג    דרשה צמר ופשתים    ותעש בחפץ כפיה br </verse>
        <verse osisID="Prov.31.14"> יד    היתה כאניות סוחר    ממרחק תביא לחמה br </verse>
        <verse osisID="Prov.31.15"> טו    ותקם בעוד לילה--ותתן טרף לביתה    וחק לנערתיה br </verse>
        <verse osisID="Prov.31.16"> טז    זממה שדה ותקחהו    מפרי כפיה נטע (נטעה) כרם br </verse>
        <verse osisID="Prov.31.17"> יז    חגרה בעוז מתניה    ותאמץ זרועתיה br </verse>
        <verse osisID="Prov.31.18"> יח    טעמה כי-טוב סחרה    לא-יכבה בליל (בלילה) נרה br </verse>
        <verse osisID="Prov.31.19"> יט    ידיה שלחה בכישור    וכפיה תמכו פלך br </verse>
        <verse osisID="Prov.31.20"> כ    כפה פרשה לעני    וידיה שלחה לאביון br </verse>
        <verse osisID="Prov.31.21"> כא    לא-תירא לביתה משלג    כי כל-ביתה לבש שנים br </verse>
        <verse osisID="Prov.31.22"> כב    מרבדים עשתה-לה    שש וארגמן לבושה br </verse>
        <verse osisID="Prov.31.23"> כג    נודע בשערים בעלה    בשבתו עם-זקני-ארץ br </verse>
        <verse osisID="Prov.31.24"> כד    סדין עשתה ותמכר    וחגור נתנה לכנעני br </verse>
        <verse osisID="Prov.31.25"> כה    עז-והדר לבושה    ותשחק ליום אחרון br </verse>
        <verse osisID="Prov.31.26"> כו    פיה פתחה בחכמה    ותורת חסד על-לשונה br </verse>
        <verse osisID="Prov.31.27"> כז    צופיה הילכות (הליכות) ביתה    ולחם עצלות לא תאכל br </verse>
        <verse osisID="Prov.31.28"> כח    קמו בניה ויאשרוה    בעלה ויהללה br </verse>
        <verse osisID="Prov.31.29"> כט    רבות בנות עשו חיל    ואת עלית על-כלנה br </verse>
        <verse osisID="Prov.31.30"> ל    שקר החן והבל היפי    אשה יראת-יהוה היא תתהלל br </verse>
        <verse osisID="Prov.31.31"> לא    תנו-לה מפרי ידיה    ויהללוה בשערים מעשיה  {ש} </verse>
      </chapter>
    </div>
    <div type="book" osisID="Eccl">
      <chapter osisID="Eccl.1">
        <title> לג    כי מיץ חלב יוציא חמאה--    ומיץ-אף יוציא דם br ומיץ אפים    יוציא ריב </title>
        <verse osisID="Eccl.1.1"> א  דברי קהלת בן דוד מלך בירושלם </verse>
        <verse osisID="Eccl.1.2"> ב  הבל הבלים אמר קהלת הבל הבלים הכל הבל </verse>
        <verse osisID="Eccl.1.3"> ג  מה יתרון לאדם  בכל עמלו--שיעמל תחת השמש </verse>
        <verse osisID="Eccl.1.4"> ד  דור הלך ודור בא והארץ לעולם עמדת </verse>
        <verse osisID="Eccl.1.5"> ה  וזרח השמש ובא השמש ואל מקומו--שואף זורח הוא שם </verse>
        <verse osisID="Eccl.1.6"> ו  הולך אל דרום וסובב אל צפון סובב סבב הולך הרוח ועל סביבתיו שב הרוח </verse>
        <verse osisID="Eccl.1.7"> ז  כל הנחלים הלכים אל הים והים איננו מלא אל מקום שהנחלים הלכים--שם הם שבים ללכת </verse>
        <verse osisID="Eccl.1.8"> ח  כל הדברים יגעים לא יוכל איש לדבר לא תשבע עין לראות ולא תמלא אזן משמע </verse>
        <verse osisID="Eccl.1.9"> ט  מה שהיה הוא שיהיה ומה שנעשה הוא שיעשה ואין כל חדש תחת השמש </verse>
        <verse osisID="Eccl.1.10"> י  יש דבר שיאמר ראה זה חדש הוא  כבר היה לעלמים אשר היה מלפננו </verse>
        <verse osisID="Eccl.1.11"> יא  אין זכרון לראשנים וגם לאחרנים שיהיו לא יהיה להם זכרון--עם שיהיו לאחרנה  {פ} </verse>
        <verse osisID="Eccl.1.12"> יב  אני קהלת הייתי מלך על ישראל--בירושלם </verse>
        <verse osisID="Eccl.1.13"> יג  ונתתי את לבי לדרוש ולתור בחכמה על כל אשר נעשה תחת השמים הוא ענין רע נתן אלהים לבני האדם--לענות בו </verse>
        <verse osisID="Eccl.1.14"> יד  ראיתי את כל המעשים שנעשו תחת השמש והנה הכל הבל ורעות רוח </verse>
        <verse osisID="Eccl.1.15"> טו  מעות לא יוכל לתקן וחסרון לא יוכל להמנות </verse>
        <verse osisID="Eccl.1.16"> טז  דברתי אני עם לבי לאמר--אני הנה הגדלתי והוספתי חכמה על כל אשר היה לפני על ירושלם ולבי ראה הרבה חכמה ודעת </verse>
        <verse osisID="Eccl.1.17"> יז  ואתנה לבי לדעת חכמה ודעת הוללת ושכלות  ידעתי שגם זה הוא רעיון רוח </verse>
        <verse osisID="Eccl.1.18"> יח  כי ברב חכמה רב כעס ויוסיף דעת יוסיף מכאוב </verse>
      </chapter>
      <chapter osisID="Eccl.2">
        <verse osisID="Eccl.2.1"> א  אמרתי אני בלבי לכה נא אנסכה בשמחה וראה בטוב והנה גם הוא הבל </verse>
        <verse osisID="Eccl.2.2"> ב  לשחוק אמרתי מהולל ולשמחה מה זה עשה </verse>
        <verse osisID="Eccl.2.3"> ג  תרתי בלבי למשוך ביין את בשרי ולבי נהג בחכמה ולאחז בסכלות--עד אשר אראה אי זה טוב לבני האדם אשר יעשו תחת השמים מספר ימי חייהם </verse>
        <verse osisID="Eccl.2.4"> ד  הגדלתי מעשי  בניתי לי בתים נטעתי לי כרמים </verse>
        <verse osisID="Eccl.2.5"> ה  עשיתי לי גנות ופרדסים ונטעתי בהם עץ כל פרי </verse>
        <verse osisID="Eccl.2.6"> ו  עשיתי לי ברכות מים--להשקות מהם יער צומח עצים </verse>
        <verse osisID="Eccl.2.7"> ז  קניתי עבדים ושפחות ובני בית היה לי גם מקנה בקר וצאן הרבה היה לי מכל שהיו לפני בירושלם </verse>
        <verse osisID="Eccl.2.8"> ח  כנסתי לי גם כסף וזהב וסגלת מלכים והמדינות עשיתי לי שרים ושרות ותענגות בני האדם--שדה ושדות </verse>
        <verse osisID="Eccl.2.9"> ט  וגדלתי והוספתי מכל שהיה לפני בירושלם אף חכמתי עמדה לי </verse>
        <verse osisID="Eccl.2.10"> י  וכל אשר שאלו עיני לא אצלתי מהם  לא מנעתי את לבי מכל שמחה כי לבי שמח מכל עמלי וזה היה חלקי מכל עמלי </verse>
        <verse osisID="Eccl.2.11"> יא  ופניתי אני בכל מעשי שעשו ידי ובעמל שעמלתי לעשות והנה הכל הבל ורעות רוח ואין יתרון תחת השמש </verse>
        <verse osisID="Eccl.2.12"> יב  ופניתי אני לראות חכמה והוללות וסכלות  כי מה האדם שיבוא אחרי המלך את אשר כבר עשוהו </verse>
        <verse osisID="Eccl.2.13"> יג  וראיתי אני שיש יתרון לחכמה מן הסכלות--כיתרון האור מן החשך </verse>
        <verse osisID="Eccl.2.14"> יד  החכם עיניו בראשו והכסיל בחשך הולך וידעתי גם אני שמקרה אחד יקרה את כלם </verse>
        <verse osisID="Eccl.2.15"> טו  ואמרתי אני בלבי כמקרה הכסיל גם אני יקרני ולמה חכמתי אני אז יתר ודברתי בלבי שגם זה הבל </verse>
        <verse osisID="Eccl.2.16"> טז  כי אין זכרון לחכם עם הכסיל לעולם  בשכבר הימים הבאים הכל נשכח ואיך ימות החכם עם הכסיל </verse>
        <verse osisID="Eccl.2.17"> יז  ושנאתי את החיים--כי רע עלי המעשה שנעשה תחת השמש  כי הכל הבל ורעות רוח </verse>
        <verse osisID="Eccl.2.18"> יח  ושנאתי אני את כל עמלי שאני עמל תחת השמש  שאניחנו לאדם שיהיה אחרי </verse>
        <verse osisID="Eccl.2.19"> יט  ומי יודע החכם יהיה או סכל וישלט בכל עמלי שעמלתי ושחכמתי תחת השמש גם זה הבל </verse>
        <verse osisID="Eccl.2.20"> כ  וסבותי אני ליאש את לבי--על כל העמל שעמלתי תחת השמש </verse>
        <verse osisID="Eccl.2.21"> כא  כי יש אדם שעמלו בחכמה ובדעת--ובכשרון ולאדם שלא עמל בו יתננו חלקו--גם זה הבל ורעה רבה </verse>
        <verse osisID="Eccl.2.22"> כב  כי מה הוה לאדם בכל עמלו וברעיון לבו--שהוא עמל תחת השמש </verse>
        <verse osisID="Eccl.2.23"> כג  כי כל ימיו מכאבים וכעס ענינו--גם בלילה לא שכב לבו גם זה הבל הוא </verse>
        <verse osisID="Eccl.2.24"> כד  אין טוב באדם שיאכל ושתה והראה את נפשו טוב בעמלו גם זה ראיתי אני כי מיד האלהים היא </verse>
        <verse osisID="Eccl.2.25"> כה  כי מי יאכל ומי יחוש חוץ ממני </verse>
        <verse osisID="Eccl.2.26"> כו  כי לאדם שטוב לפניו נתן חכמה ודעת ושמחה ולחוטא נתן ענין לאסף ולכנוס לתת לטוב לפני האלהים--גם זה הבל ורעות רוח </verse>
      </chapter>
      <chapter osisID="Eccl.3">
        <verse osisID="Eccl.3.1"> א  לכל זמן ועת לכל חפץ תחת השמים  {פ} </verse>
        <verse osisID="Eccl.3.2"> ב          עת ללדת        ועת למות br           עת לטעת        ועת לעקור נטוע br </verse>
        <verse osisID="Eccl.3.3"> ג          עת להרוג        ועת לרפוא br           עת לפרוץ        ועת לבנות br </verse>
        <verse osisID="Eccl.3.4"> ד          עת לבכות          ועת לשחוק br           עת ספוד         ועת רקוד br </verse>
        <verse osisID="Eccl.3.5"> ה          עת להשליך אבנים        ועת כנוס אבנים br           עת לחבוק         ועת לרחק מחבק br </verse>
        <verse osisID="Eccl.3.6"> ו          עת לבקש         ועת לאבד br           עת לשמור        ועת להשליך br </verse>
        <verse osisID="Eccl.3.7"> ז          עת לקרוע        ועת לתפור br           עת לחשות        ועת לדבר br </verse>
        <verse osisID="Eccl.3.8"> ח          עת לאהב         ועת לשנא br           עת מלחמה        ועת שלום  {פ} </verse>
        <verse osisID="Eccl.3.9"> ט          מה יתרון העושה באשר הוא עמל </verse>
        <verse osisID="Eccl.3.10"> י  ראיתי את הענין אשר נתן אלהים לבני האדם--לענות בו </verse>
        <verse osisID="Eccl.3.11"> יא  את הכל עשה יפה בעתו גם את העלם נתן בלבם--מבלי אשר לא ימצא האדם את המעשה אשר עשה האלהים מראש ועד סוף </verse>
        <verse osisID="Eccl.3.12"> יב  ידעתי כי אין טוב בם--כי אם לשמוח ולעשות טוב בחייו </verse>
        <verse osisID="Eccl.3.13"> יג  וגם כל האדם שיאכל ושתה וראה טוב בכל עמלו--מתת אלהים היא </verse>
        <verse osisID="Eccl.3.14"> יד  ידעתי כי כל אשר יעשה האלהים הוא יהיה לעולם--עליו אין להוסיף וממנו אין לגרע והאלהים עשה שיראו מלפניו </verse>
        <verse osisID="Eccl.3.15"> טו  מה שהיה כבר הוא ואשר להיות כבר היה והאלהים יבקש את נרדף </verse>
        <verse osisID="Eccl.3.16"> טז  ועוד ראיתי תחת השמש  מקום המשפט שמה הרשע ומקום הצדק שמה הרשע </verse>
        <verse osisID="Eccl.3.17"> יז  אמרתי אני בלבי--את הצדיק ואת הרשע ישפט האלהים  כי עת לכל חפץ ועל כל המעשה שם </verse>
        <verse osisID="Eccl.3.18"> יח  אמרתי אני בלבי--על דברת בני האדם לברם האלהים ולראות שהם בהמה המה להם </verse>
        <verse osisID="Eccl.3.19"> יט  כי מקרה בני האדם ומקרה הבהמה ומקרה אחד להם--כמות זה כן מות זה ורוח אחד לכל ומותר האדם מן הבהמה אין כי הכל הבל </verse>
        <verse osisID="Eccl.3.20"> כ  הכל הולך אל מקום אחד הכל היה מן העפר והכל שב אל העפר </verse>
        <verse osisID="Eccl.3.21"> כא  מי יודע רוח בני האדם--העלה היא למעלה ורוח הבהמה--הירדת היא למטה לארץ </verse>
        <verse osisID="Eccl.3.22"> כב  וראיתי כי אין טוב מאשר ישמח האדם במעשיו--כי הוא חלקו  כי מי יביאנו לראות במה שיהיה אחריו </verse>
      </chapter>
      <chapter osisID="Eccl.4">
        <verse osisID="Eccl.4.1"> א  ושבתי אני ואראה את כל העשקים אשר נעשים תחת השמש והנה דמעת העשקים ואין להם מנחם ומיד עשקיהם כח ואין להם מנחם </verse>
        <verse osisID="Eccl.4.2"> ב  ושבח אני את המתים שכבר מתו--מן החיים אשר המה חיים עדנה </verse>
        <verse osisID="Eccl.4.3"> ג  וטוב משניהם--את אשר עדן לא היה  אשר לא ראה את המעשה הרע אשר נעשה תחת השמש </verse>
        <verse osisID="Eccl.4.4"> ד  וראיתי אני את כל עמל ואת כל כשרון המעשה--כי היא קנאת איש מרעהו גם זה הבל ורעות רוח </verse>
        <verse osisID="Eccl.4.5"> ה  הכסיל חבק את ידיו ואכל את בשרו </verse>
        <verse osisID="Eccl.4.6"> ו  טוב מלא כף נחת--ממלא חפנים עמל ורעות רוח </verse>
        <verse osisID="Eccl.4.7"> ז  ושבתי אני ואראה הבל תחת השמש </verse>
        <verse osisID="Eccl.4.8"> ח  יש אחד ואין שני גם בן ואח אין לו ואין קץ לכל עמלו--גם עיניו (עינו) לא תשבע עשר ולמי אני עמל ומחסר את נפשי מטובה--גם זה הבל וענין רע הוא </verse>
        <verse osisID="Eccl.4.9"> ט  טובים השנים מן האחד  אשר יש להם שכר טוב בעמלם </verse>
        <verse osisID="Eccl.4.10"> י  כי אם יפלו האחד יקים את חברו ואילו האחד שיפול ואין שני להקימו </verse>
        <verse osisID="Eccl.4.11"> יא  גם אם ישכבו שנים וחם להם ולאחד איך יחם </verse>
        <verse osisID="Eccl.4.12"> יב  ואם יתקפו האחד--השנים יעמדו נגדו והחוט המשלש לא במהרה ינתק </verse>
        <verse osisID="Eccl.4.13"> יג  טוב ילד מסכן וחכם--ממלך זקן וכסיל אשר לא ידע להזהר עוד </verse>
        <verse osisID="Eccl.4.14"> יד  כי מבית הסורים יצא למלך  כי גם במלכותו נולד רש </verse>
        <verse osisID="Eccl.4.15"> טו  ראיתי את כל החיים המהלכים תחת השמש--עם הילד השני אשר יעמד תחתיו </verse>
        <verse osisID="Eccl.4.16"> טז  אין קץ לכל העם לכל אשר היה לפניהם--גם האחרונים לא ישמחו בו  כי גם זה הבל ורעיון רוח [ (Ecclesiastes 4:17)  יז  שמר רגליך (רגלך) כאשר תלך אל בית האלהים וקרוב לשמע מתת הכסילים זבח  כי אינם יודעים לעשות רע  ] </verse>
      </chapter>
      <chapter osisID="Eccl.5">
        <verse osisID="Eccl.5.1"> א  אל תבהל על פיך ולבך אל ימהר להוציא דבר--לפני האלהים  כי האלהים בשמים ואתה על הארץ על כן יהיו דבריך מעטים </verse>
        <verse osisID="Eccl.5.2"> ב  כי בא החלום ברב ענין וקול כסיל ברב דברים </verse>
        <verse osisID="Eccl.5.3"> ג  כאשר תדר נדר לאלהים אל תאחר לשלמו--כי אין חפץ בכסילים  את אשר תדר שלם </verse>
        <verse osisID="Eccl.5.4"> ד  טוב אשר לא תדר--משתדור ולא תשלם </verse>
        <verse osisID="Eccl.5.5"> ה  אל תתן את פיך לחטיא את בשרך ואל תאמר לפני המלאך כי שגגה היא  למה יקצף האלהים על קולך וחבל את מעשה ידיך </verse>
        <verse osisID="Eccl.5.6"> ו  כי ברב חלמות והבלים ודברים הרבה  כי את האלהים ירא </verse>
        <verse osisID="Eccl.5.7"> ז  אם עשק רש וגזל משפט וצדק תראה במדינה--אל תתמה על החפץ  כי גבה מעל גבה שמר וגבהים עליהם </verse>
        <verse osisID="Eccl.5.8"> ח  ויתרון ארץ בכל היא (הוא)--מלך לשדה נעבד </verse>
        <verse osisID="Eccl.5.9"> ט  אהב כסף לא ישבע כסף ומי אהב בהמון לא תבואה גם זה הבל </verse>
        <verse osisID="Eccl.5.10"> י  ברבות הטובה רבו אוכליה ומה כשרון לבעליה כי אם ראית (ראות) עיניו </verse>
        <verse osisID="Eccl.5.11"> יא  מתוקה שנת העבד אם מעט ואם הרבה יאכל והשבע לעשיר--איננו מניח לו לישון </verse>
        <verse osisID="Eccl.5.12"> יב  יש רעה חולה ראיתי תחת השמש  עשר שמור לבעליו לרעתו </verse>
        <verse osisID="Eccl.5.13"> יג  ואבד העשר ההוא בענין רע והוליד בן ואין בידו מאומה </verse>
        <verse osisID="Eccl.5.14"> יד  כאשר יצא מבטן אמו ערום ישוב ללכת כשבא ומאומה לא ישא בעמלו שילך בידו </verse>
        <verse osisID="Eccl.5.15"> טו  וגם זה רעה חולה כל עמת שבא כן ילך ומה יתרון לו שיעמל לרוח </verse>
        <verse osisID="Eccl.5.16"> טז  גם כל ימיו בחשך יאכל וכעס הרבה וחליו וקצף </verse>
        <verse osisID="Eccl.5.17"> יז  הנה אשר ראיתי אני טוב אשר יפה לאכול ולשתות ולראות טובה בכל עמלו שיעמל תחת השמש מספר ימי חיו אשר נתן לו האלהים--כי הוא חלקו </verse>
        <verse osisID="Eccl.5.18"> יח  גם כל האדם אשר נתן לו האלהים עשר ונכסים והשליטו לאכל ממנו ולשאת את חלקו ולשמח בעמלו--זה מתת אלהים היא </verse>
        <verse osisID="Eccl.5.19"> יט  כי לא הרבה יזכר את ימי חייו  כי האלהים מענה בשמחת לבו </verse>
      </chapter>
      <chapter osisID="Eccl.6">
        <verse osisID="Eccl.6.1"> א  יש רעה אשר ראיתי תחת השמש ורבה היא על האדם </verse>
        <verse osisID="Eccl.6.2"> ב  איש אשר יתן לו האלהים עשר ונכסים וכבוד ואיננו חסר לנפשו מכל אשר יתאוה ולא ישליטנו האלהים לאכל ממנו--כי איש נכרי יאכלנו  זה הבל וחלי רע הוא </verse>
        <verse osisID="Eccl.6.3"> ג  אם יוליד איש מאה ושנים רבות יחיה ורב שיהיו ימי שניו ונפשו לא תשבע מן הטובה וגם קבורה לא היתה לו--אמרתי טוב ממנו הנפל </verse>
        <verse osisID="Eccl.6.4"> ד  כי בהבל בא ובחשך ילך ובחשך שמו יכסה </verse>
        <verse osisID="Eccl.6.5"> ה  גם שמש לא ראה ולא ידע נחת לזה מזה </verse>
        <verse osisID="Eccl.6.6"> ו  ואלו חיה אלף שנים פעמים וטובה לא ראה--הלא אל מקום אחד הכל הולך </verse>
        <verse osisID="Eccl.6.7"> ז  כל עמל האדם לפיהו וגם הנפש לא תמלא </verse>
        <verse osisID="Eccl.6.8"> ח  כי מה יותר לחכם מן הכסיל מה לעני יודע להלך נגד החיים </verse>
        <verse osisID="Eccl.6.9"> ט  טוב מראה עינים מהלך נפש גם זה הבל ורעות רוח </verse>
        <verse osisID="Eccl.6.10"> י  מה שהיה כבר נקרא שמו ונודע אשר הוא אדם ולא יוכל לדין עם שהתקיף (שתקיף) ממנו </verse>
        <verse osisID="Eccl.6.11"> יא  כי יש דברים הרבה מרבים הבל מה יתר לאדם </verse>
        <verse osisID="Eccl.6.12"> יב  כי מי יודע מה טוב לאדם בחיים מספר ימי חיי הבלו--ויעשם כצל  אשר מי יגיד לאדם מה יהיה אחריו תחת השמש </verse>
      </chapter>
      <chapter osisID="Eccl.7">
        <verse osisID="Eccl.7.1"> א  big ט /big וב שם משמן טוב ויום המות מיום הולדו </verse>
        <verse osisID="Eccl.7.2"> ב  טוב ללכת אל בית אבל מלכת אל בית משתה--באשר הוא סוף כל האדם והחי יתן אל לבו </verse>
        <verse osisID="Eccl.7.3"> ג  טוב כעס משחוק  כי ברע פנים ייטב לב </verse>
        <verse osisID="Eccl.7.4"> ד  לב חכמים בבית אבל ולב כסילים בבית שמחה </verse>
        <verse osisID="Eccl.7.5"> ה  טוב לשמע גערת חכם--מאיש שמע שיר כסילים </verse>
        <verse osisID="Eccl.7.6"> ו  כי כקול הסירים תחת הסיר כן שחק הכסיל וגם זה הבל </verse>
        <verse osisID="Eccl.7.7"> ז  כי העשק יהולל חכם ויאבד את לב מתנה </verse>
        <verse osisID="Eccl.7.8"> ח  טוב אחרית דבר מראשיתו טוב ארך רוח מגבה רוח </verse>
        <verse osisID="Eccl.7.9"> ט  אל תבהל ברוחך לכעוס  כי כעס בחיק כסילים ינוח </verse>
        <verse osisID="Eccl.7.10"> י  אל תאמר מה היה--שהימים הראשנים היו טובים מאלה  כי לא מחכמה שאלת על זה </verse>
        <verse osisID="Eccl.7.11"> יא  טובה חכמה עם נחלה ויתר לראי השמש </verse>
        <verse osisID="Eccl.7.12"> יב  כי בצל החכמה בצל הכסף ויתרון דעת החכמה תחיה בעליה </verse>
        <verse osisID="Eccl.7.13"> יג  ראה את מעשה האלהים  כי מי יוכל לתקן את אשר עותו </verse>
        <verse osisID="Eccl.7.14"> יד  ביום טובה היה בטוב וביום רעה ראה גם את זה לעמת זה עשה האלהים על דברת שלא ימצא האדם אחריו מאומה </verse>
        <verse osisID="Eccl.7.15"> טו  את הכל ראיתי בימי הבלי יש צדיק אבד בצדקו ויש רשע מאריך ברעתו </verse>
        <verse osisID="Eccl.7.16"> טז  אל תהי צדיק הרבה ואל תתחכם יותר  למה תשומם </verse>
        <verse osisID="Eccl.7.17"> יז  אל תרשע הרבה ואל תהי סכל  למה תמות בלא עתך </verse>
        <verse osisID="Eccl.7.18"> יח  טוב אשר תאחז בזה וגם מזה אל תנח את ידך  כי ירא אלהים יצא את כלם </verse>
        <verse osisID="Eccl.7.19"> יט  החכמה תעז לחכם--מעשרה שליטים אשר היו בעיר </verse>
        <verse osisID="Eccl.7.20"> כ  כי אדם אין צדיק בארץ--אשר יעשה טוב ולא יחטא </verse>
        <verse osisID="Eccl.7.21"> כא  גם לכל הדברים אשר ידברו אל תתן לבך  אשר לא תשמע את עבדך מקללך </verse>
        <verse osisID="Eccl.7.22"> כב  כי גם פעמים רבות ידע לבך  אשר גם את (אתה) קללת אחרים </verse>
        <verse osisID="Eccl.7.23"> כג  כל זה נסיתי בחכמה אמרתי אחכמה והיא רחוקה ממני </verse>
        <verse osisID="Eccl.7.24"> כד  רחוק מה שהיה ועמק עמק מי ימצאנו </verse>
        <verse osisID="Eccl.7.25"> כה  סבותי אני ולבי לדעת ולתור ובקש חכמה וחשבון ולדעת רשע כסל והסכלות הוללות </verse>
        <verse osisID="Eccl.7.26"> כו  ומוצא אני מר ממות את האשה אשר היא מצודים וחרמים לבה--אסורים ידיה טוב לפני האלהים ימלט ממנה וחוטא ילכד בה </verse>
        <verse osisID="Eccl.7.27"> כז  ראה זה מצאתי אמרה קהלת אחת לאחת למצא חשבון </verse>
        <verse osisID="Eccl.7.28"> כח  אשר עוד בקשה נפשי ולא מצאתי  אדם אחד מאלף מצאתי--ואשה בכל אלה לא מצאתי </verse>
        <verse osisID="Eccl.7.29"> כט  לבד ראה זה מצאתי אשר עשה האלהים את האדם ישר והמה בקשו חשבנות רבים </verse>
      </chapter>
      <chapter osisID="Eccl.8">
        <verse osisID="Eccl.8.1"> א  מי כהחכם ומי יודע פשר דבר חכמת אדם תאיר פניו ועז פניו ישנא </verse>
        <verse osisID="Eccl.8.2"> ב  אני פי מלך שמר ועל דברת שבועת אלהים </verse>
        <verse osisID="Eccl.8.3"> ג  אל תבהל מפניו תלך אל תעמד בדבר רע  כי כל אשר יחפץ יעשה </verse>
        <verse osisID="Eccl.8.4"> ד  באשר דבר מלך שלטון ומי יאמר לו מה תעשה </verse>
        <verse osisID="Eccl.8.5"> ה  שומר מצוה לא ידע דבר רע ועת ומשפט ידע לב חכם </verse>
        <verse osisID="Eccl.8.6"> ו  כי לכל חפץ יש עת ומשפט  כי רעת האדם רבה עליו </verse>
        <verse osisID="Eccl.8.7"> ז  כי איננו ידע מה שיהיה  כי כאשר יהיה מי יגיד לו </verse>
        <verse osisID="Eccl.8.8"> ח  אין אדם שליט ברוח לכלוא את הרוח ואין שלטון ביום המות ואין משלחת במלחמה ולא ימלט רשע את בעליו </verse>
        <verse osisID="Eccl.8.9"> ט  את כל זה ראיתי ונתון את לבי לכל מעשה אשר נעשה תחת השמש  עת אשר שלט האדם באדם--לרע לו </verse>
        <verse osisID="Eccl.8.10"> י  ובכן ראיתי רשעים קברים ובאו וממקום קדוש יהלכו וישתכחו בעיר אשר כן עשו גם זה הבל </verse>
        <verse osisID="Eccl.8.11"> יא  אשר אין נעשה פתגם מעשה הרעה מהרה על כן מלא לב בני האדם בהם--לעשות רע </verse>
        <verse osisID="Eccl.8.12"> יב  אשר חטא עשה רע מאת--ומאריך לו  כי גם יודע אני אשר יהיה טוב ליראי האלהים אשר ייראו מלפניו </verse>
        <verse osisID="Eccl.8.13"> יג  וטוב לא יהיה לרשע ולא יאריך ימים כצל--אשר איננו ירא מלפני אלהים </verse>
        <verse osisID="Eccl.8.14"> יד  יש הבל אשר נעשה על הארץ אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים  אמרתי שגם זה הבל </verse>
        <verse osisID="Eccl.8.15"> טו  ושבחתי אני את השמחה אשר אין טוב לאדם תחת השמש כי אם לאכל ולשתות ולשמוח והוא ילונו בעמלו ימי חייו אשר נתן לו האלהים--תחת השמש </verse>
        <verse osisID="Eccl.8.16"> טז  כאשר נתתי את לבי לדעת חכמה ולראות את הענין אשר נעשה על הארץ  כי גם ביום ובלילה--שנה בעיניו איננו ראה </verse>
        <verse osisID="Eccl.8.17"> יז  וראיתי את כל מעשה האלהים כי לא יוכל האדם למצוא את המעשה אשר נעשה תחת השמש בשל אשר יעמל האדם לבקש ולא ימצא וגם אם יאמר החכם לדעת לא יוכל למצא </verse>
      </chapter>
      <chapter osisID="Eccl.9">
        <verse osisID="Eccl.9.1"> א  כי את כל זה נתתי אל לבי ולבור את כל זה אשר הצדיקים והחכמים ועבדיהם ביד האלהים גם אהבה גם שנאה אין יודע האדם--הכל לפניהם </verse>
        <verse osisID="Eccl.9.2"> ב  הכל כאשר לכל מקרה אחד לצדיק ולרשע לטוב ולטהור ולטמא ולזבח ולאשר איננו זבח  כטוב כחטא--הנשבע כאשר שבועה ירא </verse>
        <verse osisID="Eccl.9.3"> ג  זה רע בכל אשר נעשה תחת השמש--כי מקרה אחד לכל וגם לב בני האדם מלא רע והוללות בלבבם בחייהם ואחריו אל המתים </verse>
        <verse osisID="Eccl.9.4"> ד  כי מי אשר יבחר (יחבר) אל כל החיים יש בטחון  כי לכלב חי הוא טוב מן האריה המת </verse>
        <verse osisID="Eccl.9.5"> ה  כי החיים יודעים שימתו והמתים אינם יודעים מאומה ואין עוד להם שכר--כי נשכח זכרם </verse>
        <verse osisID="Eccl.9.6"> ו  גם אהבתם גם שנאתם גם קנאתם כבר אבדה וחלק אין להם עוד לעולם בכל אשר נעשה תחת השמש </verse>
        <verse osisID="Eccl.9.7"> ז  לך אכל בשמחה לחמך ושתה בלב טוב יינך  כי כבר רצה האלהים את מעשיך </verse>
        <verse osisID="Eccl.9.8"> ח  בכל עת יהיו בגדיך לבנים ושמן על ראשך אל יחסר </verse>
        <verse osisID="Eccl.9.9"> ט  ראה חיים עם אשה אשר אהבת כל ימי חיי הבלך אשר נתן לך תחת השמש כל ימי הבלך  כי הוא חלקך בחיים ובעמלך אשר אתה עמל תחת השמש </verse>
        <verse osisID="Eccl.9.10"> י  כל אשר תמצא ידך לעשות בכחך--עשה  כי אין מעשה וחשבון ודעת וחכמה בשאול אשר אתה הלך שמה  {ס} </verse>
        <verse osisID="Eccl.9.11"> יא  שבתי וראה תחת השמש כי לא לקלים המרוץ ולא לגבורים המלחמה וגם לא לחכמים לחם וגם לא לנבנים עשר וגם לא לידעים חן  כי עת ופגע יקרה את כלם </verse>
        <verse osisID="Eccl.9.12"> יב  כי גם לא ידע האדם את עתו כדגים שנאחזים במצודה רעה וכצפרים האחזות בפח כהם יוקשים בני האדם לעת רעה כשתפול עליהם פתאם </verse>
        <verse osisID="Eccl.9.13"> יג  גם זה ראיתי חכמה תחת השמש וגדולה היא אלי </verse>
        <verse osisID="Eccl.9.14"> יד  עיר קטנה ואנשים בה מעט ובא אליה מלך גדול וסבב אתה ובנה עליה מצודים גדלים </verse>
        <verse osisID="Eccl.9.15"> טו  ומצא בה איש מסכן חכם ומלט הוא את העיר בחכמתו ואדם לא זכר את האיש המסכן ההוא </verse>
        <verse osisID="Eccl.9.16"> טז  ואמרתי אני טובה חכמה מגבורה וחכמת המסכן בזויה ודבריו אינם נשמעים </verse>
        <verse osisID="Eccl.9.17"> יז  דברי חכמים בנחת נשמעים--מזעקת מושל בכסילים </verse>
        <verse osisID="Eccl.9.18"> יח  טובה חכמה מכלי קרב וחוטא אחד יאבד טובה הרבה </verse>
      </chapter>
      <chapter osisID="Eccl.10">
        <verse osisID="Eccl.10.1"> א  זבובי מות יבאיש יביע שמן רוקח יקר מחכמה מכבוד סכלות מעט </verse>
        <verse osisID="Eccl.10.2"> ב  לב חכם לימינו ולב כסיל לשמאלו </verse>
        <verse osisID="Eccl.10.3"> ג  וגם בדרך כשהסכל (כשסכל) הלך לבו חסר ואמר לכל סכל הוא </verse>
        <verse osisID="Eccl.10.4"> ד  אם רוח המושל תעלה עליך מקומך אל תנח  כי מרפא יניח חטאים גדולים </verse>
        <verse osisID="Eccl.10.5"> ה  יש רעה ראיתי תחת השמש--כשגגה שיצא מלפני השליט </verse>
        <verse osisID="Eccl.10.6"> ו  נתן הסכל במרומים רבים ועשירים בשפל ישבו </verse>
        <verse osisID="Eccl.10.7"> ז  ראיתי עבדים על סוסים ושרים הלכים כעבדים על הארץ </verse>
        <verse osisID="Eccl.10.8"> ח  חפר גומץ בו יפול ופרץ גדר ישכנו נחש </verse>
        <verse osisID="Eccl.10.9"> ט  מסיע אבנים יעצב בהם בוקע עצים יסכן בם </verse>
        <verse osisID="Eccl.10.10"> י  אם קהה הברזל והוא לא פנים קלקל וחילים יגבר ויתרון הכשיר חכמה </verse>
        <verse osisID="Eccl.10.11"> יא  אם ישך הנחש בלוא לחש ואין יתרון לבעל הלשון </verse>
        <verse osisID="Eccl.10.12"> יב  דברי פי חכם חן ושפתות כסיל תבלענו </verse>
        <verse osisID="Eccl.10.13"> יג  תחלת דברי פיהו סכלות ואחרית פיהו הוללות רעה </verse>
        <verse osisID="Eccl.10.14"> יד  והסכל ירבה דברים לא ידע האדם מה שיהיה ואשר יהיה מאחריו מי יגיד לו </verse>
        <verse osisID="Eccl.10.15"> טו  עמל הכסילים תיגענו--אשר לא ידע ללכת אל עיר </verse>
        <verse osisID="Eccl.10.16"> טז  אי לך ארץ שמלכך נער ושריך בבקר יאכלו </verse>
        <verse osisID="Eccl.10.17"> יז  אשריך ארץ שמלכך בן חורים ושריך בעת יאכלו בגבורה ולא בשתי </verse>
        <verse osisID="Eccl.10.18"> יח  בעצלתים ימך המקרה ובשפלות ידים ידלף הבית </verse>
        <verse osisID="Eccl.10.19"> יט  לשחוק עשים לחם ויין ישמח חיים והכסף יענה את הכל </verse>
        <verse osisID="Eccl.10.20"> כ  גם במדעך מלך אל תקלל ובחדרי משכבך אל תקלל עשיר  כי עוף השמים יוליך את הקול ובעל הכנפים (כנפים) יגיד דבר </verse>
      </chapter>
      <chapter osisID="Eccl.11">
        <verse osisID="Eccl.11.1"> א  שלח לחמך על פני המים  כי ברב הימים תמצאנו </verse>
        <verse osisID="Eccl.11.2"> ב  תן חלק לשבעה וגם לשמונה  כי לא תדע מה יהיה רעה על הארץ </verse>
        <verse osisID="Eccl.11.3"> ג  אם ימלאו העבים גשם על הארץ יריקו ואם יפול עץ בדרום ואם בצפון--מקום שיפול העץ שם יהוא </verse>
        <verse osisID="Eccl.11.4"> ד  שמר רוח לא יזרע וראה בעבים לא יקצור </verse>
        <verse osisID="Eccl.11.5"> ה  כאשר אינך יודע מה דרך הרוח כעצמים בבטן המלאה  ככה לא תדע את מעשה האלהים אשר יעשה את הכל </verse>
        <verse osisID="Eccl.11.6"> ו  בבקר זרע את זרעך ולערב אל תנח ידך  כי אינך יודע אי זה יכשר הזה או זה ואם שניהם כאחד טובים </verse>
        <verse osisID="Eccl.11.7"> ז  ומתוק האור וטוב לעינים לראות את השמש </verse>
        <verse osisID="Eccl.11.8"> ח  כי אם שנים הרבה יחיה האדם בכלם ישמח ויזכר את ימי החשך כי הרבה יהיו כל שבא הבל </verse>
        <verse osisID="Eccl.11.9"> ט  שמח בחור בילדותיך ויטיבך לבך בימי בחורותיך והלך בדרכי לבך ובמראי עיניך ודע כי על כל אלה יביאך האלהים במשפט </verse>
        <verse osisID="Eccl.11.10"> י  והסר כעס מלבך והעבר רעה מבשרך  כי הילדות והשחרות הבל </verse>
      </chapter>
      <chapter osisID="Eccl.12">
        <verse osisID="Eccl.12.1"> א  וזכר את בוראיך בימי בחורתיך  עד אשר לא יבאו ימי הרעה והגיעו שנים אשר תאמר אין לי בהם חפץ </verse>
        <verse osisID="Eccl.12.2"> ב  עד אשר לא תחשך השמש והאור והירח והכוכבים ושבו העבים אחר הגשם </verse>
        <verse osisID="Eccl.12.3"> ג  ביום שיזעו שמרי הבית והתעותו אנשי החיל ובטלו הטחנות כי מעטו וחשכו הראות בארבות </verse>
        <verse osisID="Eccl.12.4"> ד  וסגרו דלתים בשוק בשפל קול הטחנה ויקום לקול הצפור וישחו כל בנות השיר </verse>
        <verse osisID="Eccl.12.5"> ה  גם מגבה יראו וחתחתים בדרך וינאץ השקד ויסתבל החגב ותפר האביונה  כי הלך האדם אל בית עולמו וסבבו בשוק הסופדים </verse>
        <verse osisID="Eccl.12.6"> ו  עד אשר לא ירחק (ירתק) חבל הכסף ותרוץ גלת הזהב ותשבר כד על המבוע ונרץ הגלגל אל הבור </verse>
        <verse osisID="Eccl.12.7"> ז  וישב העפר על הארץ כשהיה והרוח תשוב אל האלהים אשר נתנה </verse>
        <verse osisID="Eccl.12.8"> ח  הבל הבלים אמר הקוהלת הכל הבל </verse>
        <verse osisID="Eccl.12.9"> ט  ויתר שהיה קהלת חכם  עוד למד דעת את העם ואזן וחקר תקן משלים הרבה </verse>
        <verse osisID="Eccl.12.10"> י  בקש קהלת למצא דברי חפץ וכתוב ישר דברי אמת </verse>
        <verse osisID="Eccl.12.11"> יא  דברי חכמים כדרבנות וכמשמרות נטועים בעלי אספות נתנו מרעה אחד </verse>
        <verse osisID="Eccl.12.12"> יב  ויתר מהמה בני הזהר  עשות ספרים הרבה אין קץ ולהג הרבה יגעת בשר </verse>
        <verse osisID="Eccl.12.13"> יג  big ס /big וף דבר הכל נשמע  את האלהים ירא ואת מצותיו שמור כי זה כל האדם </verse>
        <verse osisID="Eccl.12.14"> יד  כי את כל מעשה האלהים יבא במשפט על כל נעלם  אם טוב ואם רע  {ש} </verse>
      </chapter>
    </div>
    <div type="book" osisID="Song">
      <chapter osisID="Song.1">
        <title> י  והסר כעס מלבך והעבר רעה מבשרך  כי הילדות והשחרות הבל </title>
        <verse osisID="Song.1.1"> א  big ש /big יר השירים אשר לשלמה </verse>
        <verse osisID="Song.1.2"> ב  ישקני מנשיקות פיהו כי טובים דדיך מיין </verse>
        <verse osisID="Song.1.3"> ג  לריח שמניך טובים שמן תורק שמך על כן עלמות אהבוך </verse>
        <verse osisID="Song.1.4"> ד  משכני אחריך נרוצה הביאני המלך חדריו נגילה ונשמחה בך--נזכירה דדיך מיין מישרים אהבוך  {פ} </verse>
        <verse osisID="Song.1.5"> ה  שחורה אני ונאוה בנות ירושלם כאהלי קדר כיריעות שלמה </verse>
        <verse osisID="Song.1.6"> ו  אל תראוני שאני שחרחרת ששזפתני השמש בני אמי נחרו בי שמני נטרה את הכרמים--כרמי שלי לא נטרתי </verse>
        <verse osisID="Song.1.7"> ז  הגידה לי שאהבה נפשי איכה תרעה איכה תרביץ בצהרים שלמה אהיה כעטיה על עדרי חבריך </verse>
        <verse osisID="Song.1.8"> ח  אם לא תדעי לך היפה בנשים צאי לך בעקבי הצאן ורעי את גדיתיך על משכנות הרעים  {פ} </verse>
        <verse osisID="Song.1.9"> ט  לססתי ברכבי פרעה דמיתיך רעיתי </verse>
        <verse osisID="Song.1.10"> י  נאוו לחייך בתרים צוארך בחרוזים </verse>
        <verse osisID="Song.1.11"> יא  תורי זהב נעשה לך עם נקדות הכסף </verse>
        <verse osisID="Song.1.12"> יב  עד שהמלך במסבו נרדי נתן ריחו </verse>
        <verse osisID="Song.1.13"> יג  צרור המר דודי לי בין שדי ילין </verse>
        <verse osisID="Song.1.14"> יד  אשכל הכפר דודי לי בכרמי עין גדי  {ס} </verse>
        <verse osisID="Song.1.15"> טו  הנך יפה רעיתי הנך יפה עיניך יונים </verse>
        <verse osisID="Song.1.16"> טז  הנך יפה דודי אף נעים אף ערשנו רעננה </verse>
        <verse osisID="Song.1.17"> יז  קרות בתינו ארזים רחיטנו (רהיטנו) ברותים </verse>
      </chapter>
      <chapter osisID="Song.2">
        <verse osisID="Song.2.1"> א  אני חבצלת השרון שושנת העמקים </verse>
        <verse osisID="Song.2.2"> ב  כשושנה בין החוחים כן רעיתי בין הבנות </verse>
        <verse osisID="Song.2.3"> ג  כתפוח בעצי היער כן דודי בין הבנים בצלו חמדתי וישבתי ופריו מתוק לחכי </verse>
        <verse osisID="Song.2.4"> ד  הביאני אל בית היין ודגלו עלי אהבה </verse>
        <verse osisID="Song.2.5"> ה  סמכוני באשישות--רפדוני בתפוחים  כי חולת אהבה אני </verse>
        <verse osisID="Song.2.6"> ו  שמאלו תחת לראשי וימינו תחבקני </verse>
        <verse osisID="Song.2.7"> ז  השבעתי אתכם בנות ירושלם בצבאות או באילות השדה  אם תעירו ואם תעוררו את האהבה עד שתחפץ  {ס} </verse>
        <verse osisID="Song.2.8"> ח  קול דודי הנה זה בא מדלג על ההרים--מקפץ על הגבעות </verse>
        <verse osisID="Song.2.9"> ט  דומה דודי לצבי או לעפר האילים הנה זה עומד אחר כתלנו--משגיח מן החלנות מציץ מן החרכים </verse>
        <verse osisID="Song.2.10"> י  ענה דודי ואמר לי  קומי לך רעיתי יפתי ולכי לך </verse>
        <verse osisID="Song.2.11"> יא  כי הנה הסתו עבר הגשם חלף הלך לו </verse>
        <verse osisID="Song.2.12"> יב  הנצנים נראו בארץ עת הזמיר הגיע וקול התור נשמע בארצנו </verse>
        <verse osisID="Song.2.13"> יג  התאנה חנטה פגיה והגפנים סמדר נתנו ריח קומי לכי (לך) רעיתי יפתי ולכי לך  {ס} </verse>
        <verse osisID="Song.2.14"> יד  יונתי בחגוי הסלע בסתר המדרגה הראיני את מראיך השמיעני את קולך  כי קולך ערב ומראיך נאוה  {ס} </verse>
        <verse osisID="Song.2.15"> טו  אחזו לנו שעלים--שעלים קטנים מחבלים כרמים וכרמינו סמדר </verse>
        <verse osisID="Song.2.16"> טז  דודי לי ואני לו הרעה בשושנים </verse>
        <verse osisID="Song.2.17"> יז  עד שיפוח היום ונסו הצללים  סב דמה לך דודי לצבי או לעפר האילים--על הרי בתר  {ס} </verse>
      </chapter>
      <chapter osisID="Song.3">
        <verse osisID="Song.3.1"> א  על משכבי בלילות בקשתי את שאהבה נפשי בקשתיו ולא מצאתיו </verse>
        <verse osisID="Song.3.2"> ב  אקומה נא ואסובבה בעיר בשוקים וברחבות--אבקשה את שאהבה נפשי בקשתיו ולא מצאתיו </verse>
        <verse osisID="Song.3.3"> ג  מצאוני השמרים הסבבים בעיר  את שאהבה נפשי ראיתם </verse>
        <verse osisID="Song.3.4"> ד  כמעט שעברתי מהם עד שמצאתי את שאהבה נפשי אחזתיו ולא ארפנו--עד שהביאתיו אל בית אמי ואל חדר הורתי </verse>
        <verse osisID="Song.3.5"> ה  השבעתי אתכם בנות ירושלם בצבאות או באילות השדה  אם תעירו ואם תעוררו את האהבה עד שתחפץ  {ס} </verse>
        <verse osisID="Song.3.6"> ו  מי זאת עלה מן המדבר כתימרות עשן  מקטרת מר ולבונה מכל אבקת רוכל </verse>
        <verse osisID="Song.3.7"> ז  הנה מטתו שלשלמה--ששים גברים סביב לה  מגברי ישראל </verse>
        <verse osisID="Song.3.8"> ח  כלם אחזי חרב מלמדי מלחמה איש חרבו על ירכו מפחד בלילות  {ס} </verse>
        <verse osisID="Song.3.9"> ט  אפריון עשה לו המלך שלמה--מעצי הלבנון </verse>
        <verse osisID="Song.3.10"> י  עמודיו עשה כסף רפידתו זהב מרכבו ארגמן תוכו רצוף אהבה מבנות ירושלם </verse>
        <verse osisID="Song.3.11"> יא  צאנה וראינה בנות ציון במלך שלמה--בעטרה שעטרה לו אמו ביום חתנתו וביום שמחת לבו  {ס} </verse>
      </chapter>
      <chapter osisID="Song.4">
        <verse osisID="Song.4.1"> א  הנך יפה רעיתי הנך יפה--עיניך יונים מבעד לצמתך שערך כעדר העזים שגלשו מהר גלעד </verse>
        <verse osisID="Song.4.2"> ב  שניך כעדר הקצובות שעלו מן הרחצה  שכלם מתאימות ושכלה אין בהם </verse>
        <verse osisID="Song.4.3"> ג  כחוט השני שפתותיך ומדברך נאוה כפלח הרמון רקתך מבעד לצמתך </verse>
        <verse osisID="Song.4.4"> ד  כמגדל דויד צוארך בנוי לתלפיות אלף המגן תלוי עליו כל שלטי הגברים </verse>
        <verse osisID="Song.4.5"> ה  שני שדיך כשני עפרים תאומי צביה הרועים בשושנים </verse>
        <verse osisID="Song.4.6"> ו  עד שיפוח היום ונסו הצללים--אלך לי אל הר המור ואל גבעת הלבונה </verse>
        <verse osisID="Song.4.7"> ז  כלך יפה רעיתי ומום אין בך  {ס} </verse>
        <verse osisID="Song.4.8"> ח  אתי מלבנון כלה אתי מלבנון תבואי תשורי מראש אמנה מראש שניר וחרמון ממענות אריות מהררי נמרים </verse>
        <verse osisID="Song.4.9"> ט  לבבתני אחתי כלה לבבתני באחד (באחת) מעיניך באחד ענק מצורניך </verse>
        <verse osisID="Song.4.10"> י  מה יפו דדיך אחתי כלה מה טבו דדיך מיין וריח שמניך מכל בשמים </verse>
        <verse osisID="Song.4.11"> יא  נפת תטפנה שפתותיך כלה דבש וחלב תחת לשונך וריח שלמתיך כריח לבנון  {ס} </verse>
        <verse osisID="Song.4.12"> יב  גן נעול אחתי כלה גל נעול מעין חתום </verse>
        <verse osisID="Song.4.13"> יג  שלחיך פרדס רמונים עם פרי מגדים  כפרים עם נרדים </verse>
        <verse osisID="Song.4.14"> יד  נרד וכרכם קנה וקנמון עם כל עצי לבונה מר ואהלות עם כל ראשי בשמים </verse>
        <verse osisID="Song.4.15"> טו  מעין גנים באר מים חיים ונזלים מן לבנון </verse>
        <verse osisID="Song.4.16"> טז  עורי צפון ובואי תימן הפיחי גני יזלו בשמיו יבא דודי לגנו ויאכל פרי מגדיו </verse>
      </chapter>
      <chapter osisID="Song.5">
        <verse osisID="Song.5.1"> א  באתי לגני אחתי כלה--אריתי מורי עם בשמי אכלתי יערי עם דבשי שתיתי ייני עם חלבי אכלו רעים שתו ושכרו דודים  {ס} </verse>
        <verse osisID="Song.5.2"> ב  אני ישנה ולבי ער קול דודי דופק פתחי לי אחתי רעיתי יונתי תמתי--שראשי נמלא טל קוצותי רסיסי לילה </verse>
        <verse osisID="Song.5.3"> ג  פשטתי את כתנתי--איככה אלבשנה רחצתי את רגלי איככה אטנפם </verse>
        <verse osisID="Song.5.4"> ד  דודי שלח ידו מן החר ומעי המו עליו </verse>
        <verse osisID="Song.5.5"> ה  קמתי אני לפתח לדודי וידי נטפו מור ואצבעתי מור עבר על כפות המנעול </verse>
        <verse osisID="Song.5.6"> ו  פתחתי אני לדודי ודודי חמק עבר נפשי יצאה בדברו--בקשתיהו ולא מצאתיהו קראתיו ולא ענני </verse>
        <verse osisID="Song.5.7"> ז  מצאני השמרים הסבבים בעיר הכוני פצעוני נשאו את רדידי מעלי שמרי החמות </verse>
        <verse osisID="Song.5.8"> ח  השבעתי אתכם בנות ירושלם  אם תמצאו את דודי--מה תגידו לו שחולת אהבה אני </verse>
        <verse osisID="Song.5.9"> ט  מה דודך מדוד היפה בנשים  מה דודך מדוד שככה השבעתנו </verse>
        <verse osisID="Song.5.10"> י  דודי צח ואדום דגול מרבבה </verse>
        <verse osisID="Song.5.11"> יא  ראשו כתם פז קוצותיו תלתלים שחרות כעורב </verse>
        <verse osisID="Song.5.12"> יב  עיניו כיונים על אפיקי מים רחצות בחלב--ישבות על מלאת </verse>
        <verse osisID="Song.5.13"> יג  לחיו כערוגת הבשם מגדלות מרקחים שפתותיו שושנים--נטפות מור עבר </verse>
        <verse osisID="Song.5.14"> יד  ידיו גלילי זהב ממלאים בתרשיש מעיו עשת שן מעלפת ספירים </verse>
        <verse osisID="Song.5.15"> טו  שוקיו עמודי שש מיסדים על אדני פז מראהו כלבנון--בחור כארזים </verse>
        <verse osisID="Song.5.16"> טז  חכו ממתקים וכלו מחמדים זה דודי וזה רעי בנות ירושלם </verse>
      </chapter>
      <chapter osisID="Song.6">
        <verse osisID="Song.6.1"> א  אנה הלך דודך היפה בנשים אנה פנה דודך ונבקשנו עמך </verse>
        <verse osisID="Song.6.2"> ב  דודי ירד לגנו לערגות הבשם--לרעות בגנים וללקט שושנים </verse>
        <verse osisID="Song.6.3"> ג  אני לדודי ודודי לי הרעה בשושנים  {ס} </verse>
        <verse osisID="Song.6.4"> ד  יפה את רעיתי כתרצה נאוה כירושלם אימה כנדגלות </verse>
        <verse osisID="Song.6.5"> ה  הסבי עיניך מנגדי שהם הרהיבני שערך כעדר העזים שגלשו מן הגלעד </verse>
        <verse osisID="Song.6.6"> ו  שניך כעדר הרחלים שעלו מן הרחצה  שכלם מתאימות ושכלה אין בהם </verse>
        <verse osisID="Song.6.7"> ז  כפלח הרמון רקתך מבעד לצמתך </verse>
        <verse osisID="Song.6.8"> ח  ששים המה מלכות ושמנים פילגשים ועלמות אין מספר </verse>
        <verse osisID="Song.6.9"> ט  אחת היא יונתי תמתי--אחת היא לאמה ברה היא ליולדתה ראוה בנות ויאשרוה מלכות ופילגשים ויהללוה  {ס} </verse>
        <verse osisID="Song.6.10"> י  מי זאת הנשקפה כמו שחר  יפה כלבנה ברה כחמה--אימה כנדגלות  {ס} </verse>
        <verse osisID="Song.6.11"> יא  אל גנת אגוז ירדתי לראות באבי הנחל לראות הפרחה הגפן הנצו הרמנים </verse>
        <verse osisID="Song.6.12"> יב  לא ידעתי--נפשי שמתני מרכבות עמי נדיב </verse>
      </chapter>
      <chapter osisID="Song.7">
        <verse osisID="Song.7.1"> א  שובי שובי השולמית שובי שובי ונחזה בך מה תחזו בשולמית כמחלת המחנים </verse>
        <verse osisID="Song.7.2"> ב  מה יפו פעמיך בנעלים בת נדיב חמוקי ירכיך--כמו חלאים מעשה ידי אמן </verse>
        <verse osisID="Song.7.3"> ג  שררך אגן הסהר אל יחסר המזג בטנך ערמת חטים סוגה בשושנים </verse>
        <verse osisID="Song.7.4"> ד  שני שדיך כשני עפרים תאמי צביה </verse>
        <verse osisID="Song.7.5"> ה  צוארך כמגדל השן עיניך ברכות בחשבון על שער בת רבים--אפך כמגדל הלבנון צופה פני דמשק </verse>
        <verse osisID="Song.7.6"> ו  ראשך עליך ככרמל ודלת ראשך כארגמן  מלך אסור ברהטים </verse>
        <verse osisID="Song.7.7"> ז  מה יפית ומה נעמת--אהבה בתענוגים </verse>
        <verse osisID="Song.7.8"> ח  זאת קומתך דמתה לתמר ושדיך לאשכלות </verse>
        <verse osisID="Song.7.9"> ט  אמרתי אעלה בתמר אחזה בסנסניו ויהיו נא שדיך כאשכלות הגפן וריח אפך כתפוחים </verse>
        <verse osisID="Song.7.10"> י  וחכך כיין הטוב הולך לדודי למישרים דובב שפתי ישנים </verse>
        <verse osisID="Song.7.11"> יא  אני לדודי ועלי תשוקתו  {ס} </verse>
        <verse osisID="Song.7.12"> יב  לכה דודי נצא השדה נלינה בכפרים </verse>
        <verse osisID="Song.7.13"> יג  נשכימה לכרמים--נראה אם פרחה הגפן פתח הסמדר הנצו הרמונים שם אתן את דדי לך [ (Song of Solomon 7:14)  יד  הדודאים נתנו ריח ועל פתחינו כל מגדים--חדשים גם ישנים דודי צפנתי לך  ] </verse>
      </chapter>
      <chapter osisID="Song.8">
        <verse osisID="Song.8.1"> א  מי יתנך כאח לי יונק שדי אמי אמצאך בחוץ אשקך גם לא יבזו לי </verse>
        <verse osisID="Song.8.2"> ב  אנהגך אביאך אל בית אמי--תלמדני אשקך מיין הרקח מעסיס רמני </verse>
        <verse osisID="Song.8.3"> ג  שמאלו תחת ראשי וימינו תחבקני </verse>
        <verse osisID="Song.8.4"> ד  השבעתי אתכם בנות ירושלם  מה תעירו ומה תעררו את האהבה עד שתחפץ  {ס} </verse>
        <verse osisID="Song.8.5"> ה  מי זאת עלה מן המדבר מתרפקת על דודה תחת התפוח עוררתיך--שמה חבלתך אמך שמה חבלה ילדתך </verse>
        <verse osisID="Song.8.6"> ו  שימני כחותם על לבך כחותם על זרועך--כי עזה כמות אהבה קשה כשאול קנאה  רשפיה--רשפי אש שלהבתיה </verse>
        <verse osisID="Song.8.7"> ז  מים רבים לא יוכלו לכבות את האהבה ונהרות לא ישטפוה אם יתן איש את כל הון ביתו באהבה--בוז יבוזו לו  {ס} </verse>
        <verse osisID="Song.8.8"> ח  אחות לנו קטנה ושדים אין לה מה נעשה לאחתנו ביום שידבר בה </verse>
        <verse osisID="Song.8.9"> ט  אם חומה היא נבנה עליה טירת כסף ואם דלת היא נצור עליה לוח ארז </verse>
        <verse osisID="Song.8.10"> י  אני חומה ושדי כמגדלות אז הייתי בעיניו כמוצאת שלום  {פ} </verse>
        <verse osisID="Song.8.11"> יא  כרם היה לשלמה בבעל המון נתן את הכרם לנטרים  איש יבא בפריו אלף כסף </verse>
        <verse osisID="Song.8.12"> יב  כרמי שלי לפני האלף לך שלמה ומאתים לנטרים את פריו </verse>
        <verse osisID="Song.8.13"> יג  היושבת בגנים חברים מקשיבים לקולך--השמיעני </verse>
        <verse osisID="Song.8.14"> יד  ברח דודי ודמה לך לצבי או לעפר האילים--על הרי בשמים  {ש} </verse>
      </chapter>
    </div>
    <div type="book" osisID="Isa">
      <chapter osisID="Isa.1">
        <title> יג  נשכימה לכרמים--נראה אם פרחה הגפן פתח הסמדר הנצו הרמונים שם אתן את דדי לך [ (Song of Solomon 7:14)  יד  הדודאים נתנו ריח ועל פתחינו כל מגדים--חדשים גם ישנים דודי צפנתי לך  ] </title>
        <verse osisID="Isa.1.1"> א  חזון ישעיהו בן אמוץ אשר חזה על יהודה וירושלם--בימי עזיהו יותם אחז יחזקיהו מלכי יהודה </verse>
        <verse osisID="Isa.1.2"> ב  שמעו שמים והאזיני ארץ כי יהוה דבר  בנים גדלתי ורוממתי והם פשעו בי </verse>
        <verse osisID="Isa.1.3"> ג  ידע שור קנהו וחמור אבוס בעליו ישראל לא ידע עמי לא התבונן </verse>
        <verse osisID="Isa.1.4"> ד  הוי גוי חטא עם כבד עון--זרע מרעים בנים משחיתים עזבו את יהוה נאצו את קדוש ישראל--נזרו אחור </verse>
        <verse osisID="Isa.1.5"> ה  על מה תכו עוד תוסיפו סרה כל ראש לחלי וכל לבב דוי </verse>
        <verse osisID="Isa.1.6"> ו  מכף רגל ועד ראש אין בו מתם פצע וחבורה ומכה טריה לא זרו ולא חבשו ולא רככה בשמן </verse>
        <verse osisID="Isa.1.7"> ז  ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים </verse>
        <verse osisID="Isa.1.8"> ח  ונותרה בת ציון כסכה בכרם כמלונה במקשה כעיר נצורה </verse>
        <verse osisID="Isa.1.9"> ט  לולי יהוה צבאות הותיר לנו שריד כמעט--כסדם היינו לעמרה דמינו  {פ} </verse>
        <verse osisID="Isa.1.10"> י  שמעו דבר יהוה קציני סדם האזינו תורת אלהינו עם עמרה </verse>
        <verse osisID="Isa.1.11"> יא  למה לי רב זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי </verse>
        <verse osisID="Isa.1.12"> יב  כי תבאו לראות פני--מי בקש זאת מידכם רמס חצרי </verse>
        <verse osisID="Isa.1.13"> יג  לא תוסיפו הביא מנחת שוא--קטרת תועבה היא לי חדש ושבת קרא מקרא לא אוכל און ועצרה </verse>
        <verse osisID="Isa.1.14"> יד  חדשיכם ומועדיכם שנאה נפשי היו עלי לטרח נלאיתי נשא </verse>
        <verse osisID="Isa.1.15"> טו  ובפרשכם כפיכם אעלים עיני מכם--גם כי תרבו תפלה אינני שמע  ידיכם דמים מלאו </verse>
        <verse osisID="Isa.1.16"> טז  רחצו הזכו--הסירו רע מעלליכם מנגד עיני  חדלו הרע </verse>
        <verse osisID="Isa.1.17"> יז  למדו היטב דרשו משפט אשרו חמוץ שפטו יתום ריבו אלמנה  {ס} </verse>
        <verse osisID="Isa.1.18"> יח  לכו נא ונוכחה יאמר יהוה אם יהיו חטאיכם כשנים כשלג ילבינו אם יאדימו כתולע כצמר יהיו </verse>
        <verse osisID="Isa.1.19"> יט  אם תאבו ושמעתם--טוב הארץ תאכלו </verse>
        <verse osisID="Isa.1.20"> כ  ואם תמאנו ומריתם--חרב תאכלו כי פי יהוה דבר  {פ} </verse>
        <verse osisID="Isa.1.21"> כא  איכה היתה לזונה קריה נאמנה מלאתי משפט צדק ילין בה--ועתה מרצחים </verse>
        <verse osisID="Isa.1.22"> כב  כספך היה לסיגים סבאך מהול במים </verse>
        <verse osisID="Isa.1.23"> כג  שריך סוררים וחברי גנבים--כלו אהב שחד ורדף שלמנים יתום לא ישפטו וריב אלמנה לא יבוא אליהם  {ס} </verse>
        <verse osisID="Isa.1.24"> כד  לכן נאם האדון יהוה צבאות--אביר ישראל  הוי אנחם מצרי ואנקמה מאויבי </verse>
        <verse osisID="Isa.1.25"> כה  ואשיבה ידי עליך ואצרף כבר סיגיך ואסירה כל בדיליך </verse>
        <verse osisID="Isa.1.26"> כו  ואשיבה שפטיך כבראשנה ויעציך כבתחלה אחרי כן יקרא לך עיר הצדק--קריה נאמנה </verse>
        <verse osisID="Isa.1.27"> כז  ציון במשפט תפדה ושביה בצדקה </verse>
        <verse osisID="Isa.1.28"> כח  ושבר פשעים וחטאים יחדו ועזבי יהוה יכלו </verse>
        <verse osisID="Isa.1.29"> כט  כי יבשו מאילים אשר חמדתם ותחפרו--מהגנות אשר בחרתם </verse>
        <verse osisID="Isa.1.30"> ל  כי תהיו כאלה נבלת עלה וכגנה אשר מים אין לה </verse>
        <verse osisID="Isa.1.31"> לא  והיה החסן לנערת ופעלו לניצוץ ובערו שניהם יחדו ואין מכבה  {פ} </verse>
      </chapter>
      <chapter osisID="Isa.2">
        <verse osisID="Isa.2.1"> א  הדבר אשר חזה ישעיהו בן אמוץ על יהודה וירושלם </verse>
        <verse osisID="Isa.2.2"> ב  והיה באחרית הימים נכון יהיה הר בית יהוה בראש ההרים ונשא מגבעות ונהרו אליו כל הגוים </verse>
        <verse osisID="Isa.2.3"> ג  והלכו עמים רבים ואמרו לכו ונעלה אל הר יהוה אל בית אלהי יעקב וירנו מדרכיו ונלכה בארחתיו  כי מציון תצא תורה ודבר יהוה מירושלם </verse>
        <verse osisID="Isa.2.4"> ד  ושפט בין הגוים והוכיח לעמים רבים וכתתו חרבותם לאתים וחניתותיהם למזמרות--לא ישא גוי אל גוי חרב ולא ילמדו עוד מלחמה  {פ} </verse>
        <verse osisID="Isa.2.5"> ה  בית יעקב--לכו ונלכה באור יהוה </verse>
        <verse osisID="Isa.2.6"> ו  כי נטשתה עמך בית יעקב--כי מלאו מקדם ועננים כפלשתים ובילדי נכרים ישפיקו </verse>
        <verse osisID="Isa.2.7"> ז  ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו </verse>
        <verse osisID="Isa.2.8"> ח  ותמלא ארצו אלילים  למעשה ידיו ישתחוו לאשר עשו אצבעתיו </verse>
        <verse osisID="Isa.2.9"> ט  וישח אדם וישפל איש ואל תשא להם </verse>
        <verse osisID="Isa.2.10"> י  בוא בצור והטמן בעפר מפני פחד יהוה ומהדר גאנו </verse>
        <verse osisID="Isa.2.11"> יא  עיני גבהות אדם שפל ושח רום אנשים ונשגב יהוה לבדו ביום ההוא  {פ} </verse>
        <verse osisID="Isa.2.12"> יב  כי יום ליהוה צבאות על כל גאה--ורם ועל כל נשא ושפל </verse>
        <verse osisID="Isa.2.13"> יג  ועל כל ארזי הלבנון הרמים והנשאים ועל כל אלוני הבשן </verse>
        <verse osisID="Isa.2.14"> יד  ועל כל ההרים הרמים ועל כל הגבעות הנשאות </verse>
        <verse osisID="Isa.2.15"> טו  ועל כל מגדל גבה ועל כל חומה בצורה </verse>
        <verse osisID="Isa.2.16"> טז  ועל כל אניות תרשיש ועל כל שכיות החמדה </verse>
        <verse osisID="Isa.2.17"> יז  ושח גבהות האדם ושפל רום אנשים ונשגב יהוה לבדו ביום ההוא </verse>
        <verse osisID="Isa.2.18"> יח  והאלילים כליל יחלף </verse>
        <verse osisID="Isa.2.19"> יט  ובאו במערות צרים ובמחלות עפר--מפני פחד יהוה ומהדר גאונו בקומו לערץ הארץ </verse>
        <verse osisID="Isa.2.20"> כ  ביום ההוא ישליך האדם את אלילי כספו ואת אלילי זהבו--אשר עשו לו להשתחות לחפר פרות ולעטלפים </verse>
        <verse osisID="Isa.2.21"> כא  לבוא בנקרות הצרים ובסעפי הסלעים--מפני פחד יהוה ומהדר גאונו בקומו לערץ הארץ </verse>
        <verse osisID="Isa.2.22"> כב  חדלו לכם מן האדם אשר נשמה באפו  כי במה נחשב הוא  {פ} </verse>
      </chapter>
      <chapter osisID="Isa.3">
        <verse osisID="Isa.3.1"> א  כי הנה האדון יהוה צבאות מסיר מירושלם ומיהודה משען ומשענה  כל משען לחם וכל משען מים </verse>
        <verse osisID="Isa.3.2"> ב  גבור ואיש מלחמה שופט ונביא וקסם וזקן </verse>
        <verse osisID="Isa.3.3"> ג  שר חמשים ונשוא פנים ויועץ וחכם חרשים ונבון לחש </verse>
        <verse osisID="Isa.3.4"> ד  ונתתי נערים שריהם ותעלולים ימשלו בם </verse>
        <verse osisID="Isa.3.5"> ה  ונגש העם איש באיש ואיש ברעהו ירהבו הנער בזקן והנקלה בנכבד </verse>
        <verse osisID="Isa.3.6"> ו  כי יתפש איש באחיו בית אביו שמלה לכה קצין תהיה לנו והמכשלה הזאת תחת ידך </verse>
        <verse osisID="Isa.3.7"> ז  ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם </verse>
        <verse osisID="Isa.3.8"> ח  כי כשלה ירושלם ויהודה נפל  כי לשונם ומעלליהם אל יהוה למרות עני כבודו </verse>
        <verse osisID="Isa.3.9"> ט  הכרת פניהם ענתה בם וחטאתם כסדם הגידו לא כחדו אוי לנפשם כי גמלו להם רעה </verse>
        <verse osisID="Isa.3.10"> י  אמרו צדיק כי טוב  כי פרי מעלליהם יאכלו </verse>
        <verse osisID="Isa.3.11"> יא  אוי לרשע רע  כי גמול ידיו יעשה לו </verse>
        <verse osisID="Isa.3.12"> יב  עמי נגשיו מעולל ונשים משלו בו עמי מאשריך מתעים ודרך ארחתיך בלעו  {פ} </verse>
        <verse osisID="Isa.3.13"> יג  נצב לריב יהוה ועמד לדין עמים </verse>
        <verse osisID="Isa.3.14"> יד  יהוה במשפט יבוא עם זקני עמו ושריו ואתם בערתם הכרם גזלת העני בבתיכם </verse>
        <verse osisID="Isa.3.15"> טו  מלכם (מה לכם) תדכאו עמי ופני עניים תטחנו  נאם אדני יהוה צבאות  {ס} </verse>
        <verse osisID="Isa.3.16"> טז  ויאמר יהוה יען כי גבהו בנות ציון ותלכנה נטוות (נטויות) גרון ומשקרות עינים הלוך וטפף תלכנה וברגליהם תעכסנה </verse>
        <verse osisID="Isa.3.17"> יז  ושפח אדני קדקד בנות ציון ויהוה פתהן יערה  {ס} </verse>
        <verse osisID="Isa.3.18"> יח  ביום ההוא יסיר אדני את תפארת העכסים והשביסים--והשהרנים </verse>
        <verse osisID="Isa.3.19"> יט  הנטפות והשירות והרעלות </verse>
        <verse osisID="Isa.3.20"> כ  הפארים והצעדות והקשרים ובתי הנפש והלחשים </verse>
        <verse osisID="Isa.3.21"> כא  הטבעות ונזמי האף </verse>
        <verse osisID="Isa.3.22"> כב  המחלצות והמעטפות והמטפחות והחריטים </verse>
        <verse osisID="Isa.3.23"> כג  והגלינים והסדינים והצניפות והרדידים </verse>
        <verse osisID="Isa.3.24"> כד  והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק  כי תחת יפי </verse>
        <verse osisID="Isa.3.25"> כה  מתיך בחרב יפלו וגבורתך במלחמה </verse>
        <verse osisID="Isa.3.26"> כו  ואנו ואבלו פתחיה ונקתה לארץ תשב </verse>
      </chapter>
      <chapter osisID="Isa.4">
        <verse osisID="Isa.4.1"> א  והחזיקו שבע נשים באיש אחד ביום ההוא לאמר לחמנו נאכל ושמלתנו נלבש  רק יקרא שמך עלינו--אסף חרפתנו  {ס} </verse>
        <verse osisID="Isa.4.2"> ב  ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל </verse>
        <verse osisID="Isa.4.3"> ג  והיה הנשאר בציון והנותר בירושלם--קדוש יאמר לו  כל הכתוב לחיים בירושלם </verse>
        <verse osisID="Isa.4.4"> ד  אם רחץ אדני את צאת בנות ציון ואת דמי ירושלם ידיח מקרבה--ברוח משפט וברוח בער </verse>
        <verse osisID="Isa.4.5"> ה  וברא יהוה על כל מכון הר ציון ועל מקראה ענן יומם ועשן ונגה אש להבה לילה  כי על כל כבוד חפה </verse>
        <verse osisID="Isa.4.6"> ו  וסכה תהיה לצל יומם מחרב ולמחסה ולמסתור מזרם וממטר  {פ} </verse>
      </chapter>
      <chapter osisID="Isa.5">
        <verse osisID="Isa.5.1"> א  אשירה נא לידידי שירת דודי לכרמו  כרם היה לידידי בקרן בן שמן </verse>
        <verse osisID="Isa.5.2"> ב  ויעזקהו ויסקלהו ויטעהו שרק ויבן מגדל בתוכו וגם יקב חצב בו ויקו לעשות ענבים ויעש באשים </verse>
        <verse osisID="Isa.5.3"> ג  ועתה יושב ירושלם ואיש יהודה--שפטו נא ביני ובין כרמי </verse>
        <verse osisID="Isa.5.4"> ד  מה לעשות עוד לכרמי ולא עשיתי בו  מדוע קויתי לעשות ענבים ויעש באשים </verse>
        <verse osisID="Isa.5.5"> ה  ועתה אודיעה נא אתכם את אשר אני עשה לכרמי  הסר משוכתו והיה לבער פרץ גדרו והיה למרמס </verse>
        <verse osisID="Isa.5.6"> ו  ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר </verse>
        <verse osisID="Isa.5.7"> ז  כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה  {פ} </verse>
        <verse osisID="Isa.5.8"> ח  הוי מגיעי בית בבית--שדה בשדה יקריבו  עד אפס מקום והושבתם לבדכם בקרב הארץ </verse>
        <verse osisID="Isa.5.9"> ט  באזני יהוה צבאות  אם לא בתים רבים לשמה יהיו--גדלים וטובים מאין יושב </verse>
        <verse osisID="Isa.5.10"> י  כי עשרת צמדי כרם יעשו בת אחת וזרע חמר יעשה איפה  {ס} </verse>
        <verse osisID="Isa.5.11"> יא  הוי משכימי בבקר שכר ירדפו מאחרי בנשף יין ידליקם </verse>
        <verse osisID="Isa.5.12"> יב  והיה כנור ונבל תף וחליל ויין--משתיהם ואת פעל יהוה לא יביטו ומעשה ידיו לא ראו </verse>
        <verse osisID="Isa.5.13"> יג  לכן גלה עמי מבלי דעת וכבודו מתי רעב והמונו צחה צמא </verse>
        <verse osisID="Isa.5.14"> יד  לכן הרחיבה שאול נפשה ופערה פיה לבלי חק וירד הדרה והמונה ושאונה ועלז בה </verse>
        <verse osisID="Isa.5.15"> טו  וישח אדם וישפל איש ועיני גבהים תשפלנה </verse>
        <verse osisID="Isa.5.16"> טז  ויגבה יהוה צבאות במשפט והאל הקדוש נקדש בצדקה </verse>
        <verse osisID="Isa.5.17"> יז  ורעו כבשים כדברם וחרבות מחים גרים יאכלו  {ס} </verse>
        <verse osisID="Isa.5.18"> יח  הוי משכי העון בחבלי השוא וכעבות העגלה חטאה </verse>
        <verse osisID="Isa.5.19"> יט  האמרים ימהר יחישה מעשהו--למען נראה ותקרב ותבואה עצת קדוש ישראל--ונדעה  {פ} </verse>
        <verse osisID="Isa.5.20"> כ  הוי האמרים לרע טוב ולטוב רע  שמים חשך לאור ואור לחשך שמים מר למתוק ומתוק למר  {ס} </verse>
        <verse osisID="Isa.5.21"> כא  הוי חכמים בעיניהם ונגד פניהם נבנים  {ס} </verse>
        <verse osisID="Isa.5.22"> כב  הוי גבורים לשתות יין ואנשי חיל למסך שכר </verse>
        <verse osisID="Isa.5.23"> כג  מצדיקי רשע עקב שחד וצדקת צדיקים יסירו ממנו  {פ} </verse>
        <verse osisID="Isa.5.24"> כד  לכן כאכל קש לשון אש וחשש להבה ירפה שרשם כמק יהיה ופרחם כאבק יעלה  כי מאסו את תורת יהוה צבאות ואת אמרת קדוש ישראל נאצו </verse>
        <verse osisID="Isa.5.25"> כה  על כן חרה אף יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל זאת לא שב אפו ועוד ידו נטויה </verse>
        <verse osisID="Isa.5.26"> כו  ונשא נס לגוים מרחוק ושרק לו מקצה הארץ והנה מהרה קל יבוא </verse>
        <verse osisID="Isa.5.27"> כז  אין עיף ואין כושל בו לא ינום ולא יישן ולא נפתח אזור חלציו ולא נתק שרוך נעליו </verse>
        <verse osisID="Isa.5.28"> כח  אשר חציו שנונים וכל קשתתיו דרכות פרסות סוסיו כצר נחשבו וגלגליו כסופה </verse>
        <verse osisID="Isa.5.29"> כט  שאגה לו כלביא ושאג (ישאג) ככפירים וינהם ויאחז טרף ויפליט ואין מציל </verse>
        <verse osisID="Isa.5.30"> ל  וינהם עליו ביום ההוא כנהמת ים ונבט לארץ והנה חשך צר ואור חשך בעריפיה  {פ} </verse>
      </chapter>
      <chapter osisID="Isa.6">
        <verse osisID="Isa.6.1"> א  בשנת מות המלך עזיהו ואראה את אדני ישב על כסא רם ונשא ושוליו מלאים את ההיכל </verse>
        <verse osisID="Isa.6.2"> ב  שרפים עמדים ממעל לו שש כנפים שש כנפים לאחד  בשתים יכסה פניו ובשתים יכסה רגליו--ובשתים יעופף </verse>
        <verse osisID="Isa.6.3"> ג  וקרא זה אל זה ואמר קדוש קדוש קדוש יהוה צבאות מלא כל הארץ כבודו </verse>
        <verse osisID="Isa.6.4"> ד  וינעו אמות הספים מקול הקורא והבית ימלא עשן </verse>
        <verse osisID="Isa.6.5"> ה  ואמר אוי לי כי נדמיתי כי איש טמא שפתים אנכי ובתוך עם טמא שפתים אנכי יושב  כי את המלך יהוה צבאות--ראו עיני </verse>
        <verse osisID="Isa.6.6"> ו  ויעף אלי אחד מן השרפים ובידו רצפה במלקחים--לקח מעל המזבח </verse>
        <verse osisID="Isa.6.7"> ז  ויגע על פי--ויאמר הנה נגע זה על שפתיך וסר עונך וחטאתך תכפר </verse>
        <verse osisID="Isa.6.8"> ח  ואשמע את קול אדני אמר את מי אשלח ומי ילך לנו ואמר הנני שלחני </verse>
        <verse osisID="Isa.6.9"> ט  ויאמר לך ואמרת לעם הזה  שמעו שמוע ואל תבינו וראו ראו ואל תדעו </verse>
        <verse osisID="Isa.6.10"> י  השמן לב העם הזה ואזניו הכבד ועיניו השע  פן יראה בעיניו ובאזניו ישמע ולבבו יבין ושב--ורפא לו </verse>
        <verse osisID="Isa.6.11"> יא  ואמר עד מתי אדני ויאמר עד אשר אם שאו ערים מאין יושב ובתים מאין אדם והאדמה תשאה שממה </verse>
        <verse osisID="Isa.6.12"> יב  ורחק יהוה את האדם ורבה העזובה בקרב הארץ </verse>
        <verse osisID="Isa.6.13"> יג  ועוד בה עשריה ושבה והיתה לבער  כאלה וכאלון אשר בשלכת מצבת בם--זרע קדש מצבתה  {פ} </verse>
      </chapter>
      <chapter osisID="Isa.7">
        <verse osisID="Isa.7.1"> א  ויהי בימי אחז בן יותם בן עזיהו מלך יהודה עלה רצין מלך ארם ופקח בן רמליהו מלך ישראל ירושלם למלחמה עליה ולא יכל להלחם עליה </verse>
        <verse osisID="Isa.7.2"> ב  ויגד לבית דוד לאמר נחה ארם על אפרים וינע לבבו ולבב עמו כנוע עצי יער מפני רוח  {ס} </verse>
        <verse osisID="Isa.7.3"> ג  ויאמר יהוה אל ישעיהו צא נא לקראת אחז אתה ושאר ישוב בנך  אל קצה תעלת הברכה העליונה--אל מסלת שדה כובס </verse>
        <verse osisID="Isa.7.4"> ד  ואמרת אליו השמר והשקט אל תירא ולבבך אל ירך משני זנבות האודים העשנים האלה--בחרי אף רצין וארם ובן רמליהו </verse>
        <verse osisID="Isa.7.5"> ה  יען כי יעץ עליך ארם--רעה  אפרים ובן רמליהו לאמר </verse>
        <verse osisID="Isa.7.6"> ו  נעלה ביהודה ונקיצנה ונבקענה אלינו ונמליך מלך בתוכה את בן טבאל  {פ} </verse>
        <verse osisID="Isa.7.7"> ז  כה אמר אדני יהוה  לא תקום ולא תהיה </verse>
        <verse osisID="Isa.7.8"> ח  כי ראש ארם דמשק וראש דמשק רצין ובעוד ששים וחמש שנה יחת אפרים מעם </verse>
        <verse osisID="Isa.7.9"> ט  וראש אפרים שמרון וראש שמרון בן רמליהו אם לא תאמינו כי לא תאמנו  {פ} </verse>
        <verse osisID="Isa.7.10"> י  ויוסף יהוה דבר אל אחז לאמר </verse>
        <verse osisID="Isa.7.11"> יא  שאל לך אות מעם יהוה אלהיך העמק שאלה או הגבה למעלה </verse>
        <verse osisID="Isa.7.12"> יב  ויאמר אחז  לא אשאל ולא אנסה את יהוה </verse>
        <verse osisID="Isa.7.13"> יג  ויאמר שמעו נא בית דוד  המעט מכם הלאות אנשים כי תלאו גם את אלהי </verse>
        <verse osisID="Isa.7.14"> יד  לכן יתן אדני הוא לכם--אות  הנה העלמה הרה וילדת בן וקראת שמו עמנו אל </verse>
        <verse osisID="Isa.7.15"> טו  חמאה ודבש יאכל--לדעתו מאוס ברע ובחור בטוב </verse>
        <verse osisID="Isa.7.16"> טז  כי בטרם ידע הנער מאס ברע--ובחר בטוב  תעזב האדמה אשר אתה קץ מפני שני מלכיה </verse>
        <verse osisID="Isa.7.17"> יז  יביא יהוה עליך ועל עמך ועל בית אביך ימים אשר לא באו למיום סור אפרים מעל יהודה  את מלך אשור  {פ} </verse>
        <verse osisID="Isa.7.18"> יח  והיה ביום ההוא ישרק יהוה לזבוב אשר בקצה יארי מצרים ולדבורה--אשר בארץ אשור </verse>
        <verse osisID="Isa.7.19"> יט  ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים </verse>
        <verse osisID="Isa.7.20"> כ  ביום ההוא יגלח אדני בתער השכירה בעברי נהר במלך אשור את הראש ושער הרגלים וגם את הזקן תספה  {פ} </verse>
        <verse osisID="Isa.7.21"> כא  והיה ביום ההוא יחיה איש עגלת בקר ושתי צאן </verse>
        <verse osisID="Isa.7.22"> כב  והיה מרב עשות חלב--יאכל חמאה  כי חמאה ודבש יאכל כל הנותר בקרב הארץ  {ס} </verse>
        <verse osisID="Isa.7.23"> כג  והיה ביום ההוא--יהיה כל מקום אשר יהיה שם אלף גפן באלף כסף  לשמיר ולשית יהיה </verse>
        <verse osisID="Isa.7.24"> כד  בחצים ובקשת יבוא שמה  כי שמיר ושית תהיה כל הארץ </verse>
        <verse osisID="Isa.7.25"> כה  וכל ההרים אשר במעדר יעדרון--לא תבוא שמה יראת שמיר ושית והיה למשלח שור ולמרמס שה  {פ} </verse>
      </chapter>
      <chapter osisID="Isa.8">
        <verse osisID="Isa.8.1"> א  ויאמר יהוה אלי קח לך גליון גדול וכתב עליו בחרט אנוש למהר שלל חש בז </verse>
        <verse osisID="Isa.8.2"> ב  ואעידה לי עדים נאמנים--את אוריה הכהן ואת זכריהו בן יברכיהו </verse>
        <verse osisID="Isa.8.3"> ג  ואקרב אל הנביאה ותהר ותלד בן  {ס}  ויאמר יהוה אלי קרא שמו מהר שלל חש בז </verse>
        <verse osisID="Isa.8.4"> ד  כי בטרם ידע הנער קרא אבי ואמי--ישא את חיל דמשק ואת שלל שמרון לפני מלך אשור  {ס} </verse>
        <verse osisID="Isa.8.5"> ה  ויסף יהוה דבר אלי עוד לאמר </verse>
        <verse osisID="Isa.8.6"> ו  יען כי מאס העם הזה את מי השלח ההלכים לאט ומשוש את רצין ובן רמליהו </verse>
        <verse osisID="Isa.8.7"> ז  ולכן הנה אדני מעלה עליהם את מי הנהר העצומים והרבים--את מלך אשור ואת כל כבודו ועלה על כל אפיקיו והלך על כל גדותיו </verse>
        <verse osisID="Isa.8.8"> ח  וחלף ביהודה שטף ועבר עד צואר יגיע והיה מטות כנפיו מלא רחב ארצך עמנו אל  {ס} </verse>
        <verse osisID="Isa.8.9"> ט  רעו עמים וחתו והאזינו כל מרחקי ארץ התאזרו וחתו התאזרו וחתו </verse>
        <verse osisID="Isa.8.10"> י  עצו עצה ותפר דברו דבר ולא יקום כי עמנו אל  {ס} </verse>
        <verse osisID="Isa.8.11"> יא  כי כה אמר יהוה אלי כחזקת היד ויסרני מלכת בדרך העם הזה לאמר </verse>
        <verse osisID="Isa.8.12"> יב  לא תאמרון קשר לכל אשר יאמר העם הזה קשר ואת מוראו לא תיראו ולא תעריצו </verse>
        <verse osisID="Isa.8.13"> יג  את יהוה צבאות אתו תקדישו והוא מוראכם והוא מערצכם </verse>
        <verse osisID="Isa.8.14"> יד  והיה למקדש ולאבן נגף ולצור מכשול לשני בתי ישראל לפח ולמוקש--ליושב ירושלם </verse>
        <verse osisID="Isa.8.15"> טו  וכשלו בם רבים ונפלו ונשברו ונוקשו ונלכדו  {פ} </verse>
        <verse osisID="Isa.8.16"> טז  צור תעודה חתום תורה בלמדי </verse>
        <verse osisID="Isa.8.17"> יז  וחכיתי ליהוה המסתיר פניו מבית יעקב וקויתי לו </verse>
        <verse osisID="Isa.8.18"> יח  הנה אנכי והילדים אשר נתן לי יהוה לאתות ולמופתים בישראל--מעם יהוה צבאות השכן בהר ציון  {ס} </verse>
        <verse osisID="Isa.8.19"> יט  וכי יאמרו אליכם דרשו אל האבות ואל הידענים המצפצפים והמהגים  הלוא עם אל אלהיו ידרש בעד החיים אל המתים </verse>
        <verse osisID="Isa.8.20"> כ  לתורה ולתעודה אם לא יאמרו כדבר הזה אשר אין לו שחר </verse>
        <verse osisID="Isa.8.21"> כא  ועבר בה נקשה ורעב והיה כי ירעב והתקצף וקלל במלכו ובאלהיו--ופנה למעלה </verse>
        <verse osisID="Isa.8.22"> כב  ואל ארץ יביט והנה צרה וחשכה מעוף צוקה ואפלה מנדח [ (Isaiah 8:23)  כג  כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד--דרך הים עבר הירדן גליל הגוים  ] </verse>
      </chapter>
      <chapter osisID="Isa.9">
        <verse osisID="Isa.9.1"> א  העם ההלכים בחשך ראו אור גדול  ישבי בארץ צלמות אור נגה עליהם </verse>
        <verse osisID="Isa.9.2"> ב  הרבית הגוי לא (לו) הגדלת השמחה שמחו לפניך כשמחת בקציר כאשר יגילו בחלקם שלל </verse>
        <verse osisID="Isa.9.3"> ג  כי את על סבלו ואת מטה שכמו שבט הנגש בו--החתת כיום מדין </verse>
        <verse osisID="Isa.9.4"> ד  כי כל סאון סאן ברעש ושמלה מגוללה בדמים והיתה לשרפה מאכלת אש </verse>
        <verse osisID="Isa.9.5"> ה  כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אבי עד שר שלום </verse>
        <verse osisID="Isa.9.6"> ו  לם רבה (למרבה) המשרה ולשלום אין קץ על כסא דוד ועל ממלכתו להכין אתה ולסעדה במשפט ובצדקה מעתה ועד עולם קנאת יהוה צבאות תעשה זאת  {פ} </verse>
        <verse osisID="Isa.9.7"> ז  דבר שלח אדני ביעקב ונפל בישראל </verse>
        <verse osisID="Isa.9.8"> ח  וידעו העם כלו אפרים ויושב שמרון בגאוה ובגדל לבב לאמר </verse>
        <verse osisID="Isa.9.9"> ט  לבנים נפלו וגזית נבנה שקמים גדעו וארזים נחליף </verse>
        <verse osisID="Isa.9.10"> י  וישגב יהוה את צרי רצין עליו ואת איביו יסכסך </verse>
        <verse osisID="Isa.9.11"> יא  ארם מקדם ופלשתים מאחור ויאכלו את ישראל בכל פה בכל זאת לא שב אפו ועוד ידו נטויה </verse>
        <verse osisID="Isa.9.12"> יב  והעם לא שב עד המכהו ואת יהוה צבאות לא דרשו  {ס} </verse>
        <verse osisID="Isa.9.13"> יג  ויכרת יהוה מישראל ראש וזנב כפה ואגמון--יום אחד </verse>
        <verse osisID="Isa.9.14"> יד  זקן ונשוא פנים הוא הראש ונביא מורה שקר הוא הזנב </verse>
        <verse osisID="Isa.9.15"> טו  ויהיו מאשרי העם הזה מתעים ומאשריו מבלעים </verse>
        <verse osisID="Isa.9.16"> טז  על כן על בחוריו לא ישמח אדני ואת יתמיו ואת אלמנותיו לא ירחם--כי כלו חנף ומרע וכל פה דבר נבלה בכל זאת לא שב אפו ועוד ידו נטויה </verse>
        <verse osisID="Isa.9.17"> יז  כי בערה כאש רשעה שמיר ושית תאכל ותצת בסבכי היער ויתאבכו גאות עשן </verse>
        <verse osisID="Isa.9.18"> יח  בעברת יהוה צבאות נעתם ארץ ויהי העם כמאכלת אש איש אל אחיו לא יחמלו </verse>
        <verse osisID="Isa.9.19"> יט  ויגזר על ימין ורעב ויאכל על שמאול ולא שבעו  איש בשר זרעו יאכלו </verse>
        <verse osisID="Isa.9.20"> כ  מנשה את אפרים ואפרים את מנשה--יחדו המה על יהודה בכל זאת לא שב אפו ועוד ידו נטויה  {ס} </verse>
      </chapter>
      <chapter osisID="Isa.10">
        <verse osisID="Isa.10.1"> א  הוי החקקים חקקי און ומכתבים עמל כתבו </verse>
        <verse osisID="Isa.10.2"> ב  להטות מדין דלים ולגזל משפט עניי עמי--להיות אלמנות שללם ואת יתומים יבזו </verse>
        <verse osisID="Isa.10.3"> ג  ומה תעשו ליום פקדה ולשואה ממרחק תבוא  על מי תנוסו לעזרה ואנה תעזבו כבודכם </verse>
        <verse osisID="Isa.10.4"> ד  בלתי כרע תחת אסיר ותחת הרוגים יפלו בכל זאת לא שב אפו ועוד ידו נטויה  {פ} </verse>
        <verse osisID="Isa.10.5"> ה  הוי אשור שבט אפי ומטה הוא בידם זעמי </verse>
        <verse osisID="Isa.10.6"> ו  בגוי חנף אשלחנו ועל עם עברתי אצונו--לשלל שלל ולבז בז ולשימו (ולשומו) מרמס כחמר חוצות </verse>
        <verse osisID="Isa.10.7"> ז  והוא לא כן ידמה ולבבו לא כן יחשב  כי להשמיד בלבבו ולהכרית גוים לא מעט </verse>
        <verse osisID="Isa.10.8"> ח  כי יאמר  הלא שרי יחדו מלכים </verse>
        <verse osisID="Isa.10.9"> ט  הלא ככרכמיש כלנו  אם לא כארפד חמת אם לא כדמשק שמרון </verse>
        <verse osisID="Isa.10.10"> י  כאשר מצאה ידי לממלכת האליל ופסיליהם מירושלם ומשמרון </verse>
        <verse osisID="Isa.10.11"> יא  הלא כאשר עשיתי לשמרון--ולאליליה  כן אעשה לירושלם ולעצביה  {פ} </verse>
        <verse osisID="Isa.10.12"> יב  והיה כי יבצע אדני את כל מעשהו בהר ציון ובירושלם--אפקד על פרי גדל לבב מלך אשור ועל תפארת רום עיניו </verse>
        <verse osisID="Isa.10.13"> יג  כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם (ועתודתיהם) שושתי ואוריד כאביר יושבים </verse>
        <verse osisID="Isa.10.14"> יד  ותמצא כקן ידי לחיל העמים וכאסף ביצים עזבות כל הארץ אני אספתי ולא היה נדד כנף ופצה פה ומצפצף </verse>
        <verse osisID="Isa.10.15"> טו  היתפאר הגרזן על החצב בו  אם יתגדל המשור על מניפו כהניף שבט ואת מרימיו כהרים מטה לא עץ  {פ} </verse>
        <verse osisID="Isa.10.16"> טז  לכן ישלח האדון יהוה צבאות במשמניו--רזון ותחת כבדו יקד יקד כיקוד אש </verse>
        <verse osisID="Isa.10.17"> יז  והיה אור ישראל לאש וקדושו ללהבה ובערה ואכלה שיתו ושמירו--ביום אחד </verse>
        <verse osisID="Isa.10.18"> יח  וכבוד יערו וכרמלו מנפש ועד בשר יכלה והיה כמסס נסס </verse>
        <verse osisID="Isa.10.19"> יט  ושאר עץ יערו מספר יהיו ונער יכתבם  {ס} </verse>
        <verse osisID="Isa.10.20"> כ  והיה ביום ההוא לא יוסיף עוד שאר ישראל ופליטת בית יעקב להשען על מכהו ונשען על יהוה קדוש ישראל--באמת </verse>
        <verse osisID="Isa.10.21"> כא  שאר ישוב שאר יעקב--אל אל גבור </verse>
        <verse osisID="Isa.10.22"> כב  כי אם יהיה עמך ישראל כחול הים--שאר ישוב בו כליון חרוץ שוטף צדקה </verse>
        <verse osisID="Isa.10.23"> כג  כי כלה ונחרצה--אדני יהוה צבאות עשה בקרב כל הארץ  {פ} </verse>
        <verse osisID="Isa.10.24"> כד  לכן כה אמר אדני יהוה צבאות אל תירא עמי ישב ציון מאשור בשבט יככה ומטהו ישא עליך בדרך מצרים </verse>
        <verse osisID="Isa.10.25"> כה  כי עוד מעט מזער וכלה זעם ואפי על תבליתם </verse>
        <verse osisID="Isa.10.26"> כו  ועורר עליו יהוה צבאות שוט כמכת מדין בצור עורב ומטהו על הים ונשאו בדרך מצרים </verse>
        <verse osisID="Isa.10.27"> כז  והיה ביום ההוא יסור סבלו מעל שכמך ועלו מעל צוארך וחבל על מפני שמן </verse>
        <verse osisID="Isa.10.28"> כח  בא על עית עבר במגרון למכמש יפקיד כליו </verse>
        <verse osisID="Isa.10.29"> כט  עברו מעברה גבע מלון לנו חרדה הרמה--גבעת שאול נסה </verse>
        <verse osisID="Isa.10.30"> ל  צהלי קולך בת גלים הקשיבי לישה עניה ענתות </verse>
        <verse osisID="Isa.10.31"> לא  נדדה מדמנה ישבי הגבים העיזו </verse>
        <verse osisID="Isa.10.32"> לב  עוד היום בנב לעמד ינפף ידו הר בית (בת) ציון גבעת ירושלם  {פ} </verse>
        <verse osisID="Isa.10.33"> לג  הנה האדון יהוה צבאות מסעף פארה במערצה ורמי הקומה גדועים והגבהים ישפלו </verse>
        <verse osisID="Isa.10.34"> לד  ונקף סבכי היער בברזל והלבנון באדיר יפול  {ס} </verse>
      </chapter>
      <chapter osisID="Isa.11">
        <verse osisID="Isa.11.1"> א  ויצא חטר מגזע ישי ונצר משרשיו יפרה </verse>
        <verse osisID="Isa.11.2"> ב  ונחה עליו רוח יהוה--רוח חכמה ובינה רוח עצה וגבורה רוח דעת ויראת יהוה </verse>
        <verse osisID="Isa.11.3"> ג  והריחו ביראת יהוה ולא למראה עיניו ישפוט ולא למשמע אזניו יוכיח </verse>
        <verse osisID="Isa.11.4"> ד  ושפט בצדק דלים והוכיח במישור לענוי ארץ והכה ארץ בשבט פיו וברוח שפתיו ימית רשע </verse>
        <verse osisID="Isa.11.5"> ה  והיה צדק אזור מתניו והאמונה אזור חלציו </verse>
        <verse osisID="Isa.11.6"> ו  וגר זאב עם כבש ונמר עם גדי ירבץ ועגל וכפיר ומריא יחדו ונער קטן נהג בם </verse>
        <verse osisID="Isa.11.7"> ז  ופרה ודב תרעינה יחדו ירבצו ילדיהן ואריה כבקר יאכל תבן </verse>
        <verse osisID="Isa.11.8"> ח  ושעשע יונק על חר פתן ועל מאורת צפעוני גמול ידו הדה </verse>
        <verse osisID="Isa.11.9"> ט  לא ירעו ולא ישחיתו בכל הר קדשי  כי מלאה הארץ דעה את יהוה כמים לים מכסים  {ס} </verse>
        <verse osisID="Isa.11.10"> י  והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד  {פ} </verse>
        <verse osisID="Isa.11.11"> יא  והיה ביום ההוא יוסיף אדני שנית ידו לקנות את שאר עמו--אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים </verse>
        <verse osisID="Isa.11.12"> יב  ונשא נס לגוים ואסף נדחי ישראל ונפצות יהודה יקבץ מארבע כנפות הארץ </verse>
        <verse osisID="Isa.11.13"> יג  וסרה קנאת אפרים וצררי יהודה יכרתו  אפרים לא יקנא את יהודה ויהודה לא יצר את אפרים </verse>
        <verse osisID="Isa.11.14"> יד  ועפו בכתף פלשתים ימה יחדו יבזו את בני קדם אדום ומואב משלוח ידם ובני עמון משמעתם </verse>
        <verse osisID="Isa.11.15"> טו  והחרים יהוה את לשון ים מצרים והניף ידו על הנהר בעים רוחו והכהו לשבעה נחלים והדריך בנעלים </verse>
        <verse osisID="Isa.11.16"> טז  והיתה מסלה--לשאר עמו אשר ישאר מאשור  כאשר היתה לישראל ביום עלתו מארץ מצרים </verse>
      </chapter>
      <chapter osisID="Isa.12">
        <verse osisID="Isa.12.1"> א  ואמרת ביום ההוא אודך יהוה כי אנפת בי ישב אפך ותנחמני </verse>
        <verse osisID="Isa.12.2"> ב  הנה אל ישועתי אבטח ולא אפחד  כי עזי וזמרת יה יהוה ויהי לי לישועה </verse>
        <verse osisID="Isa.12.3"> ג  ושאבתם מים בששון ממעיני הישועה </verse>
        <verse osisID="Isa.12.4"> ד  ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו </verse>
        <verse osisID="Isa.12.5"> ה  זמרו יהוה כי גאות עשה מידעת (מודעת) זאת בכל הארץ </verse>
        <verse osisID="Isa.12.6"> ו  צהלי ורני יושבת ציון  כי גדול בקרבך קדוש ישראל  {ס} </verse>
      </chapter>
      <chapter osisID="Isa.13">
        <verse osisID="Isa.13.1"> א  משא בבל--אשר חזה ישעיהו בן אמוץ </verse>
        <verse osisID="Isa.13.2"> ב  על הר נשפה שאו נס הרימו קול להם הניפו יד ויבאו פתחי נדיבים </verse>
        <verse osisID="Isa.13.3"> ג  אני צויתי למקדשי גם קראתי גבורי לאפי עליזי גאותי </verse>
        <verse osisID="Isa.13.4"> ד  קול המון בהרים דמות עם רב קול שאון ממלכות גוים נאספים--יהוה צבאות מפקד צבא מלחמה </verse>
        <verse osisID="Isa.13.5"> ה  באים מארץ מרחק מקצה השמים יהוה וכלי זעמו לחבל כל הארץ  {ס} </verse>
        <verse osisID="Isa.13.6"> ו  הילילו כי קרוב יום יהוה כשד משדי יבוא </verse>
        <verse osisID="Isa.13.7"> ז  על כן כל ידים תרפינה וכל לבב אנוש ימס </verse>
        <verse osisID="Isa.13.8"> ח  ונבהלו--צירים וחבלים יאחזון כיולדה יחילון איש אל רעהו יתמהו פני להבים פניהם </verse>
        <verse osisID="Isa.13.9"> ט  הנה יום יהוה בא אכזרי ועברה וחרון אף--לשום הארץ לשמה וחטאיה ישמיד ממנה </verse>
        <verse osisID="Isa.13.10"> י  כי כוכבי השמים וכסיליהם לא יהלו אורם חשך השמש בצאתו וירח לא יגיה אורו </verse>
        <verse osisID="Isa.13.11"> יא  ופקדתי על תבל רעה ועל רשעים עונם והשבתי גאון זדים וגאות עריצים אשפיל </verse>
        <verse osisID="Isa.13.12"> יב  אוקיר אנוש מפז ואדם מכתם אופיר </verse>
        <verse osisID="Isa.13.13"> יג  על כן שמים ארגיז ותרעש הארץ ממקומה--בעברת יהוה צבאות וביום חרון אפו </verse>
        <verse osisID="Isa.13.14"> יד  והיה כצבי מדח וכצאן ואין מקבץ  איש אל עמו יפנו ואיש אל ארצו ינוסו </verse>
        <verse osisID="Isa.13.15"> טו  כל הנמצא ידקר וכל הנספה יפול בחרב </verse>
        <verse osisID="Isa.13.16"> טז  ועלליהם ירטשו לעיניהם ישסו בתיהם ונשיהם תשגלנה (תשכבנה) </verse>
        <verse osisID="Isa.13.17"> יז  הנני מעיר עליהם את מדי אשר כסף לא יחשבו וזהב לא יחפצו בו </verse>
        <verse osisID="Isa.13.18"> יח  וקשתות נערים תרטשנה  ופרי בטן לא ירחמו על בנים לא תחוס עינם </verse>
        <verse osisID="Isa.13.19"> יט  והיתה בבל צבי ממלכות תפארת גאון כשדים כמהפכת אלהים את סדם ואת עמרה </verse>
        <verse osisID="Isa.13.20"> כ  לא תשב לנצח ולא תשכן עד דור ודור ולא יהל שם ערבי ורעים לא ירבצו שם </verse>
        <verse osisID="Isa.13.21"> כא  ורבצו שם ציים ומלאו בתיהם אחים ושכנו שם בנות יענה ושעירים ירקדו שם </verse>
        <verse osisID="Isa.13.22"> כב  וענה איים באלמנותיו ותנים בהיכלי ענג וקרוב לבוא עתה וימיה לא ימשכו </verse>
      </chapter>
      <chapter osisID="Isa.14">
        <verse osisID="Isa.14.1"> א  כי ירחם יהוה את יעקב ובחר עוד בישראל והניחם על אדמתם ונלוה הגר עליהם ונספחו על בית יעקב </verse>
        <verse osisID="Isa.14.2"> ב  ולקחום עמים והביאום אל מקומם והתנחלום בית ישראל על אדמת יהוה לעבדים ולשפחות והיו שבים לשביהם ורדו בנגשיהם  {ס} </verse>
        <verse osisID="Isa.14.3"> ג  והיה ביום הניח יהוה לך מעצבך ומרגזך--ומן העבדה הקשה אשר עבד בך </verse>
        <verse osisID="Isa.14.4"> ד  ונשאת המשל הזה על מלך בבל--ואמרת  איך שבת נגש שבתה מדהבה </verse>
        <verse osisID="Isa.14.5"> ה  שבר יהוה מטה רשעים--שבט משלים </verse>
        <verse osisID="Isa.14.6"> ו  מכה עמים בעברה מכת בלתי סרה רדה באף גוים מרדף בלי חשך </verse>
        <verse osisID="Isa.14.7"> ז  נחה שקטה כל הארץ פצחו רנה </verse>
        <verse osisID="Isa.14.8"> ח  גם ברושים שמחו לך ארזי לבנון מאז שכבת לא יעלה הכרת עלינו </verse>
        <verse osisID="Isa.14.9"> ט  שאול מתחת רגזה לך--לקראת בואך עורר לך רפאים כל עתודי ארץ--הקים מכסאותם כל מלכי גוים </verse>
        <verse osisID="Isa.14.10"> י  כלם יענו ויאמרו אליך  גם אתה חלית כמונו אלינו נמשלת </verse>
        <verse osisID="Isa.14.11"> יא  הורד שאול גאונך המית נבליך תחתיך יצע רמה ומכסיך תולעה </verse>
        <verse osisID="Isa.14.12"> יב  איך נפלת משמים הילל בן שחר נגדעת לארץ חולש על גוים </verse>
        <verse osisID="Isa.14.13"> יג  ואתה אמרת בלבבך השמים אעלה--ממעל לכוכבי אל ארים כסאי ואשב בהר מועד בירכתי צפון </verse>
        <verse osisID="Isa.14.14"> יד  אעלה על במתי עב אדמה לעליון </verse>
        <verse osisID="Isa.14.15"> טו  אך אל שאול תורד אל ירכתי בור </verse>
        <verse osisID="Isa.14.16"> טז  ראיך אליך ישגיחו אליך יתבוננו  הזה האיש מרגיז הארץ מרעיש ממלכות </verse>
        <verse osisID="Isa.14.17"> יז  שם תבל כמדבר ועריו הרס אסיריו לא פתח ביתה </verse>
        <verse osisID="Isa.14.18"> יח  כל מלכי גוים כלם--שכבו בכבוד איש בביתו </verse>
        <verse osisID="Isa.14.19"> יט  ואתה השלכת מקברך כנצר נתעב--לבש הרגים מטעני חרב יורדי אל אבני בור כפגר מובס </verse>
        <verse osisID="Isa.14.20"> כ  לא תחד אתם בקבורה כי ארצך שחת עמך הרגת לא יקרא לעולם זרע מרעים </verse>
        <verse osisID="Isa.14.21"> כא  הכינו לבניו מטבח בעון אבותם בל יקמו וירשו ארץ ומלאו פני תבל ערים </verse>
        <verse osisID="Isa.14.22"> כב  וקמתי עליהם נאם יהוה צבאות והכרתי לבבל שם ושאר ונין ונכד--נאם יהוה </verse>
        <verse osisID="Isa.14.23"> כג  ושמתיה למורש קפד ואגמי מים וטאטאתיה במטאטא השמד נאם יהוה צבאות  {ס} </verse>
        <verse osisID="Isa.14.24"> כד  נשבע יהוה צבאות לאמר  אם לא כאשר דמיתי כן היתה וכאשר יעצתי היא תקום </verse>
        <verse osisID="Isa.14.25"> כה  לשבר אשור בארצי ועל הרי אבוסנו וסר מעליהם עלו וסבלו מעל שכמו יסור </verse>
        <verse osisID="Isa.14.26"> כו  זאת העצה היעוצה על כל הארץ וזאת היד הנטויה על כל הגוים </verse>
        <verse osisID="Isa.14.27"> כז  כי יהוה צבאות יעץ ומי יפר וידו הנטויה ומי ישיבנה  {פ} </verse>
        <verse osisID="Isa.14.28"> כח  בשנת מות המלך אחז היה המשא הזה </verse>
        <verse osisID="Isa.14.29"> כט  אל תשמחי פלשת כלך כי נשבר שבט מכך  כי משרש נחש יצא צפע ופריו שרף מעופף </verse>
        <verse osisID="Isa.14.30"> ל  ורעו בכורי דלים ואביונים לבטח ירבצו והמתי ברעב שרשך ושאריתך יהרג </verse>
        <verse osisID="Isa.14.31"> לא  הילילי שער זעקי עיר נמוג פלשת כלך  כי מצפון עשן בא ואין בודד במועדיו </verse>
        <verse osisID="Isa.14.32"> לב  ומה יענה מלאכי גוי  כי יהוה יסד ציון ובה יחסו עניי עמו  {פ} </verse>
      </chapter>
      <chapter osisID="Isa.15">
        <verse osisID="Isa.15.1"> א  משא מואב  כי בליל שדד ער מואב נדמה--כי בליל שדד קיר מואב נדמה </verse>
        <verse osisID="Isa.15.2"> ב  עלה הבית ודיבן הבמות לבכי  על נבו ועל מידבא מואב ייליל--בכל ראשיו קרחה כל זקן גרועה </verse>
        <verse osisID="Isa.15.3"> ג  בחוצתיו חגרו שק  על גגותיה וברחבתיה כלה ייליל ירד בבכי </verse>
        <verse osisID="Isa.15.4"> ד  ותזעק חשבון ואלעלה עד יהץ נשמע קולם על כן חלצי מואב יריעו--נפשו ירעה לו </verse>
        <verse osisID="Isa.15.5"> ה  לבי למואב יזעק בריחה עד צער עגלת שלשיה  כי מעלה הלוחית בבכי יעלה בו--כי דרך חורנים זעקת שבר יעערו </verse>
        <verse osisID="Isa.15.6"> ו  כי מי נמרים משמות יהיו  כי יבש חציר כלה דשא ירק לא היה </verse>
        <verse osisID="Isa.15.7"> ז  על כן יתרה עשה ופקדתם--על נחל הערבים ישאום </verse>
        <verse osisID="Isa.15.8"> ח  כי הקיפה הזעקה את גבול מואב עד אגלים יללתה ובאר אילים יללתה </verse>
        <verse osisID="Isa.15.9"> ט  כי מי דימון מלאו דם כי אשית על דימון נוספות--לפליטת מואב אריה ולשארית אדמה </verse>
      </chapter>
      <chapter osisID="Isa.16">
        <verse osisID="Isa.16.1"> א  שלחו כר משל ארץ מסלע מדברה אל הר בת ציון </verse>
        <verse osisID="Isa.16.2"> ב  והיה כעוף נודד קן משלח--תהיינה בנות מואב מעברת לארנון </verse>
        <verse osisID="Isa.16.3"> ג  הביאו (הביאי) עצה עשו פלילה שיתי כליל צלך בתוך צהרים סתרי נדחים--נדד אל תגלי </verse>
        <verse osisID="Isa.16.4"> ד  יגורו בך נדחי מואב הוי סתר למו מפני שודד  כי אפס המץ כלה שד תמו רמס מן הארץ  {ס} </verse>
        <verse osisID="Isa.16.5"> ה  והוכן בחסד כסא וישב עליו באמת באהל דוד שפט ודרש משפט ומהר צדק </verse>
        <verse osisID="Isa.16.6"> ו  שמענו גאון מואב גא מאד  גאותו וגאונו ועברתו לא כן בדיו </verse>
        <verse osisID="Isa.16.7"> ז  לכן ייליל מואב למואב--כלה ייליל  לאשישי קיר חרשת תהגו אך נכאים </verse>
        <verse osisID="Isa.16.8"> ח  כי שדמות חשבון אמלל גפן שבמה בעלי גוים הלמו שרוקיה--עד יעזר נגעו תעו מדבר שלחותיה נטשו עברו ים </verse>
        <verse osisID="Isa.16.9"> ט  על כן אבכה בבכי יעזר גפן שבמה אריוך דמעתי חשבון ואלעלה  כי על קיצך ועל קצירך הידד נפל </verse>
        <verse osisID="Isa.16.10"> י  ונאסף שמחה וגיל מן הכרמל ובכרמים לא ירנן לא ירעע יין ביקבים לא ידרך הדרך--הידד השבתי </verse>
        <verse osisID="Isa.16.11"> יא  על כן מעי למואב ככנור יהמו וקרבי לקיר חרש </verse>
        <verse osisID="Isa.16.12"> יב  והיה כי נראה כי נלאה מואב על הבמה ובא אל מקדשו להתפלל ולא יוכל  {ס} </verse>
        <verse osisID="Isa.16.13"> יג  זה הדבר אשר דבר יהוה אל מואב--מאז </verse>
        <verse osisID="Isa.16.14"> יד  ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר  {פ} </verse>
      </chapter>
      <chapter osisID="Isa.17">
        <verse osisID="Isa.17.1"> א  משא דמשק  הנה דמשק מוסר מעיר והיתה מעי מפלה </verse>
        <verse osisID="Isa.17.2"> ב  עזבות ערי ערער לעדרים תהיינה ורבצו ואין מחריד </verse>
        <verse osisID="Isa.17.3"> ג  ונשבת מבצר מאפרים וממלכה מדמשק ושאר ארם ככבוד בני ישראל יהיו נאם יהוה צבאות  {פ} </verse>
        <verse osisID="Isa.17.4"> ד  והיה ביום ההוא ידל כבוד יעקב ומשמן בשרו ירזה </verse>
        <verse osisID="Isa.17.5"> ה  והיה כאסף קציר קמה וזרעו שבלים יקצור והיה כמלקט שבלים בעמק רפאים </verse>
        <verse osisID="Isa.17.6"> ו  ונשאר בו עוללת כנקף זית שנים שלשה גרגרים בראש אמיר ארבעה חמשה בסעפיה פריה--נאם יהוה אלהי ישראל </verse>
        <verse osisID="Isa.17.7"> ז  ביום ההוא ישעה האדם על עשהו ועיניו אל קדוש ישראל תראינה </verse>
        <verse osisID="Isa.17.8"> ח  ולא ישעה אל המזבחות מעשה ידיו ואשר עשו אצבעתיו לא יראה והאשרים והחמנים  {ס} </verse>
        <verse osisID="Isa.17.9"> ט  ביום ההוא יהיו ערי מעוזו כעזובת החרש והאמיר אשר עזבו מפני בני ישראל והיתה שממה </verse>
        <verse osisID="Isa.17.10"> י  כי שכחת אלהי ישעך וצור מעזך לא זכרת על כן תטעי נטעי נעמנים וזמרת זר תזרענו </verse>
        <verse osisID="Isa.17.11"> יא  ביום נטעך תשגשגי ובבקר זרעך תפריחי נד קציר ביום נחלה וכאב אנוש  {ס} </verse>
        <verse osisID="Isa.17.12"> יב  הוי המון עמים רבים כהמות ימים יהמיון ושאון לאמים כשאון מים כבירים ישאון </verse>
        <verse osisID="Isa.17.13"> יג  לאמים כשאון מים רבים ישאון וגער בו ונס ממרחק ורדף כמץ הרים לפני רוח וכגלגל לפני סופה </verse>
        <verse osisID="Isa.17.14"> יד  לעת ערב והנה בלהה בטרם בקר איננו זה חלק שוסינו וגורל לבזזינו  {פ} </verse>
      </chapter>
      <chapter osisID="Isa.18">
        <verse osisID="Isa.18.1"> א  הוי ארץ צלצל כנפים אשר מעבר לנהרי כוש </verse>
        <verse osisID="Isa.18.2"> ב  השלח בים צירים ובכלי גמא על פני מים לכו מלאכים קלים אל גוי ממשך ומורט אל עם נורא מן הוא והלאה--גוי קו קו ומבוסה אשר בזאו נהרים ארצו </verse>
        <verse osisID="Isa.18.3"> ג  כל ישבי תבל ושכני ארץ כנשא נס הרים תראו וכתקע שופר תשמעו  {ס} </verse>
        <verse osisID="Isa.18.4"> ד  כי כה אמר יהוה אלי אשקוטה (אשקטה) ואביטה במכוני כחם צח עלי אור כעב טל בחם קציר </verse>
        <verse osisID="Isa.18.5"> ה  כי לפני קציר כתם פרח ובסר גמל יהיה נצה וכרת הזלזלים במזמרות ואת הנטישות הסיר התז </verse>
        <verse osisID="Isa.18.6"> ו  יעזבו יחדו לעיט הרים ולבהמת הארץ וקץ עליו העיט וכל בהמת הארץ עליו תחרף  {ס} </verse>
        <verse osisID="Isa.18.7"> ז  בעת ההיא יובל שי ליהוה צבאות עם ממשך ומורט ומעם נורא מן הוא והלאה גוי קו קו ומבוסה אשר בזאו נהרים ארצו אל מקום שם יהוה צבאות הר ציון  {פ} </verse>
      </chapter>
      <chapter osisID="Isa.19">
        <verse osisID="Isa.19.1"> א  משא מצרים  הנה יהוה רכב על עב קל ובא מצרים ונעו אלילי מצרים מפניו ולבב מצרים ימס בקרבו </verse>
        <verse osisID="Isa.19.2"> ב  וסכסכתי מצרים במצרים ונלחמו איש באחיו ואיש ברעהו עיר בעיר ממלכה בממלכה </verse>
        <verse osisID="Isa.19.3"> ג  ונבקה רוח מצרים בקרבו ועצתו אבלע ודרשו אל האלילים ואל האטים ואל האבות ואל הידענים </verse>
        <verse osisID="Isa.19.4"> ד  וסכרתי את מצרים ביד אדנים קשה ומלך עז ימשל בם נאם האדון יהוה צבאות </verse>
        <verse osisID="Isa.19.5"> ה  ונשתו מים מהים ונהר יחרב ויבש </verse>
        <verse osisID="Isa.19.6"> ו  והאזניחו נהרות דללו וחרבו יארי מצור קנה וסוף קמלו </verse>
        <verse osisID="Isa.19.7"> ז  ערות על יאור על פי יאור וכל מזרע יאור ייבש נדף ואיננו </verse>
        <verse osisID="Isa.19.8"> ח  ואנו הדיגים ואבלו כל משליכי ביאור חכה ופרשי מכמרת על פני מים אמללו </verse>
        <verse osisID="Isa.19.9"> ט  ובשו עבדי פשתים שריקות וארגים חורי </verse>
        <verse osisID="Isa.19.10"> י  והיו שתתיה מדכאים כל עשי שכר אגמי נפש </verse>
        <verse osisID="Isa.19.11"> יא  אך אולים שרי צען חכמי יעצי פרעה עצה נבערה איך תאמרו אל פרעה בן חכמים אני בן מלכי קדם </verse>
        <verse osisID="Isa.19.12"> יב  אים אפוא חכמיך ויגידו נא לך וידעו מה יעץ יהוה צבאות על מצרים </verse>
        <verse osisID="Isa.19.13"> יג  נואלו שרי צען נשאו שרי נף התעו את מצרים פנת שבטיה </verse>
        <verse osisID="Isa.19.14"> יד  יהוה מסך בקרבה רוח עועים והתעו את מצרים בכל מעשהו כהתעות שכור בקיאו </verse>
        <verse osisID="Isa.19.15"> טו  ולא יהיה למצרים מעשה אשר יעשה ראש וזנב כפה ואגמון </verse>
        <verse osisID="Isa.19.16"> טז  ביום ההוא יהיה מצרים כנשים וחרד ופחד מפני תנופת יד יהוה צבאות אשר הוא מניף עליו </verse>
        <verse osisID="Isa.19.17"> יז  והיתה אדמת יהודה למצרים לחגא כל אשר יזכיר אתה אליו יפחד--מפני עצת יהוה צבאות אשר הוא יועץ עליו  {ס} </verse>
        <verse osisID="Isa.19.18"> יח  ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות  עיר ההרס יאמר לאחת  {ס} </verse>
        <verse osisID="Isa.19.19"> יט  ביום ההוא יהיה מזבח ליהוה בתוך ארץ מצרים ומצבה אצל גבולה ליהוה </verse>
        <verse osisID="Isa.19.20"> כ  והיה לאות ולעד ליהוה צבאות בארץ מצרים  כי יצעקו אל יהוה מפני לחצים וישלח להם מושיע ורב והצילם </verse>
        <verse osisID="Isa.19.21"> כא  ונודע יהוה למצרים וידעו מצרים את יהוה ביום ההוא ועבדו זבח ומנחה ונדרו נדר ליהוה ושלמו </verse>
        <verse osisID="Isa.19.22"> כב  ונגף יהוה את מצרים נגף ורפוא ושבו עד יהוה ונעתר להם ורפאם  {ס} </verse>
        <verse osisID="Isa.19.23"> כג  ביום ההוא תהיה מסלה ממצרים אשורה ובא אשור במצרים ומצרים באשור ועבדו מצרים את אשור  {ס} </verse>
        <verse osisID="Isa.19.24"> כד  ביום ההוא יהיה ישראל שלישיה למצרים ולאשור  ברכה בקרב הארץ </verse>
        <verse osisID="Isa.19.25"> כה  אשר ברכו יהוה צבאות לאמר  ברוך עמי מצרים ומעשה ידי אשור ונחלתי ישראל  {ס} </verse>
      </chapter>
      <chapter osisID="Isa.20">
        <verse osisID="Isa.20.1"> א  בשנת בא תרתן אשדודה בשלח אתו סרגון מלך אשור וילחם באשדוד וילכדה </verse>
        <verse osisID="Isa.20.2"> ב  בעת ההיא דבר יהוה ביד ישעיהו בן אמוץ לאמר לך ופתחת השק מעל מתניך ונעלך תחלץ מעל רגלך ויעש כן הלך ערום ויחף  {ס} </verse>
        <verse osisID="Isa.20.3"> ג  ויאמר יהוה כאשר הלך עבדי ישעיהו ערום ויחף--שלש שנים אות ומופת על מצרים ועל כוש </verse>
        <verse osisID="Isa.20.4"> ד  כן ינהג מלך אשור את שבי מצרים ואת גלות כוש נערים וזקנים--ערום ויחף וחשופי שת ערות מצרים </verse>
        <verse osisID="Isa.20.5"> ה  וחתו ובשו--מכוש מבטם ומן מצרים תפארתם </verse>
        <verse osisID="Isa.20.6"> ו  ואמר ישב האי הזה ביום ההוא הנה כה מבטנו אשר נסנו שם לעזרה להנצל מפני מלך אשור ואיך נמלט אנחנו  {פ} </verse>
      </chapter>
      <chapter osisID="Isa.21">
        <verse osisID="Isa.21.1"> א  משא מדבר ים  כסופות בנגב לחלף ממדבר בא מארץ נוראה </verse>
        <verse osisID="Isa.21.2"> ב  חזות קשה הגד לי  הבוגד בוגד והשודד שודד עלי עילם צורי מדי כל אנחתה השבתי </verse>
        <verse osisID="Isa.21.3"> ג  על כן מלאו מתני חלחלה--צירים אחזוני כצירי יולדה נעויתי משמע נבהלתי מראות </verse>
        <verse osisID="Isa.21.4"> ד  תעה לבבי פלצות בעתתני את נשף חשקי שם לי לחרדה </verse>
        <verse osisID="Isa.21.5"> ה  ערך השלחן צפה הצפית אכול שתה קומו השרים משחו מגן  {ס} </verse>
        <verse osisID="Isa.21.6"> ו  כי כה אמר אלי אדני  לך העמד המצפה אשר יראה יגיד </verse>
        <verse osisID="Isa.21.7"> ז  וראה רכב צמד פרשים--רכב חמור רכב גמל והקשיב קשב רב קשב </verse>
        <verse osisID="Isa.21.8"> ח  ויקרא אריה--על מצפה אדני אנכי עמד תמיד יומם ועל משמרתי אנכי נצב כל הלילות </verse>
        <verse osisID="Isa.21.9"> ט  והנה זה בא רכב איש צמד פרשים ויען ויאמר נפלה נפלה בבל וכל פסילי אלהיה שבר לארץ </verse>
        <verse osisID="Isa.21.10"> י  מדשתי ובן גרני  אשר שמעתי מאת יהוה צבאות אלהי ישראל--הגדתי לכם  {פ} </verse>
        <verse osisID="Isa.21.11"> יא  משא דומה  אלי קרא משעיר שמר מה מלילה שמר מה מליל </verse>
        <verse osisID="Isa.21.12"> יב  אמר שמר אתה בקר וגם לילה אם תבעיון בעיו שבו אתיו  {פ} </verse>
        <verse osisID="Isa.21.13"> יג  משא בערב  ביער בערב תלינו ארחות דדנים </verse>
        <verse osisID="Isa.21.14"> יד  לקראת צמא התיו מים ישבי ארץ תימא בלחמו קדמו נדד </verse>
        <verse osisID="Isa.21.15"> טו  כי מפני חרבות נדדו מפני חרב נטושה ומפני קשת דרוכה ומפני כבד מלחמה  {ס} </verse>
        <verse osisID="Isa.21.16"> טז  כי כה אמר אדני אלי  בעוד שנה כשני שכיר וכלה כל כבוד קדר </verse>
        <verse osisID="Isa.21.17"> יז  ושאר מספר קשת גבורי בני קדר ימעטו  כי יהוה אלהי ישראל דבר  {ס} </verse>
      </chapter>
      <chapter osisID="Isa.22">
        <verse osisID="Isa.22.1"> א  משא גיא חזיון  מה לך אפוא כי עלית כלך לגגות </verse>
        <verse osisID="Isa.22.2"> ב  תשאות מלאה עיר הומיה--קריה עליזה חלליך לא חללי חרב ולא מתי מלחמה </verse>
        <verse osisID="Isa.22.3"> ג  כל קציניך נדדו יחד מקשת אסרו כל נמצאיך אסרו יחדו מרחוק ברחו </verse>
        <verse osisID="Isa.22.4"> ד  על כן אמרתי שעו מני אמרר בבכי אל תאיצו לנחמני על שד בת עמי </verse>
        <verse osisID="Isa.22.5"> ה  כי יום מהומה ומבוסה ומבוכה לאדני יהוה צבאות--בגי חזיון מקרקר קר ושוע אל ההר </verse>
        <verse osisID="Isa.22.6"> ו  ועילם נשא אשפה ברכב אדם פרשים וקיר ערה מגן </verse>
        <verse osisID="Isa.22.7"> ז  ויהי מבחר עמקיך מלאו רכב והפרשים שת שתו השערה </verse>
        <verse osisID="Isa.22.8"> ח  ויגל את מסך יהודה ותבט ביום ההוא אל נשק בית היער </verse>
        <verse osisID="Isa.22.9"> ט  ואת בקיעי עיר דוד ראיתם כי רבו ותקבצו את מי הברכה התחתונה </verse>
        <verse osisID="Isa.22.10"> י  ואת בתי ירושלם ספרתם ותתצו הבתים לבצר החומה </verse>
        <verse osisID="Isa.22.11"> יא  ומקוה עשיתם בין החמתים למי הברכה הישנה ולא הבטתם אל עשיה ויצרה מרחוק לא ראיתם </verse>
        <verse osisID="Isa.22.12"> יב  ויקרא אדני יהוה צבאות--ביום ההוא  לבכי ולמספד ולקרחה ולחגר שק </verse>
        <verse osisID="Isa.22.13"> יג  והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות </verse>
        <verse osisID="Isa.22.14"> יד  ונגלה באזני יהוה צבאות  אם יכפר העון הזה לכם עד תמתון אמר אדני יהוה צבאות  {פ} </verse>
        <verse osisID="Isa.22.15"> טו  כה אמר אדני יהוה צבאות  לך בא אל הסכן הזה על שבנא אשר על הבית </verse>
        <verse osisID="Isa.22.16"> טז  מה לך פה ומי לך פה כי חצבת לך פה קבר חצבי מרום קברו חקקי בסלע משכן לו </verse>
        <verse osisID="Isa.22.17"> יז  הנה יהוה מטלטלך טלטלה גבר ועטך עטה </verse>
        <verse osisID="Isa.22.18"> יח  צנוף יצנפך צנפה כדור אל ארץ רחבת ידים שמה תמות ושמה מרכבות כבודך--קלון בית אדניך </verse>
        <verse osisID="Isa.22.19"> יט  והדפתיך ממצבך וממעמדך יהרסך </verse>
        <verse osisID="Isa.22.20"> כ  והיה ביום ההוא וקראתי לעבדי לאליקים בן חלקיהו </verse>
        <verse osisID="Isa.22.21"> כא  והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה </verse>
        <verse osisID="Isa.22.22"> כב  ונתתי מפתח בית דוד על שכמו ופתח ואין סגר וסגר ואין פתח </verse>
        <verse osisID="Isa.22.23"> כג  ותקעתיו יתד במקום נאמן והיה לכסא כבוד לבית אביו </verse>
        <verse osisID="Isa.22.24"> כד  ותלו עליו כל כבוד בית אביו הצאצאים והצפעות כל כלי הקטן--מכלי האגנות ועד כל כלי הנבלים </verse>
        <verse osisID="Isa.22.25"> כה  ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר עליה--כי יהוה דבר  {פ} </verse>
      </chapter>
      <chapter osisID="Isa.23">
        <verse osisID="Isa.23.1"> א  משא צר  הילילו אניות תרשיש כי שדד מבית מבוא מארץ כתים נגלה למו </verse>
        <verse osisID="Isa.23.2"> ב  דמו ישבי אי סחר צידון עבר ים מלאוך </verse>
        <verse osisID="Isa.23.3"> ג  ובמים רבים זרע שחר קציר יאור תבואתה ותהי סחר גוים </verse>
        <verse osisID="Isa.23.4"> ד  בושי צידון--כי אמר ים מעוז הים לאמר  לא חלתי ולא ילדתי ולא גדלתי בחורים--רוממתי בתולות </verse>
        <verse osisID="Isa.23.5"> ה  כאשר שמע למצרים יחילו כשמע צר </verse>
        <verse osisID="Isa.23.6"> ו  עברו תרשישה הילילו ישבי אי </verse>
        <verse osisID="Isa.23.7"> ז  הזאת לכם עליזה מימי קדם קדמתה יבלוה רגליה מרחוק לגור </verse>
        <verse osisID="Isa.23.8"> ח  מי יעץ זאת על צר המעטירה אשר סחריה שרים כנעניה נכבדי ארץ </verse>
        <verse osisID="Isa.23.9"> ט  יהוה צבאות יעצה--לחלל גאון כל צבי להקל כל נכבדי ארץ </verse>
        <verse osisID="Isa.23.10"> י  עברי ארצך כיאר בת תרשיש אין מזח עוד </verse>
        <verse osisID="Isa.23.11"> יא  ידו נטה על הים הרגיז ממלכות יהוה צוה אל כנען לשמד מעזניה </verse>
        <verse osisID="Isa.23.12"> יב  ויאמר לא תוסיפי עוד לעלוז המעשקה בתולת בת צידון כתיים (כתים) קומי עברי--גם שם לא ינוח לך </verse>
        <verse osisID="Isa.23.13"> יג  הן ארץ כשדים זה העם לא היה--אשור יסדה לציים הקימו בחיניו (בחוניו) עוררו ארמנותיה--שמה למפלה </verse>
        <verse osisID="Isa.23.14"> יד  הילילו אניות תרשיש  כי שדד מעזכן  {ס} </verse>
        <verse osisID="Isa.23.15"> טו  והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה </verse>
        <verse osisID="Isa.23.16"> טז  קחי כנור סבי עיר זונה נשכחה היטיבי נגן הרבי שיר למען תזכרי </verse>
        <verse osisID="Isa.23.17"> יז  והיה מקץ שבעים שנה יפקד יהוה את צר ושבה לאתננה וזנתה את כל ממלכות הארץ על פני האדמה </verse>
        <verse osisID="Isa.23.18"> יח  והיה סחרה ואתננה קדש ליהוה--לא יאצר ולא יחסן  כי לישבים לפני יהוה יהיה סחרה לאכל לשבעה ולמכסה עתיק  {פ} </verse>
      </chapter>
      <chapter osisID="Isa.24">
        <verse osisID="Isa.24.1"> א  הנה יהוה בוקק הארץ ובולקה ועוה פניה והפיץ ישביה </verse>
        <verse osisID="Isa.24.2"> ב  והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו </verse>
        <verse osisID="Isa.24.3"> ג  הבוק תבוק הארץ והבוז תבז  כי יהוה דבר את הדבר הזה </verse>
        <verse osisID="Isa.24.4"> ד  אבלה נבלה הארץ אמללה נבלה תבל אמללו מרום עם הארץ </verse>
        <verse osisID="Isa.24.5"> ה  והארץ חנפה תחת ישביה  כי עברו תורת חלפו חק הפרו ברית עולם </verse>
        <verse osisID="Isa.24.6"> ו  על כן אלה אכלה ארץ ויאשמו ישבי בה על כן חרו ישבי ארץ ונשאר אנוש מזער </verse>
        <verse osisID="Isa.24.7"> ז  אבל תירוש אמללה גפן נאנחו כל שמחי לב </verse>
        <verse osisID="Isa.24.8"> ח  שבת משוש תפים חדל שאון עליזים שבת משוש כנור </verse>
        <verse osisID="Isa.24.9"> ט  בשיר לא ישתו יין ימר שכר לשתיו </verse>
        <verse osisID="Isa.24.10"> י  נשברה קרית תהו סגר כל בית מבוא </verse>
        <verse osisID="Isa.24.11"> יא  צוחה על היין בחוצות ערבה כל שמחה גלה משוש הארץ </verse>
        <verse osisID="Isa.24.12"> יב  נשאר בעיר שמה ושאיה יכת שער </verse>
        <verse osisID="Isa.24.13"> יג  כי כה יהיה בקרב הארץ בתוך העמים כנקף זית כעוללת אם כלה בציר </verse>
        <verse osisID="Isa.24.14"> יד  המה ישאו קולם ירנו בגאון יהוה צהלו מים </verse>
        <verse osisID="Isa.24.15"> טו  על כן בארים כבדו יהוה באיי הים שם יהוה אלהי ישראל  {ס} </verse>
        <verse osisID="Isa.24.16"> טז  מכנף הארץ זמרת שמענו צבי לצדיק ואמר רזי לי רזי לי אוי לי בגדים בגדו ובגד בוגדים בגדו </verse>
        <verse osisID="Isa.24.17"> יז  פחד ופחת ופח עליך יושב הארץ </verse>
        <verse osisID="Isa.24.18"> יח  והיה הנס מקול הפחד יפל אל הפחת והעולה מתוך הפחת ילכד בפח  כי ארבות ממרום נפתחו וירעשו מוסדי ארץ </verse>
        <verse osisID="Isa.24.19"> יט  רעה התרעעה הארץ פור התפוררה ארץ מוט התמוטטה ארץ </verse>
        <verse osisID="Isa.24.20"> כ  נוע תנוע ארץ כשכור והתנודדה כמלונה וכבד עליה פשעה ונפלה ולא תסיף קום  {ס} </verse>
        <verse osisID="Isa.24.21"> כא  והיה ביום ההוא יפקד יהוה על צבא המרום במרום ועל מלכי האדמה על האדמה </verse>
        <verse osisID="Isa.24.22"> כב  ואספו אספה אסיר על בור וסגרו על מסגר ומרב ימים יפקדו </verse>
        <verse osisID="Isa.24.23"> כג  וחפרה הלבנה ובושה החמה  כי מלך יהוה צבאות בהר ציון ובירושלם ונגד זקניו כבוד  {פ} </verse>
      </chapter>
      <chapter osisID="Isa.25">
        <verse osisID="Isa.25.1"> א  יהוה אלהי אתה--ארוממך אודה שמך כי עשית פלא  עצות מרחק אמונה אמן </verse>
        <verse osisID="Isa.25.2"> ב  כי שמת מעיר לגל קריה בצורה למפלה ארמון זרים מעיר לעולם לא יבנה </verse>
        <verse osisID="Isa.25.3"> ג  על כן יכבדוך עם עז קרית גוים עריצים ייראוך </verse>
        <verse osisID="Isa.25.4"> ד  כי היית מעוז לדל מעוז לאביון בצר לו  מחסה מזרם צל מחרב כי רוח עריצים כזרם קיר </verse>
        <verse osisID="Isa.25.5"> ה  כחרב בציון שאון זרים תכניע חרב בצל עב זמיר עריצים יענה  {פ} </verse>
        <verse osisID="Isa.25.6"> ו  ועשה יהוה צבאות לכל העמים בהר הזה משתה שמנים משתה שמרים  שמנים ממחים שמרים מזקקים </verse>
        <verse osisID="Isa.25.7"> ז  ובלע בהר הזה פני הלוט הלוט על כל העמים והמסכה הנסוכה על כל הגוים </verse>
        <verse osisID="Isa.25.8"> ח  בלע המות לנצח ומחה אדני יהוה דמעה מעל כל פנים וחרפת עמו יסיר מעל כל הארץ--כי יהוה דבר  {פ} </verse>
        <verse osisID="Isa.25.9"> ט  ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו </verse>
        <verse osisID="Isa.25.10"> י  כי תנוח יד יהוה בהר הזה--ונדוש מואב תחתיו כהדוש מתבן במי (במו) מדמנה </verse>
        <verse osisID="Isa.25.11"> יא  ופרש ידיו בקרבו כאשר יפרש השחה לשחות והשפיל גאותו עם ארבות ידיו </verse>
        <verse osisID="Isa.25.12"> יב  ומבצר משגב חומתיך השח השפיל הגיע לארץ--עד עפר  {ס} </verse>
      </chapter>
      <chapter osisID="Isa.26">
        <verse osisID="Isa.26.1"> א  ביום ההוא יושר השיר הזה בארץ יהודה עיר עז לנו ישועה ישית חומות וחל </verse>
        <verse osisID="Isa.26.2"> ב  פתחו שערים ויבא גוי צדיק שמר אמנים </verse>
        <verse osisID="Isa.26.3"> ג  יצר סמוך תצר שלום שלום  כי בך בטוח </verse>
        <verse osisID="Isa.26.4"> ד  בטחו ביהוה עדי עד  כי ביה יהוה צור עולמים </verse>
        <verse osisID="Isa.26.5"> ה  כי השח ישבי מרום קריה נשגבה ישפילנה ישפילה עד ארץ יגיענה עד עפר </verse>
        <verse osisID="Isa.26.6"> ו  תרמסנה רגל רגלי עני פעמי דלים </verse>
        <verse osisID="Isa.26.7"> ז  ארח לצדיק מישרים  ישר מעגל צדיק תפלס </verse>
        <verse osisID="Isa.26.8"> ח  אף ארח משפטיך יהוה קוינוך--לשמך ולזכרך תאות נפש </verse>
        <verse osisID="Isa.26.9"> ט  נפשי אויתך בלילה אף רוחי בקרבי אשחרך  כי כאשר משפטיך לארץ--צדק למדו ישבי תבל </verse>
        <verse osisID="Isa.26.10"> י  יחן רשע בל למד צדק בארץ נכחות יעול ובל יראה גאות יהוה  {פ} </verse>
        <verse osisID="Isa.26.11"> יא  יהוה רמה ידך בל יחזיון  יחזו ויבשו קנאת עם אף אש צריך תאכלם  {ס} </verse>
        <verse osisID="Isa.26.12"> יב  יהוה תשפת שלום לנו  כי גם כל מעשינו פעלת לנו  {ס} </verse>
        <verse osisID="Isa.26.13"> יג  יהוה אלהינו בעלונו אדנים זולתך לבד בך נזכיר שמך </verse>
        <verse osisID="Isa.26.14"> יד  מתים בל יחיו--רפאים בל יקמו לכן פקדת ותשמידם ותאבד כל זכר למו </verse>
        <verse osisID="Isa.26.15"> טו  יספת לגוי יהוה יספת לגוי נכבדת רחקת כל קצוי ארץ  {פ} </verse>
        <verse osisID="Isa.26.16"> טז  יהוה בצר פקדוך צקון לחש מוסרך למו </verse>
        <verse osisID="Isa.26.17"> יז  כמו הרה תקריב ללדת תחיל תזעק בחבליה--כן היינו מפניך יהוה </verse>
        <verse osisID="Isa.26.18"> יח  הרינו חלנו כמו ילדנו רוח ישועת בל נעשה ארץ ובל יפלו ישבי תבל </verse>
        <verse osisID="Isa.26.19"> יט  יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל  {פ} </verse>
        <verse osisID="Isa.26.20"> כ  לך עמי בא בחדריך וסגר דלתיך (דלתך) בעדך חבי כמעט רגע עד יעבור (יעבר) זעם </verse>
        <verse osisID="Isa.26.21"> כא  כי הנה יהוה יצא ממקומו לפקד עון ישב הארץ עליו וגלתה הארץ את דמיה ולא תכסה עוד על הרוגיה  {פ} </verse>
      </chapter>
      <chapter osisID="Isa.27">
        <verse osisID="Isa.27.1"> א  ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את התנין אשר בים  {ס} </verse>
        <verse osisID="Isa.27.2"> ב  ביום ההוא כרם חמר ענו לה </verse>
        <verse osisID="Isa.27.3"> ג  אני יהוה נצרה לרגעים אשקנה  פן יפקד עליה לילה ויום אצרנה </verse>
        <verse osisID="Isa.27.4"> ד  חמה אין לי  מי יתנני שמיר שית במלחמה--אפשעה בה אציתנה יחד </verse>
        <verse osisID="Isa.27.5"> ה  או יחזק במעוזי יעשה שלום לי שלום יעשה לי </verse>
        <verse osisID="Isa.27.6"> ו  הבאים ישרש יעקב יציץ ופרח ישראל ומלאו פני תבל תנובה  {פ} </verse>
        <verse osisID="Isa.27.7"> ז  הכמכת מכהו הכהו  אם כהרג הרגיו הרג </verse>
        <verse osisID="Isa.27.8"> ח  בסאסאה בשלחה תריבנה הגה ברוחו הקשה ביום קדים </verse>
        <verse osisID="Isa.27.9"> ט  לכן בזאת יכפר עון יעקב וזה כל פרי הסר חטאתו  בשומו כל אבני מזבח כאבני גר מנפצות לא יקמו אשרים וחמנים </verse>
        <verse osisID="Isa.27.10"> י  כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה </verse>
        <verse osisID="Isa.27.11"> יא  ביבש קצירה תשברנה נשים באות מאירות אותה  כי לא עם בינות הוא--על כן לא ירחמנו עשהו ויצרו לא יחננו  {פ} </verse>
        <verse osisID="Isa.27.12"> יב  והיה ביום ההוא יחבט יהוה משבלת הנהר עד נחל מצרים ואתם תלקטו לאחד אחד בני ישראל  {פ} </verse>
        <verse osisID="Isa.27.13"> יג  והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם  {פ} </verse>
      </chapter>
      <chapter osisID="Isa.28">
        <verse osisID="Isa.28.1"> א  הוי עטרת גאות שכרי אפרים וציץ נבל צבי תפארתו--אשר על ראש גיא שמנים הלומי יין </verse>
        <verse osisID="Isa.28.2"> ב  הנה חזק ואמץ לאדני כזרם ברד שער קטב כזרם מים כבירים שטפים הניח לארץ--ביד </verse>
        <verse osisID="Isa.28.3"> ג  ברגלים תרמסנה עטרת גאות שכורי אפרים </verse>
        <verse osisID="Isa.28.4"> ד  והיתה ציצת נבל צבי תפארתו אשר על ראש גיא שמנים--כבכורה בטרם קיץ אשר יראה הראה אותה בעודה בכפו יבלענה  {ס} </verse>
        <verse osisID="Isa.28.5"> ה  ביום ההוא יהיה יהוה צבאות לעטרת צבי ולצפירת תפארה--לשאר עמו </verse>
        <verse osisID="Isa.28.6"> ו  ולרוח משפט--ליושב על המשפט ולגבורה משיבי מלחמה שערה  {ס} </verse>
        <verse osisID="Isa.28.7"> ז  וגם אלה ביין שגו ובשכר תעו  כהן ונביא שגו בשכר נבלעו מן היין תעו מן השכר שגו בראה פקו פליליה </verse>
        <verse osisID="Isa.28.8"> ח  כי כל שלחנות מלאו קיא צאה בלי מקום  {פ} </verse>
        <verse osisID="Isa.28.9"> ט  את מי יורה דעה ואת מי יבין שמועה--גמולי מחלב עתיקי משדים </verse>
        <verse osisID="Isa.28.10"> י  כי צו לצו צו לצו קו לקו קו לקו--זעיר שם זעיר שם </verse>
        <verse osisID="Isa.28.11"> יא  כי בלעגי שפה ובלשון אחרת ידבר אל העם הזה </verse>
        <verse osisID="Isa.28.12"> יב  אשר אמר אליהם זאת המנוחה הניחו לעיף וזאת המרגעה ולא אבוא שמוע </verse>
        <verse osisID="Isa.28.13"> יג  והיה להם דבר יהוה צו לצו צו לצו קו לקו קו לקו זעיר שם זעיר שם--למען ילכו וכשלו אחור ונשברו ונוקשו ונלכדו  {פ} </verse>
        <verse osisID="Isa.28.14"> יד  לכן שמעו דבר יהוה אנשי לצון--משלי העם הזה אשר בירושלם </verse>
        <verse osisID="Isa.28.15"> טו  כי אמרתם כרתנו ברית את מות ועם שאול עשינו חזה שיט (שוט) שוטף כי עבר (יעבר) לא יבואנו כי שמנו כזב מחסנו ובשקר נסתרנו  {פ} </verse>
        <verse osisID="Isa.28.16"> טז  לכן כה אמר אדני יהוה הנני יסד בציון אבן אבן בחן פנת יקרת מוסד מוסד--המאמין לא יחיש </verse>
        <verse osisID="Isa.28.17"> יז  ושמתי משפט לקו וצדקה למשקלת ויעה ברד מחסה כזב וסתר מים ישטפו  {ס} </verse>
        <verse osisID="Isa.28.18"> יח  וכפר בריתכם את מות וחזותכם את שאול לא תקום שוט שוטף כי יעבר והייתם לו למרמס </verse>
        <verse osisID="Isa.28.19"> יט  מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה </verse>
        <verse osisID="Isa.28.20"> כ  כי קצר המצע מהשתרע והמסכה צרה כהתכנס </verse>
        <verse osisID="Isa.28.21"> כא  כי כהר פרצים יקום יהוה כעמק בגבעון ירגז--לעשות מעשהו זר מעשהו ולעבד עבדתו נכריה עבדתו </verse>
        <verse osisID="Isa.28.22"> כב  ועתה אל תתלוצצו פן יחזקו מוסריכם  כי כלה ונחרצה שמעתי מאת אדני יהוה צבאות--על כל הארץ  {פ} </verse>
        <verse osisID="Isa.28.23"> כג  האזינו ושמעו קולי הקשיבו ושמעו אמרתי </verse>
        <verse osisID="Isa.28.24"> כד  הכל היום יחרש החרש לזרע יפתח וישדד אדמתו </verse>
        <verse osisID="Isa.28.25"> כה  הלוא אם שוה פניה והפיץ קצח וכמן יזרק ושם חטה שורה ושערה נסמן וכסמת גבלתו </verse>
        <verse osisID="Isa.28.26"> כו  ויסרו למשפט אלהיו יורנו </verse>
        <verse osisID="Isa.28.27"> כז  כי לא בחרוץ יודש קצח ואופן עגלה על כמן יוסב  כי במטה יחבט קצח וכמן בשבט </verse>
        <verse osisID="Isa.28.28"> כח  לחם יודק כי לא לנצח אדוש ידושנו והמם גלגל עגלתו ופרשיו לא ידקנו </verse>
        <verse osisID="Isa.28.29"> כט  גם זאת מעם יהוה צבאות יצאה  הפלא עצה הגדיל תושיה  {פ} </verse>
      </chapter>
      <chapter osisID="Isa.29">
        <verse osisID="Isa.29.1"> א  הוי אריאל אריאל קרית חנה דוד ספו שנה על שנה חגים ינקפו </verse>
        <verse osisID="Isa.29.2"> ב  והציקותי לאריאל והיתה תאניה ואניה והיתה לי כאריאל </verse>
        <verse osisID="Isa.29.3"> ג  וחניתי כדור עליך וצרתי עליך מצב והקימתי עליך מצרת </verse>
        <verse osisID="Isa.29.4"> ד  ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף </verse>
        <verse osisID="Isa.29.5"> ה  והיה כאבק דק המון זריך וכמץ עבר המון עריצים והיה לפתע פתאם </verse>
        <verse osisID="Isa.29.6"> ו  מעם יהוה צבאות תפקד ברעם וברעש וקול גדול סופה וסערה ולהב אש אוכלה </verse>
        <verse osisID="Isa.29.7"> ז  והיה כחלום חזון לילה המון כל הגוים הצבאים על אריאל וכל צביה ומצדתה והמציקים לה </verse>
        <verse osisID="Isa.29.8"> ח  והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה--כן יהיה המון כל הגוים הצבאים על הר ציון  {פ} </verse>
        <verse osisID="Isa.29.9"> ט  התמהמהו ותמהו השתעשעו ושעו שכרו ולא יין נעו ולא שכר </verse>
        <verse osisID="Isa.29.10"> י  כי נסך עליכם יהוה רוח תרדמה ויעצם את עיניכם  את הנביאים ואת ראשיכם החזים כסה </verse>
        <verse osisID="Isa.29.11"> יא  ותהי לכם חזות הכל כדברי הספר החתום אשר יתנו אתו אל יודע הספר (ספר) לאמר קרא נא זה ואמר לא אוכל כי חתום הוא </verse>
        <verse osisID="Isa.29.12"> יב  ונתן הספר על אשר לא ידע ספר לאמר--קרא נא זה ואמר לא ידעתי ספר  {ס} </verse>
        <verse osisID="Isa.29.13"> יג  ויאמר אדני יען כי נגש העם הזה בפיו ובשפתיו כבדוני ולבו רחק ממני--ותהי יראתם אתי מצות אנשים מלמדה </verse>
        <verse osisID="Isa.29.14"> יד  לכן הנני יוסף להפליא את העם הזה--הפלא ופלא ואבדה חכמת חכמיו ובינת נבניו תסתתר  {ס} </verse>
        <verse osisID="Isa.29.15"> טו  הוי המעמיקים מיהוה לסתר עצה והיה במחשך מעשיהם ויאמרו מי ראנו ומי ידענו </verse>
        <verse osisID="Isa.29.16"> טז  הפככם--אם כחמר היצר יחשב  כי יאמר מעשה לעשהו לא עשני ויצר אמר ליצרו לא הבין </verse>
        <verse osisID="Isa.29.17"> יז  הלוא עוד מעט מזער ושב לבנון לכרמל והכרמל ליער יחשב </verse>
        <verse osisID="Isa.29.18"> יח  ושמעו ביום ההוא החרשים דברי ספר ומאפל ומחשך עיני עורים תראינה </verse>
        <verse osisID="Isa.29.19"> יט  ויספו ענוים ביהוה שמחה ואביוני אדם בקדוש ישראל יגילו </verse>
        <verse osisID="Isa.29.20"> כ  כי אפס עריץ וכלה לץ ונכרתו כל שקדי און </verse>
        <verse osisID="Isa.29.21"> כא  מחטיאי אדם בדבר ולמוכיח בשער יקשון ויטו בתהו צדיק  {פ} </verse>
        <verse osisID="Isa.29.22"> כב  לכן כה אמר יהוה אל בית יעקב אשר פדה את אברהם  לא עתה יבוש יעקב ולא עתה פניו יחורו </verse>
        <verse osisID="Isa.29.23"> כג  כי בראתו ילדיו מעשה ידי בקרבו--יקדישו שמי והקדישו את קדוש יעקב ואת אלהי ישראל יעריצו </verse>
        <verse osisID="Isa.29.24"> כד  וידעו תעי רוח בינה ורוגנים ילמדו לקח  {ס} </verse>
      </chapter>
      <chapter osisID="Isa.30">
        <verse osisID="Isa.30.1"> א  הוי בנים סוררים נאם יהוה לעשות עצה ולא מני ולנסך מסכה ולא רוחי--למען ספות חטאת על חטאת </verse>
        <verse osisID="Isa.30.2"> ב  ההלכים לרדת מצרים ופי לא שאלו לעוז במעוז פרעה ולחסות בצל מצרים </verse>
        <verse osisID="Isa.30.3"> ג  והיה לכם מעוז פרעה לבשת והחסות בצל מצרים לכלמה </verse>
        <verse osisID="Isa.30.4"> ד  כי היו בצען שריו ומלאכיו חנס יגיעו </verse>
        <verse osisID="Isa.30.5"> ה  כל הבאיש על עם לא יועילו למו  לא לעזר ולא להועיל כי לבשת וגם לחרפה  {ס} </verse>
        <verse osisID="Isa.30.6"> ו  משא בהמות נגב  בארץ צרה וצוקה לביא וליש מהם אפעה ושרף מעופף ישאו על כתף עירים חילהם ועל דבשת גמלים אוצרתם על עם לא יועילו </verse>
        <verse osisID="Isa.30.7"> ז  ומצרים הבל וריק יעזרו לכן קראתי לזאת רהב הם שבת </verse>
        <verse osisID="Isa.30.8"> ח  עתה בוא כתבה על לוח אתם--ועל ספר חקה ותהי ליום אחרון לעד עד עולם </verse>
        <verse osisID="Isa.30.9"> ט  כי עם מרי הוא בנים כחשים בנים לא אבו שמוע תורת יהוה </verse>
        <verse osisID="Isa.30.10"> י  אשר אמרו לראים לא תראו ולחזים לא תחזו לנו נכחות דברו לנו חלקות חזו מהתלות </verse>
        <verse osisID="Isa.30.11"> יא  סורו מני דרך הטו מני ארח השביתו מפנינו את קדוש ישראל  {ס} </verse>
        <verse osisID="Isa.30.12"> יב  לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו </verse>
        <verse osisID="Isa.30.13"> יג  לכן יהיה לכם העון הזה כפרץ נפל נבעה בחומה נשגבה--אשר פתאם לפתע יבוא שברה </verse>
        <verse osisID="Isa.30.14"> יד  ושברה כשבר נבל יוצרים כתות--לא יחמל ולא ימצא במכתתו חרש לחתות אש מיקוד ולחשף מים מגבא  {ס} </verse>
        <verse osisID="Isa.30.15"> טו  כי כה אמר אדני יהוה קדוש ישראל בשובה ונחת תושעון--בהשקט ובבטחה תהיה גבורתכם ולא אביתם </verse>
        <verse osisID="Isa.30.16"> טז  ותאמרו לא כי על סוס ננוס על כן תנוסון ועל קל נרכב על כן יקלו רדפיכם </verse>
        <verse osisID="Isa.30.17"> יז  אלף אחד מפני גערת אחד--מפני גערת חמשה תנסו  עד אם נותרתם כתרן על ראש ההר וכנס על הגבעה </verse>
        <verse osisID="Isa.30.18"> יח  ולכן יחכה יהוה לחננכם ולכן ירום לרחמכם  כי אלהי משפט יהוה אשרי כל חוכי לו  {פ} </verse>
        <verse osisID="Isa.30.19"> יט  כי עם בציון ישב בירושלם בכו לא תבכה חנון יחנך לקול זעקך--כשמעתו ענך </verse>
        <verse osisID="Isa.30.20"> כ  ונתן לכם אדני לחם צר ומים לחץ ולא יכנף עוד מוריך והיו עיניך ראות את מוריך </verse>
        <verse osisID="Isa.30.21"> כא  ואזניך תשמענה דבר מאחריך לאמר  זה הדרך לכו בו כי תאמינו וכי תשמאילו </verse>
        <verse osisID="Isa.30.22"> כב  וטמאתם את צפוי פסילי כספך ואת אפדת מסכת זהבך תזרם כמו דוה צא תאמר לו </verse>
        <verse osisID="Isa.30.23"> כג  ונתן מטר זרעך אשר תזרע את האדמה ולחם תבואת האדמה והיה דשן ושמן ירעה מקניך ביום ההוא כר נרחב </verse>
        <verse osisID="Isa.30.24"> כד  והאלפים והעירים עבדי האדמה בליל חמיץ יאכלו--אשר זרה ברחת ובמזרה </verse>
        <verse osisID="Isa.30.25"> כה  והיה על כל הר גבה ועל כל גבעה נשאה פלגים יבלי מים--ביום הרג רב בנפל מגדלים </verse>
        <verse osisID="Isa.30.26"> כו  והיה אור הלבנה כאור החמה ואור החמה יהיה שבעתים כאור שבעת הימים--ביום חבש יהוה את שבר עמו ומחץ מכתו ירפא  {פ} </verse>
        <verse osisID="Isa.30.27"> כז  הנה שם יהוה בא ממרחק בער אפו וכבד משאה שפתיו מלאו זעם ולשונו כאש אכלת </verse>
        <verse osisID="Isa.30.28"> כח  ורוחו כנחל שוטף עד צואר יחצה להנפה גוים בנפת שוא ורסן מתעה על לחיי עמים </verse>
        <verse osisID="Isa.30.29"> כט  השיר יהיה לכם כליל התקדש חג ושמחת לבב כהולך בחליל לבוא בהר יהוה אל צור ישראל </verse>
        <verse osisID="Isa.30.30"> ל  והשמיע יהוה את הוד קולו ונחת זרועו יראה בזעף אף ולהב אש אוכלה נפץ וזרם ואבן ברד </verse>
        <verse osisID="Isa.30.31"> לא  כי מקול יהוה יחת אשור בשבט יכה </verse>
        <verse osisID="Isa.30.32"> לב  והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם בה (בם) </verse>
        <verse osisID="Isa.30.33"> לג  כי ערוך מאתמול תפתה גם הוא (היא) למלך הוכן העמיק הרחב מדרתה אש ועצים הרבה--נשמת יהוה כנחל גפרית בערה בה  {פ} </verse>
      </chapter>
      <chapter osisID="Isa.31">
        <verse osisID="Isa.31.1"> א  הוי הירדים מצרים לעזרה על סוסים ישענו ויבטחו על רכב כי רב ועל פרשים כי עצמו מאד--ולא שעו על קדוש ישראל ואת יהוה לא דרשו </verse>
        <verse osisID="Isa.31.2"> ב  וגם הוא חכם ויבא רע ואת דבריו לא הסיר וקם על בית מרעים ועל עזרת פעלי און </verse>
        <verse osisID="Isa.31.3"> ג  ומצרים אדם ולא אל וסוסיהם בשר ולא רוח ויהוה יטה ידו וכשל עוזר ונפל עזר--ויחדו כלם יכליון  {ס} </verse>
        <verse osisID="Isa.31.4"> ד  כי כה אמר יהוה אלי כאשר יהגה האריה והכפיר על טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על הר ציון ועל גבעתה </verse>
        <verse osisID="Isa.31.5"> ה  כצפרים עפות--כן יגן יהוה צבאות על ירושלם גנון והציל פסח והמליט </verse>
        <verse osisID="Isa.31.6"> ו  שובו לאשר העמיקו סרה--בני ישראל </verse>
        <verse osisID="Isa.31.7"> ז  כי ביום ההוא ימאסון איש אלילי כספו ואלילי זהבו--אשר עשו לכם ידיכם חטא </verse>
        <verse osisID="Isa.31.8"> ח  ונפל אשור בחרב לא איש וחרב לא אדם תאכלנו ונס לו מפני חרב ובחוריו למס יהיו </verse>
        <verse osisID="Isa.31.9"> ט  וסלעו ממגור יעבור וחתו מנס שריו  נאם יהוה אשר אור לו בציון ותנור לו בירושלם  {פ} </verse>
      </chapter>
      <chapter osisID="Isa.32">
        <verse osisID="Isa.32.1"> א  הן לצדק ימלך מלך ולשרים למשפט ישרו </verse>
        <verse osisID="Isa.32.2"> ב  והיה איש כמחבא רוח וסתר זרם כפלגי מים בציון כצל סלע כבד בארץ עיפה </verse>
        <verse osisID="Isa.32.3"> ג  ולא תשעינה עיני ראים ואזני שמעים תקשבנה </verse>
        <verse osisID="Isa.32.4"> ד  ולבב נמהרים יבין לדעת ולשון עלגים תמהר לדבר צחות </verse>
        <verse osisID="Isa.32.5"> ה  לא יקרא עוד לנבל נדיב ולכילי לא יאמר שוע </verse>
        <verse osisID="Isa.32.6"> ו  כי נבל נבלה ידבר ולבו יעשה און--לעשות חנף ולדבר אל יהוה תועה להריק נפש רעב ומשקה צמא יחסיר </verse>
        <verse osisID="Isa.32.7"> ז  וכלי כליו רעים הוא זמות יעץ לחבל ענוים (עניים) באמרי שקר ובדבר אביון משפט </verse>
        <verse osisID="Isa.32.8"> ח  ונדיב נדיבות יעץ והוא על נדיבות יקום  {ס} </verse>
        <verse osisID="Isa.32.9"> ט  נשים שאננות--קמנה שמענה קולי בנות בטחות--האזנה אמרתי </verse>
        <verse osisID="Isa.32.10"> י  ימים על שנה תרגזנה בטחות  כי כלה בציר אסף בלי יבוא </verse>
        <verse osisID="Isa.32.11"> יא  חרדו שאננות רגזה בטחות פשטה וערה וחגורה על חלצים </verse>
        <verse osisID="Isa.32.12"> יב  על שדים ספדים על שדי חמד על גפן פריה </verse>
        <verse osisID="Isa.32.13"> יג  על אדמת עמי קוץ שמיר תעלה  כי על כל בתי משוש קריה עליזה </verse>
        <verse osisID="Isa.32.14"> יד  כי ארמון נטש המון עיר עזב עפל ובחן היה בעד מערות עד עולם--משוש פראים מרעה עדרים </verse>
        <verse osisID="Isa.32.15"> טו  עד יערה עלינו רוח ממרום והיה מדבר לכרמל וכרמל (והכרמל) ליער יחשב </verse>
        <verse osisID="Isa.32.16"> טז  ושכן במדבר משפט וצדקה בכרמל תשב </verse>
        <verse osisID="Isa.32.17"> יז  והיה מעשה הצדקה שלום ועבדת הצדקה--השקט ובטח עד עולם </verse>
        <verse osisID="Isa.32.18"> יח  וישב עמי בנוה שלום ובמשכנות מבטחים ובמנוחת שאננות </verse>
        <verse osisID="Isa.32.19"> יט  וברד ברדת היער ובשפלה תשפל העיר </verse>
        <verse osisID="Isa.32.20"> כ  אשריכם זרעי על כל מים משלחי רגל השור והחמור  {ס} </verse>
      </chapter>
      <chapter osisID="Isa.33">
        <verse osisID="Isa.33.1"> א  הוי שודד ואתה לא שדוד ובוגד ולא בגדו בו כהתמך שודד תושד כנלתך לבגד יבגדו בך  {ס} </verse>
        <verse osisID="Isa.33.2"> ב  יהוה חננו לך קוינו היה זרעם לבקרים אף ישועתנו בעת צרה </verse>
        <verse osisID="Isa.33.3"> ג  מקול המון נדדו עמים מרוממתך נפצו גוים </verse>
        <verse osisID="Isa.33.4"> ד  ואסף שללכם אסף החסיל--כמשק גבים שקק בו </verse>
        <verse osisID="Isa.33.5"> ה  נשגב יהוה כי שכן מרום מלא ציון משפט וצדקה </verse>
        <verse osisID="Isa.33.6"> ו  והיה אמונת עתיך חסן ישועת חכמת ודעת יראת יהוה היא אוצרו  {פ} </verse>
        <verse osisID="Isa.33.7"> ז  הן אראלם צעקו חצה מלאכי שלום מר יבכיון </verse>
        <verse osisID="Isa.33.8"> ח  נשמו מסלות שבת עבר ארח הפר ברית מאס ערים לא חשב אנוש </verse>
        <verse osisID="Isa.33.9"> ט  אבל אמללה ארץ החפיר לבנון קמל היה השרון כערבה ונער בשן וכרמל  {ס} </verse>
        <verse osisID="Isa.33.10"> י  עתה אקום יאמר יהוה עתה ארומם--עתה אנשא </verse>
        <verse osisID="Isa.33.11"> יא  תהרו חשש תלדו קש רוחכם אש תאכלכם </verse>
        <verse osisID="Isa.33.12"> יב  והיו עמים משרפות שיד קוצים כסוחים באש יצתו  {פ} </verse>
        <verse osisID="Isa.33.13"> יג  שמעו רחוקים אשר עשיתי ודעו קרובים גברתי </verse>
        <verse osisID="Isa.33.14"> יד  פחדו בציון חטאים אחזה רעדה חנפים מי יגור לנו אש אוכלה--מי יגור לנו מוקדי עולם </verse>
        <verse osisID="Isa.33.15"> טו  הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע </verse>
        <verse osisID="Isa.33.16"> טז  הוא מרומים ישכן מצדות סלעים משגבו לחמו נתן מימיו נאמנים </verse>
        <verse osisID="Isa.33.17"> יז  מלך ביפיו תחזינה עיניך תראינה ארץ מרחקים </verse>
        <verse osisID="Isa.33.18"> יח  לבך יהגה אימה איה ספר איה שקל איה ספר את המגדלים </verse>
        <verse osisID="Isa.33.19"> יט  את עם נועז לא תראה  עם עמקי שפה משמוע נלעג לשון אין בינה </verse>
        <verse osisID="Isa.33.20"> כ  חזה ציון קרית מועדנו עיניך תראינה ירושלם נוה שאנן אהל בל יצען בל יסע יתדתיו לנצח וכל חבליו בל ינתקו </verse>
        <verse osisID="Isa.33.21"> כא  כי אם שם אדיר יהוה לנו מקום נהרים יארים רחבי ידים בל תלך בו אני שיט וצי אדיר לא יעברנו </verse>
        <verse osisID="Isa.33.22"> כב  כי יהוה שפטנו יהוה מחקקנו יהוה מלכנו הוא יושיענו </verse>
        <verse osisID="Isa.33.23"> כג  נטשו חבליך בל יחזקו כן תרנם בל פרשו נס אז חלק עד שלל מרבה פסחים בזזו בז </verse>
        <verse osisID="Isa.33.24"> כד  ובל יאמר שכן חליתי העם הישב בה נשא עון  {ס} </verse>
      </chapter>
      <chapter osisID="Isa.34">
        <verse osisID="Isa.34.1"> א  קרבו גוים לשמע ולאמים הקשיבו תשמע הארץ ומלאה תבל וכל צאצאיה </verse>
        <verse osisID="Isa.34.2"> ב  כי קצף ליהוה על כל הגוים וחמה על כל צבאם החרימם נתנם לטבח </verse>
        <verse osisID="Isa.34.3"> ג  וחלליהם ישלכו ופגריהם יעלה באשם ונמסו הרים מדמם </verse>
        <verse osisID="Isa.34.4"> ד  ונמקו כל צבא השמים ונגלו כספר השמים וכל צבאם יבול--כנבל עלה מגפן וכנבלת מתאנה </verse>
        <verse osisID="Isa.34.5"> ה  כי רותה בשמים חרבי הנה על אדום תרד ועל עם חרמי למשפט </verse>
        <verse osisID="Isa.34.6"> ו  חרב ליהוה מלאה דם הדשנה מחלב מדם כרים ועתודים מחלב כליות אילים  כי זבח ליהוה בבצרה וטבח גדול בארץ אדום </verse>
        <verse osisID="Isa.34.7"> ז  וירדו ראמים עמם ופרים עם אבירים ורותה ארצם מדם ועפרם מחלב ידשן </verse>
        <verse osisID="Isa.34.8"> ח  כי יום נקם ליהוה--שנת שלומים לריב ציון </verse>
        <verse osisID="Isa.34.9"> ט  ונהפכו נחליה לזפת ועפרה לגפרית והיתה ארצה לזפת בערה </verse>
        <verse osisID="Isa.34.10"> י  לילה ויומם לא תכבה לעולם יעלה עשנה מדור לדור תחרב--לנצח נצחים אין עבר בה </verse>
        <verse osisID="Isa.34.11"> יא  וירשוה קאת וקפוד וינשוף וערב ישכנו בה ונטה עליה קו תהו ואבני בהו </verse>
        <verse osisID="Isa.34.12"> יב  חריה ואין שם מלוכה יקראו וכל שריה יהיו אפס </verse>
        <verse osisID="Isa.34.13"> יג  ועלתה ארמנתיה סירים קמוש וחוח במבצריה והיתה נוה תנים חציר לבנות יענה </verse>
        <verse osisID="Isa.34.14"> יד  ופגשו ציים את איים ושעיר על רעהו יקרא אך שם הרגיעה לילית ומצאה לה מנוח </verse>
        <verse osisID="Isa.34.15"> טו  שמה קננה קפוז ותמלט ובקעה ודגרה בצלה אך שם נקבצו דיות אשה רעותה </verse>
        <verse osisID="Isa.34.16"> טז  דרשו מעל ספר יהוה וקראו--אחת מהנה לא נעדרה אשה רעותה לא פקדו  כי פי הוא צוה ורוחו הוא קבצן </verse>
        <verse osisID="Isa.34.17"> יז  והוא הפיל להן גורל וידו חלקתה להם בקו עד עולם יירשוה--לדור ודור ישכנו בה  {ס} </verse>
      </chapter>
      <chapter osisID="Isa.35">
        <verse osisID="Isa.35.1"> א  יששום מדבר וציה ותגל ערבה ותפרח כחבצלת </verse>
        <verse osisID="Isa.35.2"> ב  פרח תפרח ותגל אף גילת ורנן--כבוד הלבנון נתן לה הדר הכרמל והשרון המה יראו כבוד יהוה הדר אלהינו  {פ} </verse>
        <verse osisID="Isa.35.3"> ג  חזקו ידים רפות וברכים כשלות אמצו </verse>
        <verse osisID="Isa.35.4"> ד  אמרו לנמהרי לב חזקו אל תיראו הנה אלהיכם נקם יבוא--גמול אלהים הוא יבוא וישעכם </verse>
        <verse osisID="Isa.35.5"> ה  אז תפקחנה עיני עורים ואזני חרשים תפתחנה </verse>
        <verse osisID="Isa.35.6"> ו  אז ידלג כאיל פסח ותרן לשון אלם  כי נבקעו במדבר מים ונחלים בערבה </verse>
        <verse osisID="Isa.35.7"> ז  והיה השרב לאגם וצמאון למבועי מים בנוה תנים רבצה חציר לקנה וגמא </verse>
        <verse osisID="Isa.35.8"> ח  והיה שם מסלול ודרך ודרך הקדש יקרא לה--לא יעברנו טמא והוא למו הלך דרך ואוילים לא יתעו </verse>
        <verse osisID="Isa.35.9"> ט  לא יהיה שם אריה ופריץ חיות בל יעלנה--לא תמצא שם והלכו גאולים </verse>
        <verse osisID="Isa.35.10"> י  ופדויי יהוה ישבון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה  {ס} </verse>
      </chapter>
      <chapter osisID="Isa.36">
        <verse osisID="Isa.36.1"> א  ויהי בארבע עשרה שנה למלך חזקיהו עלה סנחריב מלך אשור על כל ערי יהודה הבצרות--ויתפשם </verse>
        <verse osisID="Isa.36.2"> ב  וישלח מלך אשור את רבשקה מלכיש ירושלמה אל המלך חזקיהו בחיל כבד ויעמד בתעלת הברכה העליונה במסלת שדה כובס </verse>
        <verse osisID="Isa.36.3"> ג  ויצא אליו אליקים בן חלקיהו אשר על הבית--ושבנא הספר ויואח בן אסף המזכיר </verse>
        <verse osisID="Isa.36.4"> ד  ויאמר אליהם רבשקה אמרו נא אל חזקיהו  כה אמר המלך הגדול מלך אשור מה הבטחון הזה אשר בטחת </verse>
        <verse osisID="Isa.36.5"> ה  אמרתי אך דבר שפתים עצה וגבורה למלחמה עתה על מי בטחת כי מרדת בי </verse>
        <verse osisID="Isa.36.6"> ו  הנה בטחת על משענת הקנה הרצוץ הזה על מצרים אשר יסמך איש עליו ובא בכפו ונקבה  כן פרעה מלך מצרים לכל הבטחים עליו </verse>
        <verse osisID="Isa.36.7"> ז  וכי תאמר אלי אל יהוה אלהינו בטחנו  הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו </verse>
        <verse osisID="Isa.36.8"> ח  ועתה התערב נא את אדני המלך אשור ואתנה לך אלפים סוסים--אם תוכל לתת לך רכבים עליהם </verse>
        <verse osisID="Isa.36.9"> ט  ואיך תשיב את פני פחת אחד עבדי אדני--הקטנים ותבטח לך על מצרים לרכב ולפרשים </verse>
        <verse osisID="Isa.36.10"> י  ועתה המבלעדי יהוה עליתי על הארץ הזאת להשחיתה יהוה אמר אלי עלה אל הארץ הזאת והשחיתה  {ס} </verse>
        <verse osisID="Isa.36.11"> יא  ויאמר אליקים ושבנא ויואח אל רבשקה דבר נא אל עבדיך ארמית--כי שמעים אנחנו ואל תדבר אלינו יהודית באזני העם אשר על החומה </verse>
        <verse osisID="Isa.36.12"> יב  ויאמר רבשקה האל אדניך ואליך שלחני אדני לדבר את הדברים האלה  הלא על האנשים הישבים על החומה לאכל את חראיהם (צואתם) ולשתות את שיניהם (מימי רגליהם) עמכם </verse>
        <verse osisID="Isa.36.13"> יג  ויעמד רבשקה ויקרא בקול גדול יהודית ויאמר--שמעו את דברי המלך הגדול מלך אשור </verse>
        <verse osisID="Isa.36.14"> יד  כה אמר המלך אל ישא לכם חזקיהו  כי לא יוכל להציל אתכם </verse>
        <verse osisID="Isa.36.15"> טו  ואל יבטח אתכם חזקיהו אל יהוה לאמר הצל יצילנו יהוה  לא תנתן העיר הזאת ביד מלך אשור </verse>
        <verse osisID="Isa.36.16"> טז  אל תשמעו אל חזקיהו  {פ} br   br כי כה אמר המלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו </verse>
        <verse osisID="Isa.36.17"> יז  עד באי ולקחתי אתכם אל ארץ כארצכם  ארץ דגן ותירוש ארץ לחם וכרמים </verse>
        <verse osisID="Isa.36.18"> יח  פן יסית אתכם חזקיהו לאמר יהוה יצילנו ההצילו אלהי הגוים איש את ארצו מיד מלך אשור </verse>
        <verse osisID="Isa.36.19"> יט  איה אלהי חמת וארפד--איה אלהי ספרוים וכי הצילו את שמרון מידי </verse>
        <verse osisID="Isa.36.20"> כ  מי בכל אלהי הארצות האלה אשר הצילו את ארצם מידי כי יציל יהוה את ירושלם מידי </verse>
        <verse osisID="Isa.36.21"> כא  ויחרישו ולא ענו אתו דבר  כי מצות המלך היא לאמר לא תענהו </verse>
        <verse osisID="Isa.36.22"> כב  ויבא אליקים בן חלקיהו אשר על הבית ושבנא הספר ויואח בן אסף המזכיר אל חזקיהו--קרועי בגדים ויגידו לו את דברי רבשקה  {ס} </verse>
      </chapter>
      <chapter osisID="Isa.37">
        <verse osisID="Isa.37.1"> א  ויהי כשמע המלך חזקיהו ויקרע את בגדיו ויתכס בשק ויבא בית יהוה </verse>
        <verse osisID="Isa.37.2"> ב  וישלח את אליקים אשר על הבית ואת שבנא הסופר ואת זקני הכהנים מתכסים בשקים--אל ישעיהו בן אמוץ הנביא </verse>
        <verse osisID="Isa.37.3"> ג  ויאמרו אליו כה אמר חזקיהו יום צרה ותוכחה ונאצה היום הזה  כי באו בנים עד משבר וכח אין ללדה </verse>
        <verse osisID="Isa.37.4"> ד  אולי ישמע יהוה אלהיך את דברי רבשקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה </verse>
        <verse osisID="Isa.37.5"> ה  ויבאו עבדי המלך חזקיהו--אל ישעיהו </verse>
        <verse osisID="Isa.37.6"> ו  ויאמר אליהם ישעיהו כה תאמרון אל אדניכם  כה אמר יהוה אל תירא מפני הדברים אשר שמעת אשר גדפו נערי מלך אשור אותי </verse>
        <verse osisID="Isa.37.7"> ז  הנני נותן בו רוח ושמע שמועה ושב אל ארצו והפלתיו בחרב בארצו </verse>
        <verse osisID="Isa.37.8"> ח  וישב רבשקה וימצא את מלך אשור נלחם על לבנה  כי שמע כי נסע מלכיש </verse>
        <verse osisID="Isa.37.9"> ט  וישמע על תרהקה מלך כוש לאמר יצא להלחם אתך וישמע וישלח מלאכים אל חזקיהו לאמר </verse>
        <verse osisID="Isa.37.10"> י  כה תאמרון אל חזקיהו מלך יהודה לאמר אל ישאך אלהיך אשר אתה בוטח בו לאמר  לא תנתן ירושלם ביד מלך אשור </verse>
        <verse osisID="Isa.37.11"> יא  הנה אתה שמעת אשר עשו מלכי אשור לכל הארצות--להחרימם ואתה תנצל </verse>
        <verse osisID="Isa.37.12"> יב  ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר </verse>
        <verse osisID="Isa.37.13"> יג  איה מלך חמת ומלך ארפד ומלך לעיר ספרוים הנע ועוה </verse>
        <verse osisID="Isa.37.14"> יד  ויקח חזקיהו את הספרים מיד המלאכים ויקראהו ויעל בית יהוה ויפרשהו חזקיהו לפני יהוה  {ס} </verse>
        <verse osisID="Isa.37.15"> טו  ויתפלל חזקיהו אל יהוה לאמר </verse>
        <verse osisID="Isa.37.16"> טז  יהוה צבאות אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ </verse>
        <verse osisID="Isa.37.17"> יז  הטה יהוה אזנך ושמע פקח יהוה עינך וראה ושמע את כל דברי סנחריב אשר שלח לחרף אלהים חי </verse>
        <verse osisID="Isa.37.18"> יח  אמנם יהוה  החריבו מלכי אשור את כל הארצות--ואת ארצם </verse>
        <verse osisID="Isa.37.19"> יט  ונתן את אלהיהם באש  כי לא אלהים המה כי אם מעשה ידי אדם עץ ואבן--ויאבדום </verse>
        <verse osisID="Isa.37.20"> כ  ועתה יהוה אלהינו הושיענו מידו וידעו כל ממלכות הארץ כי אתה יהוה לבדך </verse>
        <verse osisID="Isa.37.21"> כא  וישלח ישעיהו בן אמוץ אל חזקיהו לאמר  כה אמר יהוה אלהי ישראל אשר התפללת אלי אל סנחריב מלך אשור </verse>
        <verse osisID="Isa.37.22"> כב  זה הדבר אשר דבר יהוה עליו  בזה לך לעגה לך בתולת בת ציון--אחריך ראש הניעה בת ירושלם </verse>
        <verse osisID="Isa.37.23"> כג  את מי חרפת וגדפת ועל מי הרימותה קול ותשא מרום עיניך אל קדוש ישראל </verse>
        <verse osisID="Isa.37.24"> כד  ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו </verse>
        <verse osisID="Isa.37.25"> כה  אני קרתי ושתיתי מים ואחרב בכף פעמי כל יארי מצור </verse>
        <verse osisID="Isa.37.26"> כו  הלוא שמעת למרחוק אותה עשיתי מימי קדם ויצרתיה עתה הבאתיה--ותהי להשאות גלים נצים ערים בצרות </verse>
        <verse osisID="Isa.37.27"> כז  וישביהן קצרי יד חתו ובשו היו עשב שדה וירק דשא חציר גגות ושדמה לפני קמה </verse>
        <verse osisID="Isa.37.28"> כח  ושבתך וצאתך ובואך ידעתי ואת התרגזך אלי </verse>
        <verse osisID="Isa.37.29"> כט  יען התרגזך אלי ושאננך עלה באזני--ושמתי חחי באפך ומתגי בשפתיך והשיבתיך בדרך אשר באת בה </verse>
        <verse osisID="Isa.37.30"> ל  וזה לך האות--אכול השנה ספיח ובשנה השנית שחיס ובשנה השלישית זרעו וקצרו ונטעו כרמים--ואכול (ואכלו) פרים </verse>
        <verse osisID="Isa.37.31"> לא  ויספה פליטת בית יהודה הנשארה--שרש למטה ועשה פרי למעלה </verse>
        <verse osisID="Isa.37.32"> לב  כי מירושלם תצא שארית ופליטה מהר ציון קנאת יהוה צבאות תעשה זאת  {ס} </verse>
        <verse osisID="Isa.37.33"> לג  לכן כה אמר יהוה אל מלך אשור לא יבוא אל העיר הזאת ולא יורה שם חץ ולא יקדמנה מגן ולא ישפך עליה סללה </verse>
        <verse osisID="Isa.37.34"> לד  בדרך אשר בא בה ישוב ואל העיר הזאת לא יבוא נאם יהוה </verse>
        <verse osisID="Isa.37.35"> לה  וגנותי על העיר הזאת להושיעה--למעני ולמען דוד עבדי  {ס} </verse>
        <verse osisID="Isa.37.36"> לו  ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים </verse>
        <verse osisID="Isa.37.37"> לז  ויסע וילך וישב סנחריב מלך אשור וישב בנינוה </verse>
        <verse osisID="Isa.37.38"> לח  ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר חדן בנו תחתיו  {ס} </verse>
      </chapter>
      <chapter osisID="Isa.38">
        <verse osisID="Isa.38.1"> א  בימים ההם חלה חזקיהו למות ויבוא אליו ישעיהו בן אמוץ הנביא ויאמר אליו כה אמר יהוה צו לביתך--כי מת אתה ולא תחיה </verse>
        <verse osisID="Isa.38.2"> ב  ויסב חזקיהו פניו אל הקיר ויתפלל אל יהוה </verse>
        <verse osisID="Isa.38.3"> ג  ויאמר אנה יהוה זכר נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול  {ס} </verse>
        <verse osisID="Isa.38.4"> ד  ויהי דבר יהוה אל ישעיהו לאמר </verse>
        <verse osisID="Isa.38.5"> ה  הלוך ואמרת אל חזקיהו כה אמר יהוה אלהי דוד אביך שמעתי את תפלתך ראיתי את דמעתך הנני יוסף על ימיך חמש עשרה שנה </verse>
        <verse osisID="Isa.38.6"> ו  ומכף מלך אשור אצילך ואת העיר הזאת וגנותי על העיר הזאת </verse>
        <verse osisID="Isa.38.7"> ז  וזה לך האות מאת יהוה אשר יעשה יהוה את הדבר הזה אשר דבר </verse>
        <verse osisID="Isa.38.8"> ח  הנני משיב את צל המעלות אשר ירדה במעלות אחז בשמש אחרנית--עשר מעלות ותשב השמש עשר מעלות במעלות אשר ירדה  {ס} </verse>
        <verse osisID="Isa.38.9"> ט  מכתב לחזקיהו מלך יהודה בחלתו ויחי מחליו </verse>
        <verse osisID="Isa.38.10"> י  אני אמרתי בדמי ימי אלכה--בשערי שאול פקדתי יתר שנותי </verse>
        <verse osisID="Isa.38.11"> יא  אמרתי לא אראה יה יה בארץ החיים לא אביט אדם עוד עם יושבי חדל </verse>
        <verse osisID="Isa.38.12"> יב  דורי נסע ונגלה מני--כאהל רעי קפדתי כארג חיי מדלה יבצעני מיום עד לילה תשלימני </verse>
        <verse osisID="Isa.38.13"> יג  שויתי עד בקר כארי כן ישבר כל עצמותי מיום עד לילה תשלימני </verse>
        <verse osisID="Isa.38.14"> יד  כסוס עגור כן אצפצף אהגה כיונה דלו עיני למרום אדני עשקה לי ערבני </verse>
        <verse osisID="Isa.38.15"> טו  מה אדבר ואמר לי והוא עשה אדדה כל שנותי על מר נפשי </verse>
        <verse osisID="Isa.38.16"> טז  אדני עליהם יחיו ולכל בהן חיי רוחי ותחלימני והחיני </verse>
        <verse osisID="Isa.38.17"> יז  הנה לשלום מר לי מר ואתה חשקת נפשי משחת בלי כי השלכת אחרי גוך כל חטאי </verse>
        <verse osisID="Isa.38.18"> יח  כי לא שאול תודך מות יהללך לא ישברו יורדי בור אל אמתך </verse>
        <verse osisID="Isa.38.19"> יט  חי חי הוא יודך כמוני היום אב לבנים יודיע אל אמתך </verse>
        <verse osisID="Isa.38.20"> כ  יהוה להושיעני ונגנותי ננגן כל ימי חיינו על בית יהוה </verse>
        <verse osisID="Isa.38.21"> כא  ויאמר ישעיהו ישאו דבלת תאנים וימרחו על השחין ויחי </verse>
        <verse osisID="Isa.38.22"> כב  ויאמר חזקיהו מה אות  כי אעלה בית יהוה  {ס} </verse>
      </chapter>
      <chapter osisID="Isa.39">
        <verse osisID="Isa.39.1"> א  בעת ההיא שלח מרדך בלאדן בן בלאדן מלך בבל ספרים ומנחה--אל חזקיהו וישמע כי חלה ויחזק </verse>
        <verse osisID="Isa.39.2"> ב  וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב ואת כל בית כליו ואת כל אשר נמצא באצרתיו  לא היה דבר אשר לא הראם חזקיהו בביתו--ובכל ממשלתו  {ס} </verse>
        <verse osisID="Isa.39.3"> ג  ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל </verse>
        <verse osisID="Isa.39.4"> ד  ויאמר מה ראו בביתך ויאמר חזקיהו את כל אשר בביתי ראו--לא היה דבר אשר לא הראיתים באוצרתי </verse>
        <verse osisID="Isa.39.5"> ה  ויאמר ישעיהו אל חזקיהו  שמע דבר יהוה צבאות </verse>
        <verse osisID="Isa.39.6"> ו  הנה ימים באים ונשא כל אשר בביתך ואשר אצרו אבתיך עד היום הזה בבל  לא יותר דבר אמר יהוה </verse>
        <verse osisID="Isa.39.7"> ז  ומבניך אשר יצאו ממך אשר תוליד--יקחו והיו סריסים בהיכל מלך בבל </verse>
        <verse osisID="Isa.39.8"> ח  ויאמר חזקיהו אל ישעיהו טוב דבר יהוה אשר דברת ויאמר כי יהיה שלום ואמת בימי  {פ} </verse>
      </chapter>
      <chapter osisID="Isa.40">
        <verse osisID="Isa.40.1"> א  נחמו נחמו עמי--יאמר אלהיכם </verse>
        <verse osisID="Isa.40.2"> ב  דברו על לב ירושלם וקראו אליה--כי מלאה צבאה כי נרצה עונה  כי לקחה מיד יהוה כפלים בכל חטאתיה  {ס} </verse>
        <verse osisID="Isa.40.3"> ג  קול קורא--במדבר פנו דרך יהוה ישרו בערבה מסלה לאלהינו </verse>
        <verse osisID="Isa.40.4"> ד  כל גיא ינשא וכל הר וגבעה ישפלו והיה העקב למישור והרכסים לבקעה </verse>
        <verse osisID="Isa.40.5"> ה  ונגלה כבוד יהוה וראו כל בשר יחדו כי פי יהוה דבר  {פ} </verse>
        <verse osisID="Isa.40.6"> ו  קול אמר קרא ואמר מה אקרא כל הבשר חציר וכל חסדו כציץ השדה </verse>
        <verse osisID="Isa.40.7"> ז  יבש חציר נבל ציץ כי רוח יהוה נשבה בו אכן חציר העם </verse>
        <verse osisID="Isa.40.8"> ח  יבש חציר נבל ציץ ודבר אלהינו יקום לעולם  {ס} </verse>
        <verse osisID="Isa.40.9"> ט  על הר גבה עלי לך מבשרת ציון הרימי בכח קולך מבשרת ירושלם הרימי אל תיראי אמרי לערי יהודה הנה אלהיכם </verse>
        <verse osisID="Isa.40.10"> י  הנה אדני יהוה בחזק יבוא וזרעו משלה לו הנה שכרו אתו ופעלתו לפניו </verse>
        <verse osisID="Isa.40.11"> יא  כרעה עדרו ירעה בזרעו יקבץ טלאים ובחיקו ישא עלות ינהל  {ס} </verse>
        <verse osisID="Isa.40.12"> יב  מי מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים </verse>
        <verse osisID="Isa.40.13"> יג  מי תכן את רוח יהוה ואיש עצתו יודיענו </verse>
        <verse osisID="Isa.40.14"> יד  את מי נועץ ויבינהו וילמדהו בארח משפט וילמדהו דעת ודרך תבונות יודיענו </verse>
        <verse osisID="Isa.40.15"> טו  הן גוים כמר מדלי וכשחק מאזנים נחשבו הן איים כדק יטול </verse>
        <verse osisID="Isa.40.16"> טז  ולבנון אין די בער וחיתו--אין די עולה  {פ} </verse>
        <verse osisID="Isa.40.17"> יז  כל הגוים כאין נגדו מאפס ותהו נחשבו לו </verse>
        <verse osisID="Isa.40.18"> יח  ואל מי תדמיון אל ומה דמות תערכו לו </verse>
        <verse osisID="Isa.40.19"> יט  הפסל נסך חרש וצרף בזהב ירקענו ורתקות כסף צורף </verse>
        <verse osisID="Isa.40.20"> כ  המסכן תרומה עץ לא ירקב יבחר חרש חכם יבקש לו להכין פסל לא ימוט  {ס} </verse>
        <verse osisID="Isa.40.21"> כא  הלוא תדעו הלוא תשמעו הלוא הגד מראש לכם הלוא הבינותם מוסדות הארץ </verse>
        <verse osisID="Isa.40.22"> כב  הישב על חוג הארץ וישביה כחגבים הנוטה כדק שמים וימתחם כאהל לשבת </verse>
        <verse osisID="Isa.40.23"> כג  הנותן רוזנים לאין שפטי ארץ כתהו עשה </verse>
        <verse osisID="Isa.40.24"> כד  אף בל נטעו אף בל זרעו--אף בל שרש בארץ גזעם וגם נשף בהם ויבשו וסערה כקש תשאם  {ס} </verse>
        <verse osisID="Isa.40.25"> כה  ואל מי תדמיוני ואשוה--יאמר קדוש </verse>
        <verse osisID="Isa.40.26"> כו  שאו מרום עיניכם וראו מי ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר  {ס} </verse>
        <verse osisID="Isa.40.27"> כז  למה תאמר יעקב ותדבר ישראל  נסתרה דרכי מיהוה ומאלהי משפטי יעבור </verse>
        <verse osisID="Isa.40.28"> כח  הלוא ידעת אם לא שמעת אלהי עולם יהוה בורא קצות הארץ--לא ייעף ולא ייגע  אין חקר לתבונתו </verse>
        <verse osisID="Isa.40.29"> כט  נתן ליעף כח ולאין אונים עצמה ירבה </verse>
        <verse osisID="Isa.40.30"> ל  ויעפו נערים ויגעו ובחורים כשול יכשלו </verse>
        <verse osisID="Isa.40.31"> לא  וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו  {ס} </verse>
      </chapter>
      <chapter osisID="Isa.41">
        <verse osisID="Isa.41.1"> א  החרישו אלי איים ולאמים יחליפו כח יגשו אז ידברו יחדו למשפט נקרבה </verse>
        <verse osisID="Isa.41.2"> ב  מי העיר ממזרח צדק יקראהו לרגלו יתן לפניו גוים ומלכים ירד--יתן כעפר חרבו כקש נדף קשתו </verse>
        <verse osisID="Isa.41.3"> ג  ירדפם יעבור שלום ארח ברגליו לא יבוא </verse>
        <verse osisID="Isa.41.4"> ד  מי פעל ועשה קרא הדרות מראש  אני יהוה ראשון ואת אחרנים אני הוא </verse>
        <verse osisID="Isa.41.5"> ה  ראו איים ויראו קצות הארץ יחרדו קרבו ויאתיון </verse>
        <verse osisID="Isa.41.6"> ו  איש את רעהו יעזרו ולאחיו יאמר חזק </verse>
        <verse osisID="Isa.41.7"> ז  ויחזק חרש את צרף מחליק פטיש את הולם פעם אמר לדבק טוב הוא ויחזקהו במסמרים לא ימוט  {ס} </verse>
        <verse osisID="Isa.41.8"> ח  ואתה ישראל עבדי יעקב אשר בחרתיך זרע אברהם אהבי </verse>
        <verse osisID="Isa.41.9"> ט  אשר החזקתיך מקצות הארץ ומאציליה קראתיך ואמר לך עבדי אתה בחרתיך ולא מאסתיך </verse>
        <verse osisID="Isa.41.10"> י  אל תירא כי עמך אני אל תשתע כי אני אלהיך אמצתיך אף עזרתיך--אף תמכתיך בימין צדקי </verse>
        <verse osisID="Isa.41.11"> יא  הן יבשו ויכלמו כל הנחרים בך יהיו כאין ויאבדו אנשי ריבך </verse>
        <verse osisID="Isa.41.12"> יב  תבקשם ולא תמצאם אנשי מצתך יהיו כאין וכאפס אנשי מלחמתך </verse>
        <verse osisID="Isa.41.13"> יג  כי אני יהוה אלהיך--מחזיק ימינך האמר לך אל תירא אני עזרתיך  {ס} </verse>
        <verse osisID="Isa.41.14"> יד  אל תיראי תולעת יעקב מתי ישראל אני עזרתיך נאם יהוה וגאלך קדוש ישראל </verse>
        <verse osisID="Isa.41.15"> טו  הנה שמתיך למורג חרוץ חדש--בעל פיפיות תדוש הרים ותדק וגבעות כמץ תשים </verse>
        <verse osisID="Isa.41.16"> טז  תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל  {ס} </verse>
        <verse osisID="Isa.41.17"> יז  העניים והאביונים מבקשים מים ואין--לשונם בצמא נשתה אני יהוה אענם אלהי ישראל לא אעזבם </verse>
        <verse osisID="Isa.41.18"> יח  אפתח על שפיים נהרות ובתוך בקעות מעינות אשים מדבר לאגם מים וארץ ציה למוצאי מים </verse>
        <verse osisID="Isa.41.19"> יט  אתן במדבר ארז שטה והדס ועץ שמן אשים בערבה ברוש תדהר ותאשור--יחדו </verse>
        <verse osisID="Isa.41.20"> כ  למען יראו וידעו וישימו וישכילו יחדו--כי יד יהוה עשתה זאת וקדוש ישראל בראה  {פ} </verse>
        <verse osisID="Isa.41.21"> כא  קרבו ריבכם יאמר יהוה הגישו עצמותיכם יאמר מלך יעקב </verse>
        <verse osisID="Isa.41.22"> כב  יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו </verse>
        <verse osisID="Isa.41.23"> כג  הגידו האתיות לאחור ונדעה כי אלהים אתם אף תיטיבו ותרעו ונשתעה ונרא (ונראה) יחדו </verse>
        <verse osisID="Isa.41.24"> כד  הן אתם מאין ופעלכם מאפע תועבה יבחר בכם  {פ} </verse>
        <verse osisID="Isa.41.25"> כה  העירותי מצפון ויאת ממזרח שמש יקרא בשמי ויבא סגנים כמו חמר וכמו יוצר ירמס טיט </verse>
        <verse osisID="Isa.41.26"> כו  מי הגיד מראש ונדעה ומלפנים ונאמר צדיק אף אין מגיד אף אין משמיע--אף אין שמע אמריכם </verse>
        <verse osisID="Isa.41.27"> כז  ראשון לציון הנה הנם ולירושלם מבשר אתן </verse>
        <verse osisID="Isa.41.28"> כח  וארא ואין איש ומאלה ואין יועץ ואשאלם וישיבו דבר </verse>
        <verse osisID="Isa.41.29"> כט  הן כלם און אפס מעשיהם רוח ותהו נסכיהם  {פ} </verse>
      </chapter>
      <chapter osisID="Isa.42">
        <verse osisID="Isa.42.1"> א  הן עבדי אתמך בו בחירי רצתה נפשי נתתי רוחי עליו משפט לגוים יוציא </verse>
        <verse osisID="Isa.42.2"> ב  לא יצעק ולא ישא ולא ישמיע בחוץ קולו </verse>
        <verse osisID="Isa.42.3"> ג  קנה רצוץ לא ישבור ופשתה כהה לא יכבנה לאמת יוציא משפט </verse>
        <verse osisID="Isa.42.4"> ד  לא יכהה ולא ירוץ עד ישים בארץ משפט ולתורתו איים ייחלו  {פ} </verse>
        <verse osisID="Isa.42.5"> ה  כה אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה </verse>
        <verse osisID="Isa.42.6"> ו  אני יהוה קראתיך בצדק ואחזק בידך ואצרך ואתנך לברית עם--לאור גוים </verse>
        <verse osisID="Isa.42.7"> ז  לפקח עינים עורות להוציא ממסגר אסיר מבית כלא ישבי חשך </verse>
        <verse osisID="Isa.42.8"> ח  אני יהוה הוא שמי וכבודי לאחר לא אתן ותהלתי לפסילים </verse>
        <verse osisID="Isa.42.9"> ט  הראשנות הנה באו וחדשות אני מגיד בטרם תצמחנה אשמיע אתכם  {פ} </verse>
        <verse osisID="Isa.42.10"> י  שירו ליהוה שיר חדש תהלתו מקצה הארץ יורדי הים ומלאו איים וישביהם </verse>
        <verse osisID="Isa.42.11"> יא  ישאו מדבר ועריו חצרים תשב קדר ירנו ישבי סלע מראש הרים יצוחו </verse>
        <verse osisID="Isa.42.12"> יב  ישימו ליהוה כבוד ותהלתו באיים יגידו </verse>
        <verse osisID="Isa.42.13"> יג  יהוה כגבור יצא כאיש מלחמות יעיר קנאה יריע אף יצריח--על איביו יתגבר  {ס} </verse>
        <verse osisID="Isa.42.14"> יד  החשיתי מעולם--אחריש אתאפק כיולדה אפעה אשם ואשאף יחד </verse>
        <verse osisID="Isa.42.15"> טו  אחריב הרים וגבעות וכל עשבם אוביש ושמתי נהרות לאיים ואגמים אוביש </verse>
        <verse osisID="Isa.42.16"> טז  והולכתי עורים בדרך לא ידעו--בנתיבות לא ידעו אדריכם אשים מחשך לפניהם לאור ומעקשים למישור--אלה הדברים עשיתם ולא עזבתים </verse>
        <verse osisID="Isa.42.17"> יז  נסגו אחור יבשו בשת הבטחים בפסל האמרים למסכה אתם אלהינו  {פ} </verse>
        <verse osisID="Isa.42.18"> יח  החרשים שמעו והעורים הביטו לראות </verse>
        <verse osisID="Isa.42.19"> יט  מי עור כי אם עבדי וחרש כמלאכי אשלח מי עור כמשלם ועור כעבד יהוה </verse>
        <verse osisID="Isa.42.20"> כ  ראית (ראות) רבות ולא תשמר פקוח אזנים ולא ישמע </verse>
        <verse osisID="Isa.42.21"> כא  יהוה חפץ למען צדקו יגדיל תורה ויאדיר </verse>
        <verse osisID="Isa.42.22"> כב  והוא עם בזוז ושסוי הפח בחורים כלם ובבתי כלאים החבאו היו לבז ואין מציל משסה ואין אמר השב </verse>
        <verse osisID="Isa.42.23"> כג  מי בכם יאזין זאת יקשב וישמע לאחור </verse>
        <verse osisID="Isa.42.24"> כד  מי נתן למשוסה (למשסה) יעקב וישראל לבזזים הלוא יהוה  זו חטאנו לו ולא אבו בדרכיו הלוך ולא שמעו בתורתו </verse>
        <verse osisID="Isa.42.25"> כה  וישפך עליו חמה אפו ועזוז מלחמה ותלהטהו מסביב ולא ידע ותבער בו ולא ישים על לב </verse>
      </chapter>
      <chapter osisID="Isa.43">
        <verse osisID="Isa.43.1"> א  ועתה כה אמר יהוה בראך יעקב ויצרך ישראל  אל תירא כי גאלתיך קראתי בשמך לי אתה </verse>
        <verse osisID="Isa.43.2"> ב  כי תעבר במים אתך אני ובנהרות לא ישטפוך  כי תלך במו אש לא תכוה ולהבה לא תבער בך </verse>
        <verse osisID="Isa.43.3"> ג  כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך </verse>
        <verse osisID="Isa.43.4"> ד  מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך </verse>
        <verse osisID="Isa.43.5"> ה  אל תירא כי אתך אני  ממזרח אביא זרעך וממערב אקבצך </verse>
        <verse osisID="Isa.43.6"> ו  אמר לצפון תני ולתימן אל תכלאי הביאי בני מרחוק ובנותי מקצה הארץ </verse>
        <verse osisID="Isa.43.7"> ז  כל הנקרא בשמי ולכבודי בראתיו  יצרתיו אף עשיתיו </verse>
        <verse osisID="Isa.43.8"> ח  הוציא עם עור ועינים יש וחרשים ואזנים למו </verse>
        <verse osisID="Isa.43.9"> ט  כל הגוים נקבצו יחדו ויאספו לאמים--מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת </verse>
        <verse osisID="Isa.43.10"> י  אתם עדי נאם יהוה ועבדי אשר בחרתי  למען תדעו ותאמינו לי ותבינו כי אני הוא--לפני לא נוצר אל ואחרי לא יהיה  {ס} </verse>
        <verse osisID="Isa.43.11"> יא  אנכי אנכי יהוה ואין מבלעדי מושיע </verse>
        <verse osisID="Isa.43.12"> יב  אנכי הגדתי והושעתי והשמעתי--ואין בכם זר ואתם עדי נאם יהוה ואני אל </verse>
        <verse osisID="Isa.43.13"> יג  גם מיום אני הוא ואין מידי מציל אפעל ומי ישיבנה  {ס} </verse>
        <verse osisID="Isa.43.14"> יד  כה אמר יהוה גאלכם קדוש ישראל  למענכם שלחתי בבלה והורדתי בריחים כלם וכשדים באניות רנתם </verse>
        <verse osisID="Isa.43.15"> טו  אני יהוה קדושכם בורא ישראל מלככם  {ס} </verse>
        <verse osisID="Isa.43.16"> טז  כה אמר יהוה הנותן בים דרך ובמים עזים נתיבה </verse>
        <verse osisID="Isa.43.17"> יז  המוציא רכב וסוס חיל ועזוז יחדו ישכבו בל יקומו דעכו כפשתה כבו </verse>
        <verse osisID="Isa.43.18"> יח  אל תזכרו ראשנות וקדמניות אל תתבננו </verse>
        <verse osisID="Isa.43.19"> יט  הנני עשה חדשה עתה תצמח הלוא תדעוה אף אשים במדבר דרך בישמון נהרות </verse>
        <verse osisID="Isa.43.20"> כ  תכבדני חית השדה תנים ובנות יענה  כי נתתי במדבר מים נהרות בישימן להשקות עמי בחירי </verse>
        <verse osisID="Isa.43.21"> כא  עם זו יצרתי לי תהלתי יספרו  {ס} </verse>
        <verse osisID="Isa.43.22"> כב  ולא אתי קראת יעקב  כי יגעת בי ישראל </verse>
        <verse osisID="Isa.43.23"> כג  לא הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה </verse>
        <verse osisID="Isa.43.24"> כד  לא קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך </verse>
        <verse osisID="Isa.43.25"> כה  אנכי אנכי הוא מחה פשעיך למעני  וחטאתיך לא אזכר </verse>
        <verse osisID="Isa.43.26"> כו  הזכירני נשפטה יחד ספר אתה למען תצדק </verse>
        <verse osisID="Isa.43.27"> כז  אביך הראשון חטא ומליציך פשעו בי </verse>
        <verse osisID="Isa.43.28"> כח  ואחלל שרי קדש ואתנה לחרם יעקב וישראל לגדופים  {פ} </verse>
      </chapter>
      <chapter osisID="Isa.44">
        <verse osisID="Isa.44.1"> א  ועתה שמע יעקב עבדי וישראל בחרתי בו </verse>
        <verse osisID="Isa.44.2"> ב  כה אמר יהוה עשך ויצרך מבטן יעזרך  אל תירא עבדי יעקב וישרון בחרתי בו </verse>
        <verse osisID="Isa.44.3"> ג  כי אצק מים על צמא ונזלים על יבשה אצק רוחי על זרעך וברכתי על צאצאיך </verse>
        <verse osisID="Isa.44.4"> ד  וצמחו בבין חציר כערבים על יבלי מים </verse>
        <verse osisID="Isa.44.5"> ה  זה יאמר ליהוה אני וזה יקרא בשם יעקב וזה יכתב ידו ליהוה ובשם ישראל יכנה  {פ} </verse>
        <verse osisID="Isa.44.6"> ו  כה אמר יהוה מלך ישראל וגאלו יהוה צבאות  אני ראשון ואני אחרון ומבלעדי אין אלהים </verse>
        <verse osisID="Isa.44.7"> ז  ומי כמוני יקרא ויגידה ויערכה לי משומי עם עולם ואתיות ואשר תבאנה יגידו למו </verse>
        <verse osisID="Isa.44.8"> ח  אל תפחדו ואל תרהו--הלא מאז השמעתיך והגדתי ואתם עדי היש אלוה מבלעדי ואין צור בל ידעתי </verse>
        <verse osisID="Isa.44.9"> ט  יצרי פסל כלם תהו וחמודיהם בל יועילו ועדיהם המה בל יראו ובל ידעו--למען יבשו </verse>
        <verse osisID="Isa.44.10"> י  מי יצר אל ופסל נסך--לבלתי הועיל </verse>
        <verse osisID="Isa.44.11"> יא  הן כל חבריו יבשו וחרשים המה מאדם יתקבצו כלם יעמדו יפחדו יבשו יחד </verse>
        <verse osisID="Isa.44.12"> יב  חרש ברזל מעצד ופעל בפחם ובמקבות יצרהו ויפעלהו בזרוע כחו--גם רעב ואין כח לא שתה מים וייעף </verse>
        <verse osisID="Isa.44.13"> יג  חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית </verse>
        <verse osisID="Isa.44.14"> יד  לכרת לו ארזים--ויקח תרזה ואלון ויאמץ לו בעצי יער נטע ארן וגשם יגדל </verse>
        <verse osisID="Isa.44.15"> טו  והיה לאדם לבער ויקח מהם ויחם אף ישיק ואפה לחם אף יפעל אל וישתחו עשהו פסל ויסגד למו </verse>
        <verse osisID="Isa.44.16"> טז  חציו שרף במו אש על חציו בשר יאכל יצלה צלי וישבע אף יחם ויאמר האח חמותי ראיתי אור </verse>
        <verse osisID="Isa.44.17"> יז  ושאריתו לאל עשה לפסלו יסגוד (יסגד) לו וישתחו ויתפלל אליו ויאמר הצילני כי אלי אתה </verse>
        <verse osisID="Isa.44.18"> יח  לא ידעו ולא יבינו  כי טח מראות עיניהם מהשכיל לבתם </verse>
        <verse osisID="Isa.44.19"> יט  ולא ישיב אל לבו ולא דעת ולא תבונה לאמר חציו שרפתי במו אש ואף אפיתי על גחליו לחם אצלה בשר ואכל ויתרו לתועבה אעשה לבול עץ אסגוד </verse>
        <verse osisID="Isa.44.20"> כ  רעה אפר לב הותל הטהו ולא יציל את נפשו ולא יאמר הלוא שקר בימיני  {ס} </verse>
        <verse osisID="Isa.44.21"> כא  זכר אלה יעקב וישראל כי עבדי אתה יצרתיך עבד לי אתה ישראל לא תנשני </verse>
        <verse osisID="Isa.44.22"> כב  מחיתי כעב פשעיך וכענן חטאותיך שובה אלי כי גאלתיך </verse>
        <verse osisID="Isa.44.23"> כג  רנו שמים כי עשה יהוה הריעו תחתיות ארץ פצחו הרים רנה יער וכל עץ בו  כי גאל יהוה יעקב ובישראל יתפאר  {ס} </verse>
        <verse osisID="Isa.44.24"> כד  כה אמר יהוה גאלך ויצרך מבטן  אנכי יהוה עשה כל--נטה שמים לבדי רקע הארץ מי אתי (מאתי) </verse>
        <verse osisID="Isa.44.25"> כה  מפר אתות בדים וקסמים יהולל משיב חכמים אחור ודעתם יסכל </verse>
        <verse osisID="Isa.44.26"> כו  מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם </verse>
        <verse osisID="Isa.44.27"> כז  האמר לצולה חרבי ונהרתיך אוביש </verse>
        <verse osisID="Isa.44.28"> כח  האמר לכורש רעי וכל חפצי ישלם ולאמר לירושלם תבנה והיכל תוסד  {פ} </verse>
      </chapter>
      <chapter osisID="Isa.45">
        <verse osisID="Isa.45.1"> א  כה אמר יהוה למשיחו לכורש אשר החזקתי בימינו לרד לפניו גוים ומתני מלכים אפתח--לפתח לפניו דלתים ושערים לא יסגרו </verse>
        <verse osisID="Isa.45.2"> ב  אני לפניך אלך והדורים אושר (אישר) דלתות נחושה אשבר ובריחי ברזל אגדע </verse>
        <verse osisID="Isa.45.3"> ג  ונתתי לך אוצרות חשך ומטמני מסתרים  למען תדע כי אני יהוה הקורא בשמך--אלהי ישראל </verse>
        <verse osisID="Isa.45.4"> ד  למען עבדי יעקב וישראל בחירי ואקרא לך בשמך אכנך ולא ידעתני </verse>
        <verse osisID="Isa.45.5"> ה  אני יהוה ואין עוד זולתי אין אלהים אאזרך ולא ידעתני </verse>
        <verse osisID="Isa.45.6"> ו  למען ידעו ממזרח שמש וממערבה כי אפס בלעדי  אני יהוה ואין עוד </verse>
        <verse osisID="Isa.45.7"> ז  יוצר אור ובורא חשך עשה שלום ובורא רע אני יהוה עשה כל אלה  {פ} </verse>
        <verse osisID="Isa.45.8"> ח  הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד--אני יהוה בראתיו  {ס} </verse>
        <verse osisID="Isa.45.9"> ט  הוי רב את יצרו--חרש את חרשי אדמה היאמר חמר ליצרו מה תעשה ופעלך אין ידים לו  {ס} </verse>
        <verse osisID="Isa.45.10"> י  הוי אמר לאב מה תוליד ולאשה מה תחילין  {ס} </verse>
        <verse osisID="Isa.45.11"> יא  כה אמר יהוה קדוש ישראל ויצרו  האתיות שאלוני על בני ועל פעל ידי תצוני </verse>
        <verse osisID="Isa.45.12"> יב  אנכי עשיתי ארץ ואדם עליה בראתי אני ידי נטו שמים וכל צבאם צויתי </verse>
        <verse osisID="Isa.45.13"> יג  אנכי העירתהו בצדק וכל דרכיו אישר הוא יבנה עירי וגלותי ישלח--לא במחיר ולא בשחד אמר יהוה צבאות  {ס} </verse>
        <verse osisID="Isa.45.14"> יד  כה אמר יהוה יגיע מצרים וסחר כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים </verse>
        <verse osisID="Isa.45.15"> טו  אכן אתה אל מסתתר--אלהי ישראל מושיע </verse>
        <verse osisID="Isa.45.16"> טז  בושו וגם נכלמו כלם  יחדו הלכו בכלמה חרשי צירים </verse>
        <verse osisID="Isa.45.17"> יז  ישראל נושע ביהוה תשועת עולמים  לא תבשו ולא תכלמו עד עולמי עד  {פ} </verse>
        <verse osisID="Isa.45.18"> יח  כי כה אמר יהוה בורא השמים הוא האלהים יצר הארץ ועשה הוא כוננה--לא תהו בראה לשבת יצרה אני יהוה ואין עוד </verse>
        <verse osisID="Isa.45.19"> יט  לא בסתר דברתי במקום ארץ חשך--לא אמרתי לזרע יעקב תהו בקשוני אני יהוה דבר צדק מגיד מישרים </verse>
        <verse osisID="Isa.45.20"> כ  הקבצו ובאו התנגשו יחדו פליטי הגוים לא ידעו הנשאים את עץ פסלם ומתפללים אל אל לא יושיע </verse>
        <verse osisID="Isa.45.21"> כא  הגידו והגישו אף יועצו יחדו  מי השמיע זאת מקדם מאז הגידה הלוא אני יהוה ואין עוד אלהים מבלעדי--אל צדיק ומושיע אין זולתי </verse>
        <verse osisID="Isa.45.22"> כב  פנו אלי והושעו כל אפסי ארץ  כי אני אל ואין עוד </verse>
        <verse osisID="Isa.45.23"> כג  בי נשבעתי--יצא מפי צדקה דבר ולא ישוב  כי לי תכרע כל ברך תשבע כל לשון </verse>
        <verse osisID="Isa.45.24"> כד  אך ביהוה לי אמר צדקות ועז עדיו יבוא ויבשו כל הנחרים בו </verse>
        <verse osisID="Isa.45.25"> כה  ביהוה יצדקו ויתהללו כל זרע ישראל </verse>
      </chapter>
      <chapter osisID="Isa.46">
        <verse osisID="Isa.46.1"> א  כרע בל קרס נבו--היו עצביהם לחיה ולבהמה נשאתיכם עמוסות משא לעיפה </verse>
        <verse osisID="Isa.46.2"> ב  קרסו כרעו יחדו לא יכלו מלט משא ונפשם בשבי הלכה  {פ} </verse>
        <verse osisID="Isa.46.3"> ג  שמעו אלי בית יעקב וכל שארית בית ישראל--העמסים מני בטן הנשאים מני רחם </verse>
        <verse osisID="Isa.46.4"> ד  ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט  {ס} </verse>
        <verse osisID="Isa.46.5"> ה  למי תדמיוני ותשוו ותמשלוני ונדמה </verse>
        <verse osisID="Isa.46.6"> ו  הזלים זהב מכיס וכסף בקנה ישקלו ישכרו צורף ויעשהו אל יסגדו אף ישתחוו </verse>
        <verse osisID="Isa.46.7"> ז  ישאהו על כתף יסבלהו ויניחהו תחתיו ויעמד--ממקומו לא ימיש אף יצעק אליו ולא יענה מצרתו לא יושיענו  {ס} </verse>
        <verse osisID="Isa.46.8"> ח  זכרו זאת והתאששו השיבו פושעים על לב </verse>
        <verse osisID="Isa.46.9"> ט  זכרו ראשנות מעולם  כי אנכי אל ואין עוד אלהים ואפס כמוני </verse>
        <verse osisID="Isa.46.10"> י  מגיד מראשית אחרית ומקדם אשר לא נעשו אמר עצתי תקום וכל חפצי אעשה </verse>
        <verse osisID="Isa.46.11"> יא  קרא ממזרח עיט מארץ מרחק איש עצתו (עצתי) אף דברתי אף אביאנה--יצרתי אף אעשנה  {ס} </verse>
        <verse osisID="Isa.46.12"> יב  שמעו אלי אבירי לב--הרחוקים מצדקה </verse>
        <verse osisID="Isa.46.13"> יג  קרבתי צדקתי לא תרחק ותשועתי לא תאחר ונתתי בציון תשועה לישראל תפארתי  {ס} </verse>
      </chapter>
      <chapter osisID="Isa.47">
        <verse osisID="Isa.47.1"> א  רדי ושבי על עפר בתולת בת בבל--שבי לארץ אין כסא בת כשדים  כי לא תוסיפי יקראו לך רכה וענגה </verse>
        <verse osisID="Isa.47.2"> ב  קחי רחים וטחני קמח גלי צמתך חשפי שבל גלי שוק עברי נהרות </verse>
        <verse osisID="Isa.47.3"> ג  תגל ערותך--גם תראה חרפתך נקם אקח ולא אפגע אדם  {פ} </verse>
        <verse osisID="Isa.47.4"> ד  גאלנו יהוה צבאות שמו--קדוש ישראל </verse>
        <verse osisID="Isa.47.5"> ה  שבי דומם ובאי בחשך בת כשדים  כי לא תוסיפי יקראו לך גברת ממלכות </verse>
        <verse osisID="Isa.47.6"> ו  קצפתי על עמי חללתי נחלתי ואתנם בידך לא שמת להם רחמים--על זקן הכבדת עלך מאד </verse>
        <verse osisID="Isa.47.7"> ז  ותאמרי לעולם אהיה גברת--עד לא שמת אלה על לבך לא זכרת אחריתה  {פ} </verse>
        <verse osisID="Isa.47.8"> ח  ועתה שמעי זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול </verse>
        <verse osisID="Isa.47.9"> ט  ותבאנה לך שתי אלה רגע ביום אחד שכול ואלמן כתמם באו עליך ברב כשפיך בעצמת חבריך מאד </verse>
        <verse osisID="Isa.47.10"> י  ותבטחי ברעתך אמרת אין ראני--חכמתך ודעתך היא שובבתך ותאמרי בלבך אני ואפסי עוד </verse>
        <verse osisID="Isa.47.11"> יא  ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שאה לא תדעי </verse>
        <verse osisID="Isa.47.12"> יב  עמדי נא בחבריך וברב כשפיך באשר יגעת מנעוריך אולי תוכלי הועיל אולי תערוצי </verse>
        <verse osisID="Isa.47.13"> יג  נלאית ברב עצתיך יעמדו נא ויושיעך הברו (הברי) שמים החזים בכוכבים מודעים לחדשים מאשר יבאו עליך </verse>
        <verse osisID="Isa.47.14"> יד  הנה היו כקש אש שרפתם לא יצילו את נפשם מיד להבה אין גחלת לחמם אור לשבת נגדו </verse>
        <verse osisID="Isa.47.15"> טו  כן היו לך אשר יגעת סחריך מנעוריך איש לעברו תעו--אין מושיעך  {ס} </verse>
      </chapter>
      <chapter osisID="Isa.48">
        <verse osisID="Isa.48.1"> א  שמעו זאת בית יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו--לא באמת ולא בצדקה </verse>
        <verse osisID="Isa.48.2"> ב  כי מעיר הקדש נקראו ועל אלהי ישראל נסמכו  יהוה צבאות שמו  {ס} </verse>
        <verse osisID="Isa.48.3"> ג  הראשנות מאז הגדתי ומפי יצאו ואשמיעם פתאם עשיתי ותבאנה </verse>
        <verse osisID="Isa.48.4"> ד  מדעתי כי קשה אתה וגיד ברזל ערפך ומצחך נחושה </verse>
        <verse osisID="Isa.48.5"> ה  ואגיד לך מאז בטרם תבוא השמעתיך--פן תאמר עצבי עשם ופסלי ונסכי צום </verse>
        <verse osisID="Isa.48.6"> ו  שמעת חזה כלה ואתם הלוא תגידו  השמעתיך חדשות מעתה ונצרות ולא ידעתם </verse>
        <verse osisID="Isa.48.7"> ז  עתה נבראו ולא מאז ולפני יום ולא שמעתם--פן תאמר הנה ידעתין </verse>
        <verse osisID="Isa.48.8"> ח  גם לא שמעת גם לא ידעת--גם מאז לא פתחה אזנך  כי ידעתי בגוד תבגוד ופשע מבטן קרא לך </verse>
        <verse osisID="Isa.48.9"> ט  למען שמי אאריך אפי ותהלתי אחטם לך--לבלתי הכריתך </verse>
        <verse osisID="Isa.48.10"> י  הנה צרפתיך ולא בכסף בחרתיך בכור עני </verse>
        <verse osisID="Isa.48.11"> יא  למעני למעני אעשה כי איך יחל וכבודי לאחר לא אתן  {פ} </verse>
        <verse osisID="Isa.48.12"> יב  שמע אלי יעקב וישראל מקראי  אני הוא אני ראשון אף אני אחרון </verse>
        <verse osisID="Isa.48.13"> יג  אף ידי יסדה ארץ וימיני טפחה שמים קרא אני אליהם יעמדו יחדו </verse>
        <verse osisID="Isa.48.14"> יד  הקבצו כלכם ושמעו מי בהם הגיד את אלה יהוה אהבו--יעשה חפצו בבבל וזרעו כשדים </verse>
        <verse osisID="Isa.48.15"> טו  אני אני דברתי אף קראתיו הבאתיו והצליח דרכו </verse>
        <verse osisID="Isa.48.16"> טז  קרבו אלי שמעו זאת לא מראש בסתר דברתי--מעת היותה שם אני ועתה אדני יהוה שלחני--ורוחו  {פ} </verse>
        <verse osisID="Isa.48.17"> יז  כה אמר יהוה גאלך קדוש ישראל  אני יהוה אלהיך מלמדך להועיל מדריכך בדרך תלך </verse>
        <verse osisID="Isa.48.18"> יח  לוא הקשבת למצותי ויהי כנהר שלומך וצדקתך כגלי הים </verse>
        <verse osisID="Isa.48.19"> יט  ויהי כחול זרעך וצאצאי מעיך כמעתיו לא יכרת ולא ישמד שמו מלפני  {ס} </verse>
        <verse osisID="Isa.48.20"> כ  צאו מבבל ברחו מכשדים בקול רנה הגידו השמיעו זאת הוציאוה עד קצה הארץ אמרו גאל יהוה עבדו יעקב </verse>
        <verse osisID="Isa.48.21"> כא  ולא צמאו בחרבות הוליכם--מים מצור הזיל למו ויבקע צור--ויזבו מים </verse>
        <verse osisID="Isa.48.22"> כב  אין שלום אמר יהוה לרשעים  {פ} </verse>
      </chapter>
      <chapter osisID="Isa.49">
        <verse osisID="Isa.49.1"> א  שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי </verse>
        <verse osisID="Isa.49.2"> ב  וישם פי כחרב חדה בצל ידו החביאני וישימני לחץ ברור באשפתו הסתירני </verse>
        <verse osisID="Isa.49.3"> ג  ויאמר לי עבדי אתה--ישראל אשר בך אתפאר </verse>
        <verse osisID="Isa.49.4"> ד  ואני אמרתי לריק יגעתי לתהו והבל כחי כליתי אכן משפטי את יהוה ופעלתי את אלהי  {ס} </verse>
        <verse osisID="Isa.49.5"> ה  ועתה אמר יהוה יוצרי מבטן לעבד לו לשובב יעקב אליו וישראל לא (לו) יאסף ואכבד בעיני יהוה ואלהי היה עזי </verse>
        <verse osisID="Isa.49.6"> ו  ויאמר נקל מהיותך לי עבד להקים את שבטי יעקב ונצירי (ונצורי) ישראל להשיב ונתתיך לאור גוים להיות ישועתי עד קצה הארץ  {ס} </verse>
        <verse osisID="Isa.49.7"> ז  כה אמר יהוה גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו--למען יהוה אשר נאמן קדש ישראל ויבחרך  {ס} </verse>
        <verse osisID="Isa.49.8"> ח  כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות </verse>
        <verse osisID="Isa.49.9"> ט  לאמר לאסורים צאו לאשר בחשך הגלו על דרכים ירעו ובכל שפיים מרעיתם </verse>
        <verse osisID="Isa.49.10"> י  לא ירעבו ולא יצמאו ולא יכם שרב ושמש  כי מרחמם ינהגם ועל מבועי מים ינהלם </verse>
        <verse osisID="Isa.49.11"> יא  ושמתי כל הרי לדרך ומסלתי ירמון </verse>
        <verse osisID="Isa.49.12"> יב  הנה אלה מרחוק יבאו והנה אלה מצפון ומים ואלה מארץ סינים </verse>
        <verse osisID="Isa.49.13"> יג  רנו שמים וגילי ארץ יפצחו (ופצחו) הרים רנה  כי נחם יהוה עמו וענייו ירחם  {ס} </verse>
        <verse osisID="Isa.49.14"> יד  ותאמר ציון עזבני יהוה ואדני שכחני </verse>
        <verse osisID="Isa.49.15"> טו  התשכח אשה עולה מרחם בן בטנה גם אלה תשכחנה ואנכי לא אשכחך </verse>
        <verse osisID="Isa.49.16"> טז  הן על כפים חקתיך חומתיך נגדי תמיד </verse>
        <verse osisID="Isa.49.17"> יז  מהרו בניך מהרסיך ומחריביך ממך יצאו </verse>
        <verse osisID="Isa.49.18"> יח  שאי סביב עיניך וראי כלם נקבצו באו לך חי אני נאם יהוה כי כלם כעדי תלבשי ותקשרים ככלה </verse>
        <verse osisID="Isa.49.19"> יט  כי חרבתיך ושממתיך וארץ הרסתך  כי עתה תצרי מיושב ורחקו מבלעיך </verse>
        <verse osisID="Isa.49.20"> כ  עוד יאמרו באזניך בני שכליך  צר לי המקום גשה לי ואשבה </verse>
        <verse osisID="Isa.49.21"> כא  ואמרת בלבבך מי ילד לי את אלה ואני שכולה וגלמודה גלה וסורה ואלה מי גדל--הן אני נשארתי לבדי אלה איפה הם  {פ} </verse>
        <verse osisID="Isa.49.22"> כב  כה אמר אדני יהוה הנה אשא אל גוים ידי ואל עמים ארים נסי והביאו בניך בחצן ובנתיך על כתף תנשאנה </verse>
        <verse osisID="Isa.49.23"> כג  והיו מלכים אמניך ושרותיהם מיניקתיך--אפים ארץ ישתחוו לך ועפר רגליך ילחכו וידעת כי אני יהוה אשר לא יבשו קוי  {ס} </verse>
        <verse osisID="Isa.49.24"> כד  היקח מגבור מלקוח ואם שבי צדיק ימלט  {ס} </verse>
        <verse osisID="Isa.49.25"> כה  כי כה אמר יהוה גם שבי גבור יקח ומלקוח עריץ ימלט ואת יריבך אנכי אריב ואת בניך אנכי אושיע </verse>
        <verse osisID="Isa.49.26"> כו  והאכלתי את מוניך את בשרם וכעסיס דמם ישכרון וידעו כל בשר כי אני יהוה מושיעך וגאלך אביר יעקב  {ס} </verse>
      </chapter>
      <chapter osisID="Isa.50">
        <verse osisID="Isa.50.1"> א  כה אמר יהוה אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם </verse>
        <verse osisID="Isa.50.2"> ב  מדוע באתי ואין איש קראתי ואין עונה--הקצור קצרה ידי מפדות ואם אין בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא </verse>
        <verse osisID="Isa.50.3"> ג  אלביש שמים קדרות ושק אשים כסותם  {פ} </verse>
        <verse osisID="Isa.50.4"> ד  אדני יהוה נתן לי לשון למודים לדעת לעות את יעף דבר יעיר בבקר בבקר יעיר לי אזן לשמע כלמודים </verse>
        <verse osisID="Isa.50.5"> ה  אדני יהוה פתח לי אזן ואנכי לא מריתי  אחור לא נסוגתי </verse>
        <verse osisID="Isa.50.6"> ו  גוי נתתי למכים ולחיי למרטים פני לא הסתרתי מכלמות ורק </verse>
        <verse osisID="Isa.50.7"> ז  ואדני יהוה יעזר לי על כן לא נכלמתי על כן שמתי פני כחלמיש ואדע כי לא אבוש </verse>
        <verse osisID="Isa.50.8"> ח  קרוב מצדיקי--מי יריב אתי נעמדה יחד מי בעל משפטי יגש אלי </verse>
        <verse osisID="Isa.50.9"> ט  הן אדני יהוה יעזר לי מי הוא ירשיעני הן כלם כבגד יבלו עש יאכלם  {ס} </verse>
        <verse osisID="Isa.50.10"> י  מי בכם ירא יהוה שמע בקול עבדו--אשר הלך חשכים ואין נגה לו יבטח בשם יהוה וישען באלהיו  {ס} </verse>
        <verse osisID="Isa.50.11"> יא  הן כלכם קדחי אש מאזרי זיקות לכו באור אשכם ובזיקות בערתם--מידי היתה זאת לכם למעצבה תשכבון  {ס} </verse>
      </chapter>
      <chapter osisID="Isa.51">
        <verse osisID="Isa.51.1"> א  שמעו אלי רדפי צדק מבקשי יהוה הביטו אל צור חצבתם ואל מקבת בור נקרתם </verse>
        <verse osisID="Isa.51.2"> ב  הביטו אל אברהם אביכם ואל שרה תחוללכם  כי אחד קראתיו ואברכהו וארבהו </verse>
        <verse osisID="Isa.51.3"> ג  כי נחם יהוה ציון נחם כל חרבתיה וישם מדברה כעדן וערבתה כגן יהוה ששון ושמחה ימצא בה תודה וקול זמרה  {ס} </verse>
        <verse osisID="Isa.51.4"> ד  הקשיבו אלי עמי ולאומי אלי האזינו  כי תורה מאתי תצא ומשפטי לאור עמים ארגיע </verse>
        <verse osisID="Isa.51.5"> ה  קרוב צדקי יצא ישעי וזרעי עמים ישפטו אלי איים יקוו ואל זרעי ייחלון </verse>
        <verse osisID="Isa.51.6"> ו  שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה--וישביה כמו כן ימותון וישועתי לעולם תהיה וצדקתי לא תחת  {פ} </verse>
        <verse osisID="Isa.51.7"> ז  שמעו אלי ידעי צדק עם תורתי בלבם  אל תיראו חרפת אנוש ומגדפתם אל תחתו </verse>
        <verse osisID="Isa.51.8"> ח  כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים  {ס} </verse>
        <verse osisID="Isa.51.9"> ט  עורי עורי לבשי עז זרוע יהוה--עורי כימי קדם דרות עולמים הלוא את היא המחצבת רהב מחוללת תנין </verse>
        <verse osisID="Isa.51.10"> י  הלוא את היא המחרבת ים מי תהום רבה השמה מעמקי ים--דרך לעבר גאולים </verse>
        <verse osisID="Isa.51.11"> יא  ופדויי יהוה ישובון ובאו ציון ברנה ושמחת עולם על ראשם ששון ושמחה ישיגון נסו יגון ואנחה  {ס} </verse>
        <verse osisID="Isa.51.12"> יב  אנכי אנכי הוא מנחמכם מי את ותיראי מאנוש ימות ומבן אדם חציר ינתן </verse>
        <verse osisID="Isa.51.13"> יג  ותשכח יהוה עשך נוטה שמים ויסד ארץ ותפחד תמיד כל היום מפני חמת המציק כאשר כונן להשחית ואיה חמת המציק </verse>
        <verse osisID="Isa.51.14"> יד  מהר צעה להפתח ולא ימות לשחת ולא יחסר לחמו </verse>
        <verse osisID="Isa.51.15"> טו  ואנכי יהוה אלהיך רגע הים ויהמו גליו יהוה צבאות שמו </verse>
        <verse osisID="Isa.51.16"> טז  ואשם דברי בפיך ובצל ידי כסיתיך לנטע שמים וליסד ארץ ולאמר לציון עמי אתה  {ס} </verse>
        <verse osisID="Isa.51.17"> יז  התעוררי התעוררי קומי ירושלם אשר שתית מיד יהוה את כוס חמתו את קבעת כוס התרעלה שתית--מצית </verse>
        <verse osisID="Isa.51.18"> יח  אין מנהל לה מכל בנים ילדה ואין מחזיק בידה מכל בנים גדלה </verse>
        <verse osisID="Isa.51.19"> יט  שתים הנה קראתיך מי ינוד לך השד והשבר והרעב והחרב מי אנחמך </verse>
        <verse osisID="Isa.51.20"> כ  בניך עלפו שכבו בראש כל חוצות--כתוא מכמר המלאים חמת יהוה גערת אלהיך </verse>
        <verse osisID="Isa.51.21"> כא  לכן שמעי נא זאת עניה ושכרת ולא מיין  {פ} </verse>
        <verse osisID="Isa.51.22"> כב  כה אמר אדניך יהוה ואלהיך יריב עמו הנה לקחתי מידך את כוס התרעלה--את קבעת כוס חמתי לא תוסיפי לשתותה עוד </verse>
        <verse osisID="Isa.51.23"> כג  ושמתיה ביד מוגיך אשר אמרו לנפשך שחי ונעברה ותשימי כארץ גוך וכחוץ לעברים  {פ} </verse>
      </chapter>
      <chapter osisID="Isa.52">
        <verse osisID="Isa.52.1"> א  עורי עורי לבשי עזך ציון  לבשי בגדי תפארתך ירושלם עיר הקדש--כי לא יוסיף יבא בך עוד ערל וטמא </verse>
        <verse osisID="Isa.52.2"> ב  התנערי מעפר קומי שבי ירושלם התפתחו (התפתחי) מוסרי צוארך שביה בת ציון  {ס} </verse>
        <verse osisID="Isa.52.3"> ג  כי כה אמר יהוה חנם נמכרתם ולא בכסף תגאלו  {ס} </verse>
        <verse osisID="Isa.52.4"> ד  כי כה אמר אדני יהוה מצרים ירד עמי בראשנה לגור שם ואשור באפס עשקו </verse>
        <verse osisID="Isa.52.5"> ה  ועתה מה לי פה נאם יהוה כי לקח עמי חנם משלו יהילילו נאם יהוה ותמיד כל היום שמי מנאץ </verse>
        <verse osisID="Isa.52.6"> ו  לכן ידע עמי שמי לכן ביום ההוא כי אני הוא המדבר הנני  {ס} </verse>
        <verse osisID="Isa.52.7"> ז  מה נאוו על ההרים רגלי מבשר משמיע שלום מבשר טוב--משמיע ישועה אמר לציון מלך אלהיך </verse>
        <verse osisID="Isa.52.8"> ח  קול צפיך נשאו קול יחדו ירננו  כי עין בעין יראו בשוב יהוה ציון </verse>
        <verse osisID="Isa.52.9"> ט  פצחו רננו יחדו חרבות ירושלם  כי נחם יהוה עמו גאל ירושלם </verse>
        <verse osisID="Isa.52.10"> י  חשף יהוה את זרוע קדשו לעיני כל הגוים וראו כל אפסי ארץ את ישועת אלהינו  {ס} </verse>
        <verse osisID="Isa.52.11"> יא  סורו סורו צאו משם טמא אל תגעו צאו מתוכה--הברו נשאי כלי יהוה </verse>
        <verse osisID="Isa.52.12"> יב  כי לא בחפזון תצאו ובמנוסה לא תלכון  כי הלך לפניכם יהוה ומאספכם אלהי ישראל  {ס} </verse>
        <verse osisID="Isa.52.13"> יג  הנה ישכיל עבדי ירום ונשא וגבה מאד </verse>
        <verse osisID="Isa.52.14"> יד  כאשר שממו עליך רבים כן משחת מאיש מראהו ותארו מבני אדם </verse>
        <verse osisID="Isa.52.15"> טו  כן יזה גוים רבים עליו יקפצו מלכים פיהם  כי אשר לא ספר להם ראו ואשר לא שמעו התבוננו  {ס} </verse>
      </chapter>
      <chapter osisID="Isa.53">
        <verse osisID="Isa.53.1"> א  מי האמין לשמעתנו וזרוע יהוה על מי נגלתה </verse>
        <verse osisID="Isa.53.2"> ב  ויעל כיונק לפניו וכשרש מארץ ציה--לא תאר לו ולא הדר ונראהו ולא מראה ונחמדהו </verse>
        <verse osisID="Isa.53.3"> ג  נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו </verse>
        <verse osisID="Isa.53.4"> ד  אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה </verse>
        <verse osisID="Isa.53.5"> ה  והוא מחלל מפשענו מדכא מעונתינו מוסר שלומנו עליו ובחברתו נרפא לנו </verse>
        <verse osisID="Isa.53.6"> ו  כלנו כצאן תעינו איש לדרכו פנינו ויהוה הפגיע בו את עון כלנו </verse>
        <verse osisID="Isa.53.7"> ז  נגש והוא נענה ולא יפתח פיו כשה לטבח יובל וכרחל לפני גזזיה נאלמה ולא יפתח פיו </verse>
        <verse osisID="Isa.53.8"> ח  מעצר וממשפט לקח ואת דורו מי ישוחח  כי נגזר מארץ חיים מפשע עמי נגע למו </verse>
        <verse osisID="Isa.53.9"> ט  ויתן את רשעים קברו ואת עשיר במתיו על לא חמס עשה ולא מרמה בפיו </verse>
        <verse osisID="Isa.53.10"> י  ויהוה חפץ דכאו החלי--אם תשים אשם נפשו יראה זרע יאריך ימים וחפץ יהוה בידו יצלח </verse>
        <verse osisID="Isa.53.11"> יא  מעמל נפשו יראה ישבע--בדעתו יצדיק צדיק עבדי לרבים ועונתם הוא יסבל </verse>
        <verse osisID="Isa.53.12"> יב  לכן אחלק לו ברבים ואת עצומים יחלק שלל תחת אשר הערה למות נפשו ואת פשעים נמנה והוא חטא רבים נשא ולפשעים יפגיע  {פ} </verse>
      </chapter>
      <chapter osisID="Isa.54">
        <verse osisID="Isa.54.1"> א  רני עקרה לא ילדה פצחי רנה וצהלי לא חלה כי רבים בני שוממה מבני בעולה אמר יהוה </verse>
        <verse osisID="Isa.54.2"> ב  הרחיבי מקום אהלך ויריעות משכנותיך יטו--אל תחשכי האריכי מיתריך ויתדתיך חזקי </verse>
        <verse osisID="Isa.54.3"> ג  כי ימין ושמאול תפרצי וזרעך גוים יירש וערים נשמות יושיבו </verse>
        <verse osisID="Isa.54.4"> ד  אל תיראי כי לא תבושי ואל תכלמי כי לא תחפירי  כי בשת עלומיך תשכחי וחרפת אלמנותיך לא תזכרי עוד </verse>
        <verse osisID="Isa.54.5"> ה  כי בעליך עשיך יהוה צבאות שמו וגאלך קדוש ישראל אלהי כל הארץ יקרא </verse>
        <verse osisID="Isa.54.6"> ו  כי כאשה עזובה ועצובת רוח קראך יהוה ואשת נעורים כי תמאס אמר אלהיך </verse>
        <verse osisID="Isa.54.7"> ז  ברגע קטן עזבתיך וברחמים גדלים אקבצך </verse>
        <verse osisID="Isa.54.8"> ח  בשצף קצף הסתרתי פני רגע ממך ובחסד עולם רחמתיך--אמר גאלך יהוה  {ס} </verse>
        <verse osisID="Isa.54.9"> ט  כי מי נח זאת לי אשר נשבעתי מעבר מי נח עוד על הארץ--כן נשבעתי מקצף עליך ומגער בך </verse>
        <verse osisID="Isa.54.10"> י  כי ההרים ימושו והגבעות תמוטינה--וחסדי מאתך לא ימוש וברית שלומי לא תמוט אמר מרחמך יהוה  {ס} </verse>
        <verse osisID="Isa.54.11"> יא  עניה סערה לא נחמה הנה אנכי מרביץ בפוך אבניך ויסדתיך בספירים </verse>
        <verse osisID="Isa.54.12"> יב  ושמתי כדכד שמשתיך ושעריך לאבני אקדח וכל גבולך לאבני חפץ </verse>
        <verse osisID="Isa.54.13"> יג  וכל בניך למודי יהוה ורב שלום בניך </verse>
        <verse osisID="Isa.54.14"> יד  בצדקה תכונני רחקי מעשק כי לא תיראי וממחתה כי לא תקרב אליך </verse>
        <verse osisID="Isa.54.15"> טו  הן גור יגור אפס מאותי--מי גר אתך עליך יפול </verse>
        <verse osisID="Isa.54.16"> טז  הן (הנה) אנכי בראתי חרש--נפח באש פחם ומוציא כלי למעשהו ואנכי בראתי משחית לחבל </verse>
        <verse osisID="Isa.54.17"> יז  כל כלי יוצר עליך לא יצלח וכל לשון תקום אתך למשפט תרשיעי זאת נחלת עבדי יהוה וצדקתם מאתי--נאם יהוה  {ס} </verse>
      </chapter>
      <chapter osisID="Isa.55">
        <verse osisID="Isa.55.1"> א  הוי כל צמא לכו למים ואשר אין לו כסף לכו שברו ואכלו ולכו שברו בלוא כסף ובלוא מחיר יין וחלב </verse>
        <verse osisID="Isa.55.2"> ב  למה תשקלו כסף בלוא לחם ויגיעכם בלוא לשבעה שמעו שמוע אלי ואכלו טוב ותתענג בדשן נפשכם </verse>
        <verse osisID="Isa.55.3"> ג  הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים </verse>
        <verse osisID="Isa.55.4"> ד  הן עד לאומים נתתיו נגיד ומצוה לאמים </verse>
        <verse osisID="Isa.55.5"> ה  הן גוי לא תדע תקרא וגוי לא ידעוך אליך ירוצו--למען יהוה אלהיך ולקדוש ישראל כי פארך  {ס} </verse>
        <verse osisID="Isa.55.6"> ו  דרשו יהוה בהמצאו קראהו בהיותו קרוב </verse>
        <verse osisID="Isa.55.7"> ז  יעזב רשע דרכו ואיש און מחשבתיו וישב אל יהוה וירחמהו ואל אלהינו כי ירבה לסלוח </verse>
        <verse osisID="Isa.55.8"> ח  כי לא מחשבותי מחשבותיכם ולא דרכיכם דרכי--נאם יהוה </verse>
        <verse osisID="Isa.55.9"> ט  כי גבהו שמים מארץ--כן גבהו דרכי מדרכיכם ומחשבתי ממחשבתיכם </verse>
        <verse osisID="Isa.55.10"> י  כי כאשר ירד הגשם והשלג מן השמים ושמה לא ישוב--כי אם הרוה את הארץ והולידה והצמיחה ונתן זרע לזרע ולחם לאכל </verse>
        <verse osisID="Isa.55.11"> יא  כן יהיה דברי אשר יצא מפי לא ישוב אלי ריקם  כי אם עשה את אשר חפצתי והצליח אשר שלחתיו </verse>
        <verse osisID="Isa.55.12"> יב  כי בשמחה תצאו ובשלום תובלון ההרים והגבעות יפצחו לפניכם רנה וכל עצי השדה ימחאו כף </verse>
        <verse osisID="Isa.55.13"> יג  תחת הנעצוץ יעלה ברוש תחת (ותחת) הסרפד יעלה הדס והיה ליהוה לשם לאות עולם לא יכרת  {פ} </verse>
      </chapter>
      <chapter osisID="Isa.56">
        <verse osisID="Isa.56.1"> א  כה אמר יהוה שמרו משפט ועשו צדקה  כי קרובה ישועתי לבוא וצדקתי להגלות </verse>
        <verse osisID="Isa.56.2"> ב  אשרי אנוש יעשה זאת ובן אדם יחזיק בה--שמר שבת מחללו ושמר ידו מעשות כל רע  {ס} </verse>
        <verse osisID="Isa.56.3"> ג  ואל יאמר בן הנכר הנלוה אל יהוה לאמר הבדל יבדילני יהוה מעל עמו ואל יאמר הסריס הן אני עץ יבש  {פ} </verse>
        <verse osisID="Isa.56.4"> ד  כי כה אמר יהוה לסריסים אשר ישמרו את שבתותי ובחרו באשר חפצתי ומחזיקים בבריתי </verse>
        <verse osisID="Isa.56.5"> ה  ונתתי להם בביתי ובחומתי יד ושם--טוב מבנים ומבנות  שם עולם אתן לו אשר לא יכרת  {ס} </verse>
        <verse osisID="Isa.56.6"> ו  ובני הנכר הנלוים על יהוה לשרתו ולאהבה את שם יהוה להיות לו לעבדים--כל שמר שבת מחללו ומחזיקים בבריתי </verse>
        <verse osisID="Isa.56.7"> ז  והביאותים אל הר קדשי ושמחתים בבית תפלתי--עולתיהם וזבחיהם לרצון על מזבחי  כי ביתי בית תפלה יקרא לכל העמים </verse>
        <verse osisID="Isa.56.8"> ח  נאם אדני יהוה מקבץ נדחי ישראל  עוד אקבץ עליו לנקבציו </verse>
        <verse osisID="Isa.56.9"> ט  כל חיתו שדי אתיו לאכל כל חיתו ביער  {פ} </verse>
        <verse osisID="Isa.56.10"> י  big צ /big פו עורים כלם לא ידעו--כלם כלבים אלמים לא יוכלו לנבח הזים שכבים אהבי לנום </verse>
        <verse osisID="Isa.56.11"> יא  והכלבים עזי נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו </verse>
        <verse osisID="Isa.56.12"> יב  אתיו אקחה יין ונסבאה שכר והיה כזה יום מחר גדול יתר מאד </verse>
      </chapter>
      <chapter osisID="Isa.57">
        <verse osisID="Isa.57.1"> א  הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק </verse>
        <verse osisID="Isa.57.2"> ב  יבוא שלום ינוחו על משכבותם הלך נכחו  {ס} </verse>
        <verse osisID="Isa.57.3"> ג  ואתם קרבו הנה בני עננה זרע מנאף ותזנה </verse>
        <verse osisID="Isa.57.4"> ד  על מי תתענגו--על מי תרחיבו פה תאריכו לשון הלוא אתם ילדי פשע זרע שקר </verse>
        <verse osisID="Isa.57.5"> ה  הנחמים באלים תחת כל עץ רענן שחטי הילדים בנחלים תחת סעפי הסלעים </verse>
        <verse osisID="Isa.57.6"> ו  בחלקי נחל חלקך הם הם גורלך גם להם שפכת נסך העלית מנחה--העל אלה אנחם </verse>
        <verse osisID="Isa.57.7"> ז  על הר גבה ונשא שמת משכבך גם שם עלית לזבח זבח </verse>
        <verse osisID="Isa.57.8"> ח  ואחר הדלת והמזוזה שמת זכרונך  כי מאתי גלית ותעלי הרחבת משכבך ותכרת לך מהם--אהבת משכבם יד חזית </verse>
        <verse osisID="Isa.57.9"> ט  ותשרי למלך בשמן ותרבי רקחיך ותשלחי צריך עד מרחק ותשפילי עד שאול </verse>
        <verse osisID="Isa.57.10"> י  ברב דרכך יגעת לא אמרת נואש חית ידך מצאת על כן לא חלית </verse>
        <verse osisID="Isa.57.11"> יא  ואת מי דאגת ותיראי כי תכזבי ואותי לא זכרת לא שמת על לבך הלא אני מחשה ומעלם ואותי לא תיראי </verse>
        <verse osisID="Isa.57.12"> יב  אני אגיד צדקתך ואת מעשיך ולא יועילוך </verse>
        <verse osisID="Isa.57.13"> יג  בזעקך יצילך קבוציך ואת כלם ישא רוח יקח הבל והחוסה בי ינחל ארץ ויירש הר קדשי </verse>
        <verse osisID="Isa.57.14"> יד  ואמר סלו סלו פנו דרך הרימו מכשול מדרך עמי  {ס} </verse>
        <verse osisID="Isa.57.15"> טו  כי כה אמר רם ונשא שכן עד וקדוש שמו--מרום וקדוש אשכון ואת דכא ושפל רוח להחיות רוח שפלים ולהחיות לב נדכאים </verse>
        <verse osisID="Isa.57.16"> טז  כי לא לעולם אריב ולא לנצח אקצוף  כי רוח מלפני יעטוף ונשמות אני עשיתי </verse>
        <verse osisID="Isa.57.17"> יז  בעון בצעו קצפתי ואכהו הסתר ואקצף וילך שובב בדרך לבו </verse>
        <verse osisID="Isa.57.18"> יח  דרכיו ראיתי וארפאהו ואנחהו ואשלם נחמים לו ולאבליו </verse>
        <verse osisID="Isa.57.19"> יט  בורא נוב (ניב) שפתים שלום שלום לרחוק ולקרוב אמר יהוה--ורפאתיו </verse>
        <verse osisID="Isa.57.20"> כ  והרשעים כים נגרש  כי השקט לא יוכל ויגרשו מימיו רפש וטיט </verse>
        <verse osisID="Isa.57.21"> כא  אין שלום אמר אלהי לרשעים  {פ} </verse>
      </chapter>
      <chapter osisID="Isa.58">
        <verse osisID="Isa.58.1"> א  קרא בגרון אל תחשך כשופר הרם קולך והגד לעמי פשעם ולבית יעקב חטאתם </verse>
        <verse osisID="Isa.58.2"> ב  ואותי יום יום ידרשון ודעת דרכי יחפצון כגוי אשר צדקה עשה ומשפט אלהיו לא עזב ישאלוני משפטי צדק קרבת אלהים יחפצון </verse>
        <verse osisID="Isa.58.3"> ג  למה צמנו ולא ראית ענינו נפשנו ולא תדע הן ביום צמכם תמצאו חפץ וכל עצביכם תנגשו </verse>
        <verse osisID="Isa.58.4"> ד  הן לריב ומצה תצומו ולהכות באגרף רשע לא תצומו כיום להשמיע במרום קולכם </verse>
        <verse osisID="Isa.58.5"> ה  הכזה יהיה צום אבחרהו--יום ענות אדם נפשו הלכף כאגמן ראשו ושק ואפר יציע--הלזה תקרא צום ויום רצון ליהוה </verse>
        <verse osisID="Isa.58.6"> ו  הלוא זה צום אבחרהו--פתח חרצבות רשע התר אגדות מוטה ושלח רצוצים חפשים וכל מוטה תנתקו </verse>
        <verse osisID="Isa.58.7"> ז  הלוא פרס לרעב לחמך ועניים מרודים תביא בית  כי תראה ערם וכסיתו ומבשרך לא תתעלם </verse>
        <verse osisID="Isa.58.8"> ח  אז יבקע כשחר אורך וארכתך מהרה תצמח והלך לפניך צדקך כבוד יהוה יאספך </verse>
        <verse osisID="Isa.58.9"> ט  אז תקרא ויהוה יענה תשוע ויאמר הנני  אם תסיר מתוכך מוטה שלח אצבע ודבר און </verse>
        <verse osisID="Isa.58.10"> י  ותפק לרעב נפשך ונפש נענה תשביע וזרח בחשך אורך ואפלתך כצהרים </verse>
        <verse osisID="Isa.58.11"> יא  ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא יכזבו מימיו </verse>
        <verse osisID="Isa.58.12"> יב  ובנו ממך חרבות עולם מוסדי דור ודור תקומם וקרא לך גדר פרץ משבב נתיבות לשבת </verse>
        <verse osisID="Isa.58.13"> יג  אם תשיב משבת רגלך עשות חפצך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר </verse>
        <verse osisID="Isa.58.14"> יד  אז תתענג על יהוה והרכבתיך על במותי (במתי) ארץ והאכלתיך נחלת יעקב אביך--כי פי יהוה דבר  {פ} </verse>
      </chapter>
      <chapter osisID="Isa.59">
        <verse osisID="Isa.59.1"> א  הן לא קצרה יד יהוה מהושיע ולא כבדה אזנו משמוע </verse>
        <verse osisID="Isa.59.2"> ב  כי אם עונתיכם היו מבדלים בינכם לבין אלהיכם וחטאותיכם הסתירו פנים מכם--משמוע </verse>
        <verse osisID="Isa.59.3"> ג  כי כפיכם נגאלו בדם ואצבעותיכם בעון שפתותיכם דברו שקר--לשונכם עולה תהגה </verse>
        <verse osisID="Isa.59.4"> ד  אין קרא בצדק ואין נשפט באמונה בטוח על תהו ודבר שוא הרו עמל והוליד און </verse>
        <verse osisID="Isa.59.5"> ה  ביצי צפעוני בקעו וקורי עכביש יארגו האכל מביציהם ימות והזורה תבקע אפעה </verse>
        <verse osisID="Isa.59.6"> ו  קוריהם לא יהיו לבגד ולא יתכסו במעשיהם מעשיהם מעשי און ופעל חמס בכפיהם </verse>
        <verse osisID="Isa.59.7"> ז  רגליהם לרע ירצו וימהרו לשפך דם נקי מחשבותיהם מחשבות און--שד ושבר במסלותם </verse>
        <verse osisID="Isa.59.8"> ח  דרך שלום לא ידעו ואין משפט במעגלותם נתיבותיהם עקשו להם--כל דרך בה לא ידע שלום </verse>
        <verse osisID="Isa.59.9"> ט  על כן רחק משפט ממנו ולא תשיגנו צדקה נקוה לאור והנה חשך לנגהות באפלות נהלך </verse>
        <verse osisID="Isa.59.10"> י  נגששה כעורים קיר וכאין עינים נגששה כשלנו בצהרים כנשף באשמנים כמתים </verse>
        <verse osisID="Isa.59.11"> יא  נהמה כדבים כלנו וכיונים הגה נהגה נקוה למשפט ואין לישועה רחקה ממנו </verse>
        <verse osisID="Isa.59.12"> יב  כי רבו פשעינו נגדך וחטאותינו ענתה בנו  כי פשעינו אתנו ועונתינו ידענום </verse>
        <verse osisID="Isa.59.13"> יג  פשע וכחש ביהוה ונסוג מאחר אלהינו דבר עשק וסרה הרו והגו מלב דברי שקר </verse>
        <verse osisID="Isa.59.14"> יד  והסג אחור משפט וצדקה מרחוק תעמד  כי כשלה ברחוב אמת ונכחה לא תוכל לבוא  {ס} </verse>
        <verse osisID="Isa.59.15"> טו  ותהי האמת נעדרת וסר מרע משתולל וירא יהוה וירע בעיניו כי אין משפט </verse>
        <verse osisID="Isa.59.16"> טז  וירא כי אין איש וישתומם כי אין מפגיע ותושע לו זרעו וצדקתו היא סמכתהו </verse>
        <verse osisID="Isa.59.17"> יז  וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה </verse>
        <verse osisID="Isa.59.18"> יח  כעל גמלות כעל ישלם--חמה לצריו גמול לאיביו לאיים גמול ישלם </verse>
        <verse osisID="Isa.59.19"> יט  ויראו ממערב את שם יהוה וממזרח שמש את כבודו  כי יבוא כנהר צר רוח יהוה נססה בו </verse>
        <verse osisID="Isa.59.20"> כ  ובא לציון גואל ולשבי פשע ביעקב--נאם יהוה </verse>
        <verse osisID="Isa.59.21"> כא  ואני זאת בריתי אותם אמר יהוה--רוחי אשר עליך ודברי אשר שמתי בפיך  לא ימושו מפיך ומפי זרעך ומפי זרע זרעך אמר יהוה מעתה ועד עולם  {ס} </verse>
      </chapter>
      <chapter osisID="Isa.60">
        <verse osisID="Isa.60.1"> א  קומי אורי כי בא אורך וכבוד יהוה עליך זרח </verse>
        <verse osisID="Isa.60.2"> ב  כי הנה החשך יכסה ארץ וערפל לאמים ועליך יזרח יהוה וכבודו עליך יראה </verse>
        <verse osisID="Isa.60.3"> ג  והלכו גוים לאורך ומלכים לנגה זרחך </verse>
        <verse osisID="Isa.60.4"> ד  שאי סביב עיניך וראי--כלם נקבצו באו לך בניך מרחוק יבאו ובנותיך על צד תאמנה </verse>
        <verse osisID="Isa.60.5"> ה  אז תראי ונהרת ופחד ורחב לבבך  כי יהפך עליך המון ים חיל גוים יבאו לך </verse>
        <verse osisID="Isa.60.6"> ו  שפעת גמלים תכסך בכרי מדין ועיפה--כלם משבא יבאו זהב ולבונה ישאו ותהלת יהוה יבשרו </verse>
        <verse osisID="Isa.60.7"> ז  כל צאן קדר יקבצו לך אילי נביות ישרתונך יעלו על רצון מזבחי ובית תפארתי אפאר </verse>
        <verse osisID="Isa.60.8"> ח  מי אלה כעב תעופינה וכיונים אל ארבתיהם </verse>
        <verse osisID="Isa.60.9"> ט  כי לי איים יקוו ואניות תרשיש בראשנה להביא בניך מרחוק כספם וזהבם אתם--לשם יהוה אלהיך ולקדוש ישראל כי פארך </verse>
        <verse osisID="Isa.60.10"> י  ובנו בני נכר חמתיך ומלכיהם ישרתונך  כי בקצפי הכיתיך וברצוני רחמתיך </verse>
        <verse osisID="Isa.60.11"> יא  ופתחו שעריך תמיד יומם ולילה לא יסגרו  להביא אליך חיל גוים ומלכיהם נהוגים </verse>
        <verse osisID="Isa.60.12"> יב  כי הגוי והממלכה אשר לא יעבדוך יאבדו והגוים חרב יחרבו </verse>
        <verse osisID="Isa.60.13"> יג  כבוד הלבנון אליך יבוא ברוש תדהר ותאשור יחדו--לפאר מקום מקדשי ומקום רגלי אכבד </verse>
        <verse osisID="Isa.60.14"> יד  והלכו אליך שחוח בני מעניך והשתחוו על כפות רגליך כל מנאציך וקראו לך עיר יהוה ציון קדוש ישראל </verse>
        <verse osisID="Isa.60.15"> טו  תחת היותך עזובה ושנואה ואין עובר ושמתיך לגאון עולם משוש דור ודור </verse>
        <verse osisID="Isa.60.16"> טז  וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב </verse>
        <verse osisID="Isa.60.17"> יז  תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה </verse>
        <verse osisID="Isa.60.18"> יח  לא ישמע עוד חמס בארצך שד ושבר בגבוליך וקראת ישועה חומתיך ושעריך תהלה </verse>
        <verse osisID="Isa.60.19"> יט  לא יהיה לך עוד השמש לאור יומם ולנגה הירח לא יאיר לך והיה לך יהוה לאור עולם ואלהיך לתפארתך </verse>
        <verse osisID="Isa.60.20"> כ  לא יבוא עוד שמשך וירחך לא יאסף  כי יהוה יהיה לך לאור עולם ושלמו ימי אבלך </verse>
        <verse osisID="Isa.60.21"> כא  ועמך כלם צדיקים לעולם יירשו ארץ נצר מטעו (מטעי) מעשה ידי להתפאר </verse>
        <verse osisID="Isa.60.22"> כב  הקטן יהיה לאלף והצעיר לגוי עצום אני יהוה בעתה אחישנה  {ס} </verse>
      </chapter>
      <chapter osisID="Isa.61">
        <verse osisID="Isa.61.1"> א  רוח אדני יהוה עלי--יען משח יהוה אתי לבשר ענוים שלחני לחבש לנשברי לב לקרא לשבוים דרור ולאסורים פקח קוח </verse>
        <verse osisID="Isa.61.2"> ב  לקרא שנת רצון ליהוה ויום נקם לאלהינו לנחם כל אבלים </verse>
        <verse osisID="Isa.61.3"> ג  לשום לאבלי ציון לתת להם פאר תחת אפר שמן ששון תחת אבל--מעטה תהלה תחת רוח כהה וקרא להם אילי הצדק מטע יהוה להתפאר </verse>
        <verse osisID="Isa.61.4"> ד  ובנו חרבות עולם שממות ראשנים יקוממו וחדשו ערי חרב שממות דור ודור </verse>
        <verse osisID="Isa.61.5"> ה  ועמדו זרים ורעו צאנכם ובני נכר אכריכם וכרמיכם </verse>
        <verse osisID="Isa.61.6"> ו  ואתם כהני יהוה תקראו--משרתי אלהינו יאמר לכם חיל גוים תאכלו ובכבודם תתימרו </verse>
        <verse osisID="Isa.61.7"> ז  תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם </verse>
        <verse osisID="Isa.61.8"> ח  כי אני יהוה אהב משפט שנא גזל בעולה ונתתי פעלתם באמת וברית עולם אכרות להם </verse>
        <verse osisID="Isa.61.9"> ט  ונודע בגוים זרעם וצאצאיהם בתוך העמים כל ראיהם יכירום כי הם זרע ברך יהוה  {פ} </verse>
        <verse osisID="Isa.61.10"> י  שוש אשיש ביהוה תגל נפשי באלהי--כי הלבישני בגדי ישע מעיל צדקה יעטני  כחתן יכהן פאר וככלה תעדה כליה </verse>
        <verse osisID="Isa.61.11"> יא  כי כארץ תוציא צמחה וכגנה זרועיה תצמיח--כן אדני יהוה יצמיח צדקה ותהלה נגד כל הגוים </verse>
      </chapter>
      <chapter osisID="Isa.62">
        <verse osisID="Isa.62.1"> א  למען ציון לא אחשה ולמען ירושלם לא אשקוט עד יצא כנגה צדקה וישועתה כלפיד יבער </verse>
        <verse osisID="Isa.62.2"> ב  וראו גוים צדקך וכל מלכים כבודך וקרא לך שם חדש אשר פי יהוה יקבנו </verse>
        <verse osisID="Isa.62.3"> ג  והיית עטרת תפארת ביד יהוה וצנוף (וצניף) מלוכה בכף אלהיך </verse>
        <verse osisID="Isa.62.4"> ד  לא יאמר לך עוד עזובה ולארצך לא יאמר עוד שממה--כי לך יקרא חפצי בה ולארצך בעולה  כי חפץ יהוה בך וארצך תבעל </verse>
        <verse osisID="Isa.62.5"> ה  כי יבעל בחור בתולה יבעלוך בניך ומשוש חתן על כלה ישיש עליך אלהיך </verse>
        <verse osisID="Isa.62.6"> ו  על חומתיך ירושלם הפקדתי שמרים--כל היום וכל הלילה תמיד לא יחשו המזכרים את יהוה--אל דמי לכם </verse>
        <verse osisID="Isa.62.7"> ז  ואל תתנו דמי לו  עד יכונן ועד ישים את ירושלם תהלה--בארץ </verse>
        <verse osisID="Isa.62.8"> ח  נשבע יהוה בימינו ובזרוע עזו  אם אתן את דגנך עוד מאכל לאיביך ואם ישתו בני נכר תירושך אשר יגעת בו </verse>
        <verse osisID="Isa.62.9"> ט  כי מאספיו יאכלהו והללו את יהוה ומקבציו ישתהו בחצרות קדשי  {ס} </verse>
        <verse osisID="Isa.62.10"> י  עברו עברו בשערים פנו דרך העם סלו סלו המסלה סקלו מאבן הרימו נס על העמים </verse>
        <verse osisID="Isa.62.11"> יא  הנה יהוה השמיע אל קצה הארץ אמרו לבת ציון הנה ישעך בא הנה שכרו אתו ופעלתו לפניו </verse>
        <verse osisID="Isa.62.12"> יב  וקראו להם עם הקדש גאולי יהוה ולך יקרא דרושה עיר לא נעזבה  {ס} </verse>
      </chapter>
      <chapter osisID="Isa.63">
        <verse osisID="Isa.63.1"> א  מי זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע </verse>
        <verse osisID="Isa.63.2"> ב  מדוע אדם ללבושך ובגדיך כדרך בגת </verse>
        <verse osisID="Isa.63.3"> ג  פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי </verse>
        <verse osisID="Isa.63.4"> ד  כי יום נקם בלבי ושנת גאולי באה </verse>
        <verse osisID="Isa.63.5"> ה  ואביט ואין עזר ואשתומם ואין סומך ותושע לי זרעי וחמתי היא סמכתני </verse>
        <verse osisID="Isa.63.6"> ו  ואבוס עמים באפי ואשכרם בחמתי ואוריד לארץ נצחם  {ס} </verse>
        <verse osisID="Isa.63.7"> ז  חסדי יהוה אזכיר תהלת יהוה כעל כל אשר גמלנו יהוה ורב טוב לבית ישראל אשר גמלם כרחמיו וכרב חסדיו </verse>
        <verse osisID="Isa.63.8"> ח  ויאמר אך עמי המה בנים לא ישקרו ויהי להם למושיע </verse>
        <verse osisID="Isa.63.9"> ט  בכל צרתם לא (לו) צר ומלאך פניו הושיעם--באהבתו ובחמלתו הוא גאלם וינטלם וינשאם כל ימי עולם </verse>
        <verse osisID="Isa.63.10"> י  והמה מרו ועצבו את רוח קדשו ויהפך להם לאויב הוא נלחם בם </verse>
        <verse osisID="Isa.63.11"> יא  ויזכר ימי עולם משה עמו איה המעלם מים את רעי צאנו--איה השם בקרבו את רוח קדשו </verse>
        <verse osisID="Isa.63.12"> יב  מוליך לימין משה זרוע תפארתו בוקע מים מפניהם לעשות לו שם עולם </verse>
        <verse osisID="Isa.63.13"> יג  מוליכם בתהמות כסוס במדבר לא יכשלו </verse>
        <verse osisID="Isa.63.14"> יד  כבהמה בבקעה תרד רוח יהוה תניחנו--כן נהגת עמך לעשות לך שם תפארת </verse>
        <verse osisID="Isa.63.15"> טו  הבט משמים וראה מזבל קדשך ותפארתך  איה קנאתך וגבורתך המון מעיך ורחמיך אלי התאפקו </verse>
        <verse osisID="Isa.63.16"> טז  כי אתה אבינו--כי אברהם לא ידענו וישראל לא יכירנו  אתה יהוה אבינו גאלנו מעולם שמך </verse>
        <verse osisID="Isa.63.17"> יז  למה תתענו יהוה מדרכיך תקשיח לבנו מיראתך שוב למען עבדיך שבטי נחלתך </verse>
        <verse osisID="Isa.63.18"> יח  למצער ירשו עם קדשך צרינו בוססו מקדשך </verse>
        <verse osisID="Isa.63.19"> יט  היינו מעולם לא משלת בם--לא נקרא שמך עליהם לוא קרעת שמים ירדת מפניך הרים נזלו </verse>
      </chapter>
      <chapter osisID="Isa.64">
        <verse osisID="Isa.64.1"> א  כקדח אש המסים מים תבעה אש להודיע שמך לצריך מפניך גוים ירגזו </verse>
        <verse osisID="Isa.64.2"> ב  בעשותך נוראות לא נקוה ירדת מפניך הרים נזלו  {ס} </verse>
        <verse osisID="Isa.64.3"> ג  ומעולם לא שמעו לא האזינו עין לא ראתה אלהים זולתך--יעשה למחכה לו </verse>
        <verse osisID="Isa.64.4"> ד  פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע </verse>
        <verse osisID="Isa.64.5"> ה  ונהי כטמא כלנו וכבגד עדים כל צדקתינו ונבל כעלה כלנו ועוננו כרוח ישאנו </verse>
        <verse osisID="Isa.64.6"> ו  ואין קורא בשמך מתעורר להחזיק בך  כי הסתרת פניך ממנו ותמוגנו ביד עוננו </verse>
        <verse osisID="Isa.64.7"> ז  ועתה יהוה אבינו אתה אנחנו החמר ואתה יצרנו ומעשה ידך כלנו </verse>
        <verse osisID="Isa.64.8"> ח  אל תקצף יהוה עד מאד ואל לעד תזכר עון הן הבט נא עמך כלנו </verse>
        <verse osisID="Isa.64.9"> ט  ערי קדשך היו מדבר ציון מדבר היתה ירושלם שממה </verse>
        <verse osisID="Isa.64.10"> י  בית קדשנו ותפארתנו אשר הללוך אבתינו--היה לשרפת אש וכל מחמדינו היה לחרבה </verse>
        <verse osisID="Isa.64.11"> יא  העל אלה תתאפק יהוה תחשה ותעננו עד מאד  {פ} </verse>
      </chapter>
      <chapter osisID="Isa.65">
        <verse osisID="Isa.65.1"> א  נדרשתי ללוא שאלו נמצאתי ללא בקשני אמרתי הנני הנני אל גוי לא קרא בשמי </verse>
        <verse osisID="Isa.65.2"> ב  פרשתי ידי כל היום אל עם סורר--ההלכים הדרך לא טוב אחר מחשבתיהם </verse>
        <verse osisID="Isa.65.3"> ג  העם המכעסים אתי על פני--תמיד  זבחים בגנות ומקטרים על הלבנים </verse>
        <verse osisID="Isa.65.4"> ד  הישבים בקברים ובנצורים ילינו האכלים בשר החזיר ופרק (ומרק) פגלים כליהם </verse>
        <verse osisID="Isa.65.5"> ה  האמרים קרב אליך אל תגש בי כי קדשתיך אלה עשן באפי אש יקדת כל היום </verse>
        <verse osisID="Isa.65.6"> ו  הנה כתובה לפני  לא אחשה כי אם שלמתי ושלמתי על חיקם </verse>
        <verse osisID="Isa.65.7"> ז  עונתיכם ועונת אבותיכם יחדו אמר יהוה אשר קטרו על ההרים ועל הגבעות חרפוני ומדתי פעלתם ראשנה על (אל) חיקם  {ס} </verse>
        <verse osisID="Isa.65.8"> ח  כה אמר יהוה כאשר ימצא התירוש באשכול ואמר אל תשחיתהו כי ברכה בו--כן אעשה למען עבדי לבלתי השחית הכל </verse>
        <verse osisID="Isa.65.9"> ט  והוצאתי מיעקב זרע ומיהודה יורש הרי וירשוה בחירי ועבדי ישכנו שמה </verse>
        <verse osisID="Isa.65.10"> י  והיה השרון לנוה צאן ועמק עכור לרבץ בקר לעמי אשר דרשוני </verse>
        <verse osisID="Isa.65.11"> יא  ואתם עזבי יהוה השכחים את הר קדשי--הערכים לגד שלחן והממלאים למני ממסך </verse>
        <verse osisID="Isa.65.12"> יב  ומניתי אתכם לחרב וכלכם לטבח תכרעו--יען קראתי ולא עניתם דברתי ולא שמעתם ותעשו הרע בעיני ובאשר לא חפצתי בחרתם  {פ} </verse>
        <verse osisID="Isa.65.13"> יג  לכן כה אמר אדני יהוה הנה עבדי יאכלו ואתם תרעבו--הנה עבדי ישתו ואתם תצמאו הנה עבדי ישמחו ואתם תבשו </verse>
        <verse osisID="Isa.65.14"> יד  הנה עבדי ירנו מטוב לב ואתם תצעקו מכאב לב ומשבר רוח תילילו </verse>
        <verse osisID="Isa.65.15"> טו  והנחתם שמכם לשבועה לבחירי והמיתך אדני יהוה ולעבדיו יקרא שם אחר </verse>
        <verse osisID="Isa.65.16"> טז  אשר המתברך בארץ יתברך באלהי אמן והנשבע בארץ ישבע באלהי אמן  כי נשכחו הצרות הראשנות וכי נסתרו מעיני </verse>
        <verse osisID="Isa.65.17"> יז  כי הנני בורא שמים חדשים וארץ חדשה ולא תזכרנה הראשנות ולא תעלינה על לב </verse>
        <verse osisID="Isa.65.18"> יח  כי אם שישו וגילו עדי עד אשר אני בורא  כי הנני בורא את ירושלם גילה ועמה משוש </verse>
        <verse osisID="Isa.65.19"> יט  וגלתי בירושלם וששתי בעמי ולא ישמע בה עוד קול בכי וקול זעקה </verse>
        <verse osisID="Isa.65.20"> כ  לא יהיה משם עוד עול ימים וזקן אשר לא ימלא את ימיו  כי הנער בן מאה שנה ימות והחוטא בן מאה שנה יקלל </verse>
        <verse osisID="Isa.65.21"> כא  ובנו בתים וישבו ונטעו כרמים ואכלו פרים </verse>
        <verse osisID="Isa.65.22"> כב  לא יבנו ואחר ישב לא יטעו ואחר יאכל  כי כימי העץ ימי עמי ומעשה ידיהם יבלו בחירי </verse>
        <verse osisID="Isa.65.23"> כג  לא ייגעו לריק ולא ילדו לבהלה  כי זרע ברוכי יהוה המה וצאצאיהם אתם </verse>
        <verse osisID="Isa.65.24"> כד  והיה טרם יקראו ואני אענה עוד הם מדברים ואני אשמע </verse>
        <verse osisID="Isa.65.25"> כה  זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה  {ס} </verse>
      </chapter>
      <chapter osisID="Isa.66">
        <verse osisID="Isa.66.1"> א  כה אמר יהוה השמים כסאי והארץ הדם רגלי אי זה בית אשר תבנו לי ואי זה מקום מנוחתי </verse>
        <verse osisID="Isa.66.2"> ב  ואת כל אלה ידי עשתה ויהיו כל אלה נאם יהוה ואל זה אביט--אל עני ונכה רוח וחרד על דברי </verse>
        <verse osisID="Isa.66.3"> ג  שוחט השור מכה איש זובח השה ערף כלב מעלה מנחה דם חזיר מזכיר לבנה מברך און--גם המה בחרו בדרכיהם ובשקוציהם נפשם חפצה </verse>
        <verse osisID="Isa.66.4"> ד  גם אני אבחר בתעלליהם ומגורתם אביא להם--יען קראתי ואין עונה דברתי ולא שמעו ויעשו הרע בעיני ובאשר לא חפצתי בחרו  {ס} </verse>
        <verse osisID="Isa.66.5"> ה  שמעו דבר יהוה החרדים אל דברו אמרו אחיכם שנאיכם מנדיכם למען שמי יכבד יהוה--ונראה בשמחתכם והם יבשו </verse>
        <verse osisID="Isa.66.6"> ו  קול שאון מעיר קול מהיכל קול יהוה משלם גמול לאיביו </verse>
        <verse osisID="Isa.66.7"> ז  בטרם תחיל ילדה בטרם יבוא חבל לה והמליטה זכר </verse>
        <verse osisID="Isa.66.8"> ח  מי שמע כזאת מי ראה כאלה--היוחל ארץ ביום אחד אם יולד גוי פעם אחת  כי חלה גם ילדה ציון את בניה </verse>
        <verse osisID="Isa.66.9"> ט  האני אשביר ולא אוליד יאמר יהוה אם אני המוליד ועצרתי אמר אלהיך  {ס} </verse>
        <verse osisID="Isa.66.10"> י  שמחו את ירושלם וגילו בה כל אהביה שישו אתה משוש כל המתאבלים עליה </verse>
        <verse osisID="Isa.66.11"> יא  למען תינקו ושבעתם משד תנחמיה למען תמצו והתענגתם מזיז כבודה  {ס} </verse>
        <verse osisID="Isa.66.12"> יב  כי כה אמר יהוה הנני נטה אליה כנהר שלום וכנחל שוטף כבוד גוים--וינקתם על צד תנשאו ועל ברכים תשעשעו </verse>
        <verse osisID="Isa.66.13"> יג  כאיש אשר אמו תנחמנו--כן אנכי אנחמכם ובירושלם תנחמו </verse>
        <verse osisID="Isa.66.14"> יד  וראיתם ושש לבכם ועצמותיכם כדשא תפרחנה ונודעה יד יהוה את עבדיו וזעם את איביו  {ס} </verse>
        <verse osisID="Isa.66.15"> טו  כי הנה יהוה באש יבוא וכסופה מרכבתיו--להשיב בחמה אפו וגערתו בלהבי אש </verse>
        <verse osisID="Isa.66.16"> טז  כי באש יהוה נשפט ובחרבו את כל בשר ורבו חללי יהוה </verse>
        <verse osisID="Isa.66.17"> יז  המתקדשים והמטהרים אל הגנות אחר אחד (אחת) בתוך אכלי בשר החזיר והשקץ והעכבר--יחדו יספו נאם יהוה </verse>
        <verse osisID="Isa.66.18"> יח  ואנכי מעשיהם ומחשבתיהם--באה לקבץ את כל הגוים והלשנות ובאו וראו את כבודי </verse>
        <verse osisID="Isa.66.19"> יט  ושמתי בהם אות ושלחתי מהם פליטים אל הגוים תרשיש פול ולוד משכי קשת--תבל ויון  האיים הרחקים אשר לא שמעו את שמעי ולא ראו את כבודי--והגידו את כבודי בגוים </verse>
        <verse osisID="Isa.66.20"> כ  והביאו את כל אחיכם מכל הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם--אמר יהוה  כאשר יביאו בני ישראל את המנחה בכלי טהור בית יהוה </verse>
        <verse osisID="Isa.66.21"> כא  וגם מהם אקח לכהנים ללוים אמר יהוה </verse>
        <verse osisID="Isa.66.22"> כב  כי כאשר השמים החדשים והארץ החדשה אשר אני עשה עמדים לפני--נאם יהוה  כן יעמד זרעכם ושמכם </verse>
        <verse osisID="Isa.66.23"> כג  והיה מדי חדש בחדשו ומדי שבת בשבתו יבוא כל בשר להשתחות לפני אמר יהוה </verse>
        <verse osisID="Isa.66.24"> כד  ויצאו וראו--בפגרי האנשים הפשעים בי  כי תולעתם לא תמות ואשם לא תכבה והיו דראון לכל בשר  {ש} </verse>
      </chapter>
    </div>
    <div type="book" osisID="Jer">
      <chapter osisID="Jer.1">
        <title> כה  זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה  {ס} </title>
        <verse osisID="Jer.1.1"> א  דברי ירמיהו בן חלקיהו מן הכהנים אשר בענתות בארץ בנימן </verse>
        <verse osisID="Jer.1.2"> ב  אשר היה דבר יהוה אליו בימי יאשיהו בן אמון מלך יהודה בשלש עשרה שנה למלכו </verse>
        <verse osisID="Jer.1.3"> ג  ויהי בימי יהויקים בן יאשיהו מלך יהודה עד תם עשתי עשרה שנה לצדקיהו בן יאשיהו מלך יהודה--עד גלות ירושלם בחדש החמישי  {פ} </verse>
        <verse osisID="Jer.1.4"> ד  ויהי דבר יהוה אלי לאמר </verse>
        <verse osisID="Jer.1.5"> ה  בטרם אצורך (אצרך) בבטן ידעתיך ובטרם תצא מרחם הקדשתיך  נביא לגוים נתתיך </verse>
        <verse osisID="Jer.1.6"> ו  ואמר אהה אדני יהוה הנה לא ידעתי דבר  כי נער אנכי  {ס} </verse>
        <verse osisID="Jer.1.7"> ז  ויאמר יהוה אלי אל תאמר נער אנכי  כי על כל אשר אשלחך תלך ואת כל אשר אצוך תדבר </verse>
        <verse osisID="Jer.1.8"> ח  אל תירא מפניהם  כי אתך אני להצלך נאם יהוה </verse>
        <verse osisID="Jer.1.9"> ט  וישלח יהוה את ידו ויגע על פי ויאמר יהוה אלי הנה נתתי דברי בפיך </verse>
        <verse osisID="Jer.1.10"> י  ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס--לבנות ולנטוע  {פ} </verse>
        <verse osisID="Jer.1.11"> יא  ויהי דבר יהוה אלי לאמר מה אתה ראה ירמיהו ואמר מקל שקד אני ראה </verse>
        <verse osisID="Jer.1.12"> יב  ויאמר יהוה אלי היטבת לראות  כי שקד אני על דברי לעשתו  {ס} </verse>
        <verse osisID="Jer.1.13"> יג  ויהי דבר יהוה אלי שנית לאמר מה אתה ראה ואמר סיר נפוח אני ראה ופניו מפני צפונה </verse>
        <verse osisID="Jer.1.14"> יד  ויאמר יהוה אלי  מצפון תפתח הרעה על כל ישבי הארץ </verse>
        <verse osisID="Jer.1.15"> טו  כי הנני קרא לכל משפחות ממלכות צפונה--נאם יהוה ובאו ונתנו איש כסאו פתח שערי ירושלם ועל כל חומתיה סביב ועל כל ערי יהודה </verse>
        <verse osisID="Jer.1.16"> טז  ודברתי משפטי אותם על כל רעתם--אשר עזבוני ויקטרו לאלהים אחרים וישתחוו למעשי ידיהם </verse>
        <verse osisID="Jer.1.17"> יז  ואתה תאזר מתניך וקמת ודברת אליהם את כל אשר אנכי אצוך אל תחת מפניהם--פן אחתך לפניהם </verse>
        <verse osisID="Jer.1.18"> יח  ואני הנה נתתיך היום לעיר מבצר ולעמוד ברזל ולחמות נחשת--על כל הארץ  למלכי יהודה לשריה לכהניה ולעם הארץ </verse>
        <verse osisID="Jer.1.19"> יט  ונלחמו אליך ולא יוכלו לך  כי אתך אני נאם יהוה להצילך  {פ} </verse>
      </chapter>
      <chapter osisID="Jer.2">
        <verse osisID="Jer.2.1"> א  ויהי דבר יהוה אלי לאמר </verse>
        <verse osisID="Jer.2.2"> ב  הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך--לכתך אחרי במדבר בארץ לא זרועה </verse>
        <verse osisID="Jer.2.3"> ג  קדש ישראל ליהוה ראשית תבואתה כל אכליו יאשמו רעה תבא אליהם נאם יהוה  {פ} </verse>
        <verse osisID="Jer.2.4"> ד  שמעו דבר יהוה בית יעקב וכל משפחות בית ישראל </verse>
        <verse osisID="Jer.2.5"> ה  כה אמר יהוה מה מצאו אבותיכם בי עול--כי רחקו מעלי וילכו אחרי ההבל ויהבלו </verse>
        <verse osisID="Jer.2.6"> ו  ולא אמרו--איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות--בארץ לא עבר בה איש ולא ישב אדם שם </verse>
        <verse osisID="Jer.2.7"> ז  ואביא אתכם אל ארץ הכרמל לאכל פריה וטובה ותבאו ותטמאו את ארצי ונחלתי שמתם לתועבה </verse>
        <verse osisID="Jer.2.8"> ח  הכהנים לא אמרו איה יהוה ותפשי התורה לא ידעוני והרעים פשעו בי והנבאים נבאו בבעל ואחרי לא יועלו הלכו </verse>
        <verse osisID="Jer.2.9"> ט  לכן עד אריב אתכם--נאם יהוה ואת בני בניכם אריב </verse>
        <verse osisID="Jer.2.10"> י  כי עברו איי כתיים וראו וקדר שלחו והתבוננו מאד וראו הן היתה כזאת </verse>
        <verse osisID="Jer.2.11"> יא  ההימיר גוי אלהים והמה לא אלהים ועמי המיר כבודו בלוא יועיל </verse>
        <verse osisID="Jer.2.12"> יב  שמו שמים על זאת ושערו חרבו מאד נאם יהוה </verse>
        <verse osisID="Jer.2.13"> יג  כי שתים רעות עשה עמי  אתי עזבו מקור מים חיים לחצב להם בארות--בארת נשברים אשר לא יכלו המים </verse>
        <verse osisID="Jer.2.14"> יד  העבד ישראל--אם יליד בית הוא  מדוע היה לבז </verse>
        <verse osisID="Jer.2.15"> טו  עליו ישאגו כפרים נתנו קולם וישיתו ארצו לשמה עריו נצתה (נצתו) מבלי ישב </verse>
        <verse osisID="Jer.2.16"> טז  גם בני נף ותחפנס (ותחפנחס) ירעוך קדקד </verse>
        <verse osisID="Jer.2.17"> יז  הלוא זאת תעשה לך  עזבך את יהוה אלהיך בעת מולכך בדרך </verse>
        <verse osisID="Jer.2.18"> יח  ועתה מה לך לדרך מצרים לשתות מי שחור ומה לך לדרך אשור לשתות מי נהר </verse>
        <verse osisID="Jer.2.19"> יט  תיסרך רעתך ומשבותיך תוכחך ודעי וראי כי רע ומר עזבך את יהוה אלהיך ולא פחדתי אליך נאם אדני יהוה צבאות </verse>
        <verse osisID="Jer.2.20"> כ  כי מעולם שברתי עלך נתקתי מוסרותיך ותאמרי לא אעבוד (אעבור)  כי על כל גבעה גבהה ותחת כל עץ רענן את צעה זנה </verse>
        <verse osisID="Jer.2.21"> כא  ואנכי נטעתיך שורק כלה זרע אמת ואיך נהפכת לי סורי הגפן נכריה </verse>
        <verse osisID="Jer.2.22"> כב  כי אם תכבסי בנתר ותרבי לך ברית--נכתם עונך לפני נאם אדני יהוה </verse>
        <verse osisID="Jer.2.23"> כג  איך תאמרי לא נטמאתי אחרי הבעלים לא הלכתי--ראי דרכך בגיא דעי מה עשית  בכרה קלה משרכת דרכיה </verse>
        <verse osisID="Jer.2.24"> כד  פרה למד מדבר באות נפשו (נפשה) שאפה רוח--תאנתה מי ישיבנה כל מבקשיה לא ייעפו בחדשה ימצאונה </verse>
        <verse osisID="Jer.2.25"> כה  מנעי רגלך מיחף וגורנך (וגרונך) מצמאה ותאמרי נואש--לוא כי אהבתי זרים ואחריהם אלך </verse>
        <verse osisID="Jer.2.26"> כו  כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם </verse>
        <verse osisID="Jer.2.27"> כז  אמרים לעץ אבי אתה ולאבן את ילדתני (ילדתנו) כי פנו אלי ערף ולא פנים ובעת רעתם יאמרו קומה והושיענו </verse>
        <verse osisID="Jer.2.28"> כח  ואיה אלהיך אשר עשית לך--יקומו אם יושיעוך בעת רעתך  כי מספר עריך היו אלהיך יהודה  {ס} </verse>
        <verse osisID="Jer.2.29"> כט  למה תריבו אלי כלכם פשעתם בי נאם יהוה </verse>
        <verse osisID="Jer.2.30"> ל  לשוא הכיתי את בניכם מוסר לא לקחו אכלה חרבכם נביאיכם כאריה משחית </verse>
        <verse osisID="Jer.2.31"> לא  הדור אתם ראו דבר יהוה המדבר הייתי לישראל אם ארץ מאפליה מדוע אמרו עמי רדנו--לוא נבוא עוד אליך </verse>
        <verse osisID="Jer.2.32"> לב  התשכח בתולה עדיה כלה קשריה ועמי שכחוני ימים אין מספר </verse>
        <verse osisID="Jer.2.33"> לג  מה תיטבי דרכך לבקש אהבה לכן גם את הרעות למדתי (למדת) את דרכיך </verse>
        <verse osisID="Jer.2.34"> לד  גם בכנפיך נמצאו דם נפשות אביונים נקיים לא במחתרת מצאתים כי על כל אלה </verse>
        <verse osisID="Jer.2.35"> לה  ותאמרי כי נקיתי אך שב אפו ממני הנני נשפט אותך על אמרך לא חטאתי </verse>
        <verse osisID="Jer.2.36"> לו  מה תזלי מאד לשנות את דרכך גם ממצרים תבשי כאשר בשת מאשור </verse>
        <verse osisID="Jer.2.37"> לז  גם מאת זה תצאי וידיך על ראשך  כי מאס יהוה במבטחיך ולא תצליחי להם </verse>
      </chapter>
      <chapter osisID="Jer.3">
        <verse osisID="Jer.3.1"> א  לאמר הן ישלח איש את אשתו והלכה מאתו והיתה לאיש אחר הישוב אליה עוד--הלוא חנוף תחנף הארץ ההיא ואת זנית רעים רבים--ושוב אלי נאם יהוה </verse>
        <verse osisID="Jer.3.2"> ב  שאי עיניך על שפים וראי איפה לא שגלת (שכבת)--על דרכים ישבת להם כערבי במדבר ותחניפי ארץ בזנותיך וברעתך </verse>
        <verse osisID="Jer.3.3"> ג  וימנעו רבבים ומלקוש לוא היה ומצח אשה זונה היה לך מאנת הכלם </verse>
        <verse osisID="Jer.3.4"> ד  הלוא מעתה קראתי (קראת) לי אבי אלוף נערי אתה </verse>
        <verse osisID="Jer.3.5"> ה  הינטר לעולם אם ישמר לנצח הנה דברת ותעשי הרעות ותוכל  {פ} </verse>
        <verse osisID="Jer.3.6"> ו  ויאמר יהוה אלי בימי יאשיהו המלך הראית אשר עשתה משבה ישראל הלכה היא על כל הר גבה ואל תחת כל עץ רענן--ותזני שם </verse>
        <verse osisID="Jer.3.7"> ז  ואמר אחרי עשותה את כל אלה אלי תשוב--ולא שבה ותראה (ותרא) בגודה אחותה יהודה </verse>
        <verse osisID="Jer.3.8"> ח  וארא כי על כל אדות אשר נאפה משבה ישראל שלחתיה ואתן את ספר כריתתיה אליה ולא יראה בגדה יהודה אחותה--ותלך ותזן גם היא </verse>
        <verse osisID="Jer.3.9"> ט  והיה מקל זנותה ותחנף את הארץ ותנאף את האבן ואת העץ </verse>
        <verse osisID="Jer.3.10"> י  וגם בכל זאת לא שבה אלי בגודה אחותה יהודה--בכל לבה  כי אם בשקר נאם יהוה  {ס} </verse>
        <verse osisID="Jer.3.11"> יא  ויאמר יהוה אלי צדקה נפשה משבה ישראל מבגדה יהודה </verse>
        <verse osisID="Jer.3.12"> יב  הלך וקראת את הדברים האלה צפונה ואמרת שובה משבה ישראל נאם יהוה--לוא אפיל פני בכם  כי חסיד אני נאם יהוה לא אטור לעולם </verse>
        <verse osisID="Jer.3.13"> יג  אך דעי עונך כי ביהוה אלהיך פשעת ותפזרי את דרכיך לזרים תחת כל עץ רענן ובקולי לא שמעתם נאם יהוה </verse>
        <verse osisID="Jer.3.14"> יד  שובו בנים שובבים נאם יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון </verse>
        <verse osisID="Jer.3.15"> טו  ונתתי לכם רעים כלבי ורעו אתכם דעה והשכיל </verse>
        <verse osisID="Jer.3.16"> טז  והיה כי תרבו ופריתם בארץ בימים ההמה נאם יהוה--לא יאמרו עוד ארון ברית יהוה ולא יעלה על לב ולא יזכרו בו ולא יפקדו ולא יעשה עוד </verse>
        <verse osisID="Jer.3.17"> יז  בעת ההיא יקראו לירושלם כסא יהוה ונקוו אליה כל הגוים לשם יהוה לירושלם ולא ילכו עוד--אחרי שררות לבם הרע  {ס} </verse>
        <verse osisID="Jer.3.18"> יח  בימים ההמה ילכו בית יהודה על בית ישראל ויבאו יחדו מארץ צפון על הארץ אשר הנחלתי את אבותיכם </verse>
        <verse osisID="Jer.3.19"> יט  ואנכי אמרתי איך אשיתך בבנים ואתן לך ארץ חמדה נחלת צבי צבאות גוים ואמר אבי תקראו (תקראי) לי ומאחרי לא תשובו (תשובי) </verse>
        <verse osisID="Jer.3.20"> כ  אכן בגדה אשה מרעה כן בגדתם בי בית ישראל נאם יהוה </verse>
        <verse osisID="Jer.3.21"> כא  קול על שפיים נשמע בכי תחנוני בני ישראל  כי העוו את דרכם שכחו את יהוה אלהיהם </verse>
        <verse osisID="Jer.3.22"> כב  שובו בנים שובבים ארפה משובתיכם הננו אתנו לך כי אתה יהוה אלהינו </verse>
        <verse osisID="Jer.3.23"> כג  אכן לשקר מגבעות המון הרים אכן ביהוה אלהינו תשועת ישראל </verse>
        <verse osisID="Jer.3.24"> כד  והבשת אכלה את יגיע אבותינו--מנעורינו  את צאנם ואת בקרם את בניהם ואת בנותיהם </verse>
        <verse osisID="Jer.3.25"> כה  נשכבה בבשתנו ותכסנו כלמתנו--כי ליהוה אלהינו חטאנו אנחנו ואבותינו מנעורינו ועד היום הזה ולא שמענו בקול יהוה אלהינו  {ס} </verse>
      </chapter>
      <chapter osisID="Jer.4">
        <verse osisID="Jer.4.1"> א  אם תשוב ישראל נאם יהוה אלי תשוב ואם תסיר שקוציך מפני ולא תנוד </verse>
        <verse osisID="Jer.4.2"> ב  ונשבעת חי יהוה באמת במשפט ובצדקה והתברכו בו גוים ובו יתהללו  {ס} </verse>
        <verse osisID="Jer.4.3"> ג  כי כה אמר יהוה לאיש יהודה ולירושלם נירו לכם ניר ואל תזרעו אל קצים </verse>
        <verse osisID="Jer.4.4"> ד  המלו ליהוה והסרו ערלות לבבכם איש יהודה וישבי ירושלם  פן תצא כאש חמתי ובערה ואין מכבה--מפני רע מעלליכם </verse>
        <verse osisID="Jer.4.5"> ה  הגידו ביהודה ובירושלם השמיעו ואמרו ותקעו (תקעו) שופר בארץ קראו מלאו ואמרו האספו ונבואה אל ערי המבצר </verse>
        <verse osisID="Jer.4.6"> ו  שאו נס ציונה העיזו אל תעמדו  כי רעה אנכי מביא מצפון--ושבר גדול </verse>
        <verse osisID="Jer.4.7"> ז  עלה אריה מסבכו ומשחית גוים נסע יצא ממקמו--לשום ארצך לשמה עריך תצינה מאין יושב </verse>
        <verse osisID="Jer.4.8"> ח  על זאת חגרו שקים ספדו והילילו  כי לא שב חרון אף יהוה ממנו  {פ} </verse>
        <verse osisID="Jer.4.9"> ט  והיה ביום ההוא נאם יהוה יאבד לב המלך ולב השרים ונשמו הכהנים והנבאים יתמהו  {ס} </verse>
        <verse osisID="Jer.4.10"> י  ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד הנפש </verse>
        <verse osisID="Jer.4.11"> יא  בעת ההיא יאמר לעם הזה ולירושלם רוח צח שפים במדבר דרך בת עמי--לוא לזרות ולוא להבר </verse>
        <verse osisID="Jer.4.12"> יב  רוח מלא מאלה יבוא לי עתה גם אני אדבר משפטים אותם </verse>
        <verse osisID="Jer.4.13"> יג  הנה כעננים יעלה וכסופה מרכבותיו--קלו מנשרים סוסיו אוי לנו כי שדדנו </verse>
        <verse osisID="Jer.4.14"> יד  כבסי מרעה לבך ירושלם למען תושעי  עד מתי תלין בקרבך מחשבות אונך </verse>
        <verse osisID="Jer.4.15"> טו  כי קול מגיד מדן ומשמיע און מהר אפרים </verse>
        <verse osisID="Jer.4.16"> טז  הזכירו לגוים הנה השמיעו על ירושלם נצרים באים מארץ המרחק ויתנו על ערי יהודה קולם </verse>
        <verse osisID="Jer.4.17"> יז  כשמרי שדי היו עליה מסביב  כי אתי מרתה נאם יהוה </verse>
        <verse osisID="Jer.4.18"> יח  דרכך ומעלליך עשו אלה לך זאת רעתך כי מר כי נגע עד לבך  {פ} </verse>
        <verse osisID="Jer.4.19"> יט  מעי מעי אחולה (אחילה) קירות לבי המה לי לבי--לא אחרש  כי קול שופר שמעתי (שמעת) נפשי תרועת מלחמה </verse>
        <verse osisID="Jer.4.20"> כ  שבר על שבר נקרא כי שדדה כל הארץ פתאם שדדו אהלי רגע יריעתי </verse>
        <verse osisID="Jer.4.21"> כא  עד מתי אראה נס--אשמעה קול שופר  {פ} </verse>
        <verse osisID="Jer.4.22"> כב  כי אויל עמי אותי לא ידעו--בנים סכלים המה ולא נבונים המה חכמים המה להרע ולהיטיב לא ידעו </verse>
        <verse osisID="Jer.4.23"> כג  ראיתי את הארץ והנה תהו ובהו ואל השמים ואין אורם </verse>
        <verse osisID="Jer.4.24"> כד  ראיתי ההרים והנה רעשים וכל הגבעות התקלקלו </verse>
        <verse osisID="Jer.4.25"> כה  ראיתי והנה אין האדם וכל עוף השמים נדדו </verse>
        <verse osisID="Jer.4.26"> כו  ראיתי והנה הכרמל המדבר וכל עריו נתצו מפני יהוה--מפני חרון אפו  {ס} </verse>
        <verse osisID="Jer.4.27"> כז  כי כה אמר יהוה שממה תהיה כל הארץ וכלה לא אעשה </verse>
        <verse osisID="Jer.4.28"> כח  על זאת תאבל הארץ וקדרו השמים ממעל--על כי דברתי זמתי ולא נחמתי ולא אשוב ממנה </verse>
        <verse osisID="Jer.4.29"> כט  מקול פרש ורמה קשת ברחת כל העיר--באו בעבים ובכפים עלו  כל העיר עזובה ואין יושב בהן איש </verse>
        <verse osisID="Jer.4.30"> ל  ואתי (ואת) שדוד מה תעשי כי תלבשי שני כי תעדי עדי זהב כי תקרעי בפוך עיניך--לשוא תתיפי  מאסו בך עגבים נפשך יבקשו </verse>
        <verse osisID="Jer.4.31"> לא  כי קול כחולה שמעתי צרה כמבכירה--קול בת ציון תתיפח תפרש כפיה  אוי נא לי כי עיפה נפשי להרגים  {פ} </verse>
      </chapter>
      <chapter osisID="Jer.5">
        <verse osisID="Jer.5.1"> א  שוטטו בחוצות ירושלם וראו נא ודעו ובקשו ברחובותיה אם תמצאו איש אם יש עשה משפט מבקש אמונה--ואסלח לה </verse>
        <verse osisID="Jer.5.2"> ב  ואם חי יהוה יאמרו לכן לשקר ישבעו </verse>
        <verse osisID="Jer.5.3"> ג  יהוה עיניך הלוא לאמונה--הכיתה אתם ולא חלו כליתם מאנו קחת מוסר חזקו פניהם מסלע מאנו לשוב </verse>
        <verse osisID="Jer.5.4"> ד  ואני אמרתי אך דלים הם נואלו--כי לא ידעו דרך יהוה משפט אלהיהם </verse>
        <verse osisID="Jer.5.5"> ה  אלכה לי אל הגדלים ואדברה אותם--כי המה ידעו דרך יהוה משפט אלהיהם אך המה יחדו שברו על נתקו מוסרות </verse>
        <verse osisID="Jer.5.6"> ו  על כן הכם אריה מיער זאב ערבות ישדדם--נמר שקד על עריהם כל היוצא מהנה יטרף  כי רבו פשעיהם עצמו משבותיהם </verse>
        <verse osisID="Jer.5.7"> ז  אי לזאת אסלוח (אסלח) לך--בניך עזבוני וישבעו בלא אלהים ואשבע אותם וינאפו ובית זונה יתגודדו </verse>
        <verse osisID="Jer.5.8"> ח  סוסים מיזנים משכים היו איש אל אשת רעהו יצהלו </verse>
        <verse osisID="Jer.5.9"> ט  העל אלה לוא אפקד נאם יהוה ואם בגוי אשר כזה לא תתנקם נפשי  {ס} </verse>
        <verse osisID="Jer.5.10"> י  עלו בשרותיה ושחתו וכלה אל תעשו הסירו נטישותיה כי לוא ליהוה המה </verse>
        <verse osisID="Jer.5.11"> יא  כי בגוד בגדו בי בית ישראל ובית יהודה--נאם יהוה </verse>
        <verse osisID="Jer.5.12"> יב  כחשו ביהוה ויאמרו לוא הוא ולא תבוא עלינו רעה וחרב ורעב לוא נראה </verse>
        <verse osisID="Jer.5.13"> יג  והנביאים יהיו לרוח והדבר אין בהם כה יעשה להם  {ס} </verse>
        <verse osisID="Jer.5.14"> יד  לכן כה אמר יהוה אלהי צבאות יען דברכם את הדבר הזה  הנני נתן דברי בפיך לאש והעם הזה עצים--ואכלתם </verse>
        <verse osisID="Jer.5.15"> טו  הנני מביא עליכם גוי ממרחק בית ישראל נאם יהוה  גוי איתן הוא גוי מעולם הוא--גוי לא תדע לשנו ולא תשמע מה ידבר </verse>
        <verse osisID="Jer.5.16"> טז  אשפתו כקבר פתוח כלם גבורים </verse>
        <verse osisID="Jer.5.17"> יז  ואכל קצירך ולחמך יאכלו בניך ובנותיך--יאכל צאנך ובקרך יאכל גפנך ותאנתך ירשש ערי מבצריך אשר אתה בטח בהנה--בחרב </verse>
        <verse osisID="Jer.5.18"> יח  וגם בימים ההמה נאם יהוה לא אעשה אתכם כלה </verse>
        <verse osisID="Jer.5.19"> יט  והיה כי תאמרו תחת מה עשה יהוה אלהינו לנו את כל אלה ואמרת אליהם כאשר עזבתם אותי ותעבדו אלהי נכר בארצכם--כן תעבדו זרים בארץ לא לכם  {פ} </verse>
        <verse osisID="Jer.5.20"> כ  הגידו זאת בבית יעקב והשמיעוה ביהודה לאמר </verse>
        <verse osisID="Jer.5.21"> כא  שמעו נא זאת עם סכל ואין לב  עינים להם ולא יראו אזנים להם ולא ישמעו </verse>
        <verse osisID="Jer.5.22"> כב  האותי לא תיראו נאם יהוה אם מפני לא תחילו אשר שמתי חול גבול לים חק עולם ולא יעברנהו ויתגעשו ולא יוכלו והמו גליו ולא יעברנהו </verse>
        <verse osisID="Jer.5.23"> כג  ולעם הזה היה לב סורר ומורה  סרו וילכו </verse>
        <verse osisID="Jer.5.24"> כד  ולוא אמרו בלבבם נירא נא את יהוה אלהינו הנתן גשם וירה (יורה) ומלקוש בעתו שבעת חקות קציר ישמר לנו </verse>
        <verse osisID="Jer.5.25"> כה  עונותיכם הטו אלה וחטאותיכם מנעו הטוב מכם </verse>
        <verse osisID="Jer.5.26"> כו  כי נמצאו בעמי רשעים  ישור כשך יקושים הציבו משחית אנשים ילכדו </verse>
        <verse osisID="Jer.5.27"> כז  ככלוב מלא עוף כן בתיהם מלאים מרמה על כן גדלו ויעשירו </verse>
        <verse osisID="Jer.5.28"> כח  שמנו עשתו גם עברו דברי רע--דין לא דנו דין יתום ויצליחו ומשפט אביונים לא שפטו </verse>
        <verse osisID="Jer.5.29"> כט  העל אלה לא אפקד נאם יהוה אם בגוי אשר כזה לא תתנקם נפשי  {ס} </verse>
        <verse osisID="Jer.5.30"> ל  שמה ושערורה נהיתה בארץ </verse>
        <verse osisID="Jer.5.31"> לא  הנבאים נבאו בשקר והכהנים ירדו על ידיהם ועמי אהבו כן ומה תעשו לאחריתה </verse>
      </chapter>
      <chapter osisID="Jer.6">
        <verse osisID="Jer.6.1"> א  העזו בני בנימן מקרב ירושלם ובתקוע תקעו שופר ועל בית הכרם שאו משאת  כי רעה נשקפה מצפון ושבר גדול </verse>
        <verse osisID="Jer.6.2"> ב  הנוה והמענגה דמיתי בת ציון </verse>
        <verse osisID="Jer.6.3"> ג  אליה יבאו רעים ועדריהם תקעו עליה אהלים סביב רעו איש את ידו </verse>
        <verse osisID="Jer.6.4"> ד  קדשו עליה מלחמה קומו ונעלה בצהרים אוי לנו כי פנה היום כי ינטו צללי ערב </verse>
        <verse osisID="Jer.6.5"> ה  קומו ונעלה בלילה ונשחיתה ארמנותיה  {פ} </verse>
        <verse osisID="Jer.6.6"> ו  כי כה אמר יהוה צבאות כרתו עצה ושפכו על ירושלם סללה היא העיר הפקד כלה עשק בקרבה </verse>
        <verse osisID="Jer.6.7"> ז  כהקיר בור (ביר) מימיה כן הקרה רעתה חמס ושד ישמע בה על פני תמיד--חלי ומכה </verse>
        <verse osisID="Jer.6.8"> ח  הוסרי ירושלם--פן תקע נפשי ממך  פן אשימך שממה ארץ לוא נושבה  {פ} </verse>
        <verse osisID="Jer.6.9"> ט  כה אמר יהוה צבאות עולל יעוללו כגפן שארית ישראל השב ידך כבוצר על סלסלות </verse>
        <verse osisID="Jer.6.10"> י  על מי אדברה ואעידה וישמעו--הנה ערלה אזנם ולא יוכלו להקשיב הנה דבר יהוה היה להם לחרפה--לא יחפצו בו </verse>
        <verse osisID="Jer.6.11"> יא  ואת חמת יהוה מלאתי נלאיתי הכיל--שפך על עולל בחוץ ועל סוד בחורים יחדו  כי גם איש עם אשה ילכדו זקן עם מלא ימים </verse>
        <verse osisID="Jer.6.12"> יב  ונסבו בתיהם לאחרים שדות ונשים יחדו  כי אטה את ידי על ישבי הארץ נאם יהוה </verse>
        <verse osisID="Jer.6.13"> יג  כי מקטנם ועד גדולם כלו בוצע בצע ומנביא ועד כהן--כלו עשה שקר </verse>
        <verse osisID="Jer.6.14"> יד  וירפאו את שבר עמי על נקלה--לאמר שלום שלום ואין שלום </verse>
        <verse osisID="Jer.6.15"> טו  הבישו כי תועבה עשו גם בוש לא יבושו גם הכלים לא ידעו--לכן יפלו בנפלים בעת פקדתים יכשלו אמר יהוה  {ס} </verse>
        <verse osisID="Jer.6.16"> טז  כה אמר יהוה עמדו על דרכים וראו ושאלו לנתבות עולם אי זה דרך הטוב ולכו בה ומצאו מרגוע לנפשכם ויאמרו לא נלך </verse>
        <verse osisID="Jer.6.17"> יז  והקמתי עליכם צפים הקשיבו לקול שופר ויאמרו לא נקשיב </verse>
        <verse osisID="Jer.6.18"> יח  לכן שמעו הגוים ודעי עדה את אשר בם </verse>
        <verse osisID="Jer.6.19"> יט  שמעי הארץ--הנה אנכי מביא רעה אל העם הזה פרי מחשבותם  כי על דברי לא הקשיבו ותורתי וימאסו בה </verse>
        <verse osisID="Jer.6.20"> כ  למה זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא ערבו לי </verse>
        <verse osisID="Jer.6.21"> כא  לכן כה אמר יהוה הנני נתן אל העם הזה מכשלים וכשלו בם אבות ובנים יחדו שכן ורעו--יאבדו (ואבדו)  {פ} </verse>
        <verse osisID="Jer.6.22"> כב  כה אמר יהוה הנה עם בא מארץ צפון וגוי גדול יעור מירכתי ארץ </verse>
        <verse osisID="Jer.6.23"> כג  קשת וכידון יחזיקו אכזרי הוא ולא ירחמו קולם כים יהמה ועל סוסים ירכבו ערוך כאיש למלחמה עליך בת ציון </verse>
        <verse osisID="Jer.6.24"> כד  שמענו את שמעו רפו ידינו צרה החזקתנו--חיל כיולדה </verse>
        <verse osisID="Jer.6.25"> כה  אל תצאי (תצאו) השדה ובדרך אל תלכי (תלכו)  כי חרב לאיב מגור מסביב </verse>
        <verse osisID="Jer.6.26"> כו  בת עמי חגרי שק והתפלשי באפר--אבל יחיד עשי לך מספד תמרורים  כי פתאם יבא השדד עלינו </verse>
        <verse osisID="Jer.6.27"> כז  בחון נתתיך בעמי מבצר ותדע ובחנת את דרכם </verse>
        <verse osisID="Jer.6.28"> כח  כלם סרי סוררים הלכי רכיל נחשת וברזל כלם משחיתים המה </verse>
        <verse osisID="Jer.6.29"> כט  נחר מפח מאשתם (מאש תם) עפרת--לשוא צרף צרוף ורעים לא נתקו </verse>
        <verse osisID="Jer.6.30"> ל  כסף נמאס קראו להם  כי מאס יהוה בהם  {פ} </verse>
      </chapter>
      <chapter osisID="Jer.7">
        <verse osisID="Jer.7.1"> א  הדבר אשר היה אל ירמיהו מאת יהוה לאמר </verse>
        <verse osisID="Jer.7.2"> ב  עמד בשער בית יהוה וקראת שם את הדבר הזה ואמרת שמעו דבר יהוה כל יהודה הבאים בשערים האלה להשתחות ליהוה  {ס} </verse>
        <verse osisID="Jer.7.3"> ג  כה אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה </verse>
        <verse osisID="Jer.7.4"> ד  אל תבטחו לכם אל דברי השקר לאמר  היכל יהוה היכל יהוה היכל יהוה המה </verse>
        <verse osisID="Jer.7.5"> ה  כי אם היטיב תיטיבו את דרכיכם ואת מעלליכם  אם עשו תעשו משפט בין איש ובין רעהו </verse>
        <verse osisID="Jer.7.6"> ו  גר יתום ואלמנה לא תעשקו ודם נקי אל תשפכו במקום הזה ואחרי אלהים אחרים לא תלכו לרע לכם </verse>
        <verse osisID="Jer.7.7"> ז  ושכנתי אתכם במקום הזה--בארץ אשר נתתי לאבותיכם  למן עולם ועד עולם </verse>
        <verse osisID="Jer.7.8"> ח  הנה אתם בטחים לכם על דברי השקר--לבלתי הועיל </verse>
        <verse osisID="Jer.7.9"> ט  הגנב רצח ונאף והשבע לשקר וקטר לבעל והלך אחרי אלהים אחרים--אשר לא ידעתם </verse>
        <verse osisID="Jer.7.10"> י  ובאתם ועמדתם לפני בבית הזה אשר נקרא שמי עליו ואמרתם נצלנו--למען עשות את כל התועבות האלה </verse>
        <verse osisID="Jer.7.11"> יא  המערת פרצים היה הבית הזה אשר נקרא שמי עליו--בעיניכם גם אנכי הנה ראיתי נאם יהוה </verse>
        <verse osisID="Jer.7.12"> יב  כי לכו נא אל מקומי אשר בשילו אשר שכנתי שמי שם בראשונה וראו את אשר עשיתי לו מפני רעת עמי ישראל </verse>
        <verse osisID="Jer.7.13"> יג  ועתה יען עשותכם את כל המעשים האלה--נאם יהוה ואדבר אליכם השכם ודבר ולא שמעתם ואקרא אתכם ולא עניתם </verse>
        <verse osisID="Jer.7.14"> יד  ועשיתי לבית אשר נקרא שמי עליו אשר אתם בטחים בו ולמקום אשר נתתי לכם ולאבותיכם--כאשר עשיתי לשלו </verse>
        <verse osisID="Jer.7.15"> טו  והשלכתי אתכם מעל פני כאשר השלכתי את כל אחיכם את כל זרע אפרים  {פ} </verse>
        <verse osisID="Jer.7.16"> טז  ואתה אל תתפלל בעד העם הזה ואל תשא בעדם רנה ותפלה--ואל תפגע בי  כי אינני שמע אתך </verse>
        <verse osisID="Jer.7.17"> יז  האינך ראה מה המה עשים בערי יהודה ובחצות ירושלם </verse>
        <verse osisID="Jer.7.18"> יח  הבנים מלקטים עצים והאבות מבערים את האש והנשים לשות בצק  לעשות כונים למלכת השמים והסך נסכים לאלהים אחרים--למען הכעסני </verse>
        <verse osisID="Jer.7.19"> יט  האתי הם מכעסים נאם יהוה הלוא אתם למען בשת פניהם </verse>
        <verse osisID="Jer.7.20"> כ  לכן כה אמר אדני יהוה הנה אפי וחמתי נתכת אל המקום הזה על האדם ועל הבהמה ועל עץ השדה ועל פרי האדמה ובערה ולא תכבה  {פ} </verse>
        <verse osisID="Jer.7.21"> כא  כה אמר יהוה צבאות אלהי ישראל  עלותיכם ספו על זבחיכם ואכלו בשר </verse>
        <verse osisID="Jer.7.22"> כב  כי לא דברתי את אבותיכם ולא צויתים ביום הוציא (הוציאי) אותם מארץ מצרים--על דברי עולה וזבח </verse>
        <verse osisID="Jer.7.23"> כג  כי אם את הדבר הזה צויתי אותם לאמר שמעו בקולי--והייתי לכם לאלהים ואתם תהיו לי לעם והלכתם בכל הדרך אשר אצוה אתכם למען ייטב לכם </verse>
        <verse osisID="Jer.7.24"> כד  ולא שמעו ולא הטו את אזנם וילכו במעצות בשררות לבם הרע ויהיו לאחור ולא לפנים </verse>
        <verse osisID="Jer.7.25"> כה  למן היום אשר יצאו אבותיכם מארץ מצרים עד היום הזה--ואשלח אליכם את כל עבדי הנביאים יום השכם ושלח </verse>
        <verse osisID="Jer.7.26"> כו  ולוא שמעו אלי ולא הטו את אזנם ויקשו את ערפם--הרעו מאבותם </verse>
        <verse osisID="Jer.7.27"> כז  ודברת אליהם את כל הדברים האלה ולא ישמעו אליך וקראת אליהם ולא יענוכה </verse>
        <verse osisID="Jer.7.28"> כח  ואמרת אליהם זה הגוי אשר לוא שמעו בקול יהוה אלהיו ולא לקחו מוסר אבדה האמונה ונכרתה מפיהם  {ס} </verse>
        <verse osisID="Jer.7.29"> כט  גזי נזרך והשליכי ושאי על שפים קינה  כי מאס יהוה ויטש את דור עברתו </verse>
        <verse osisID="Jer.7.30"> ל  כי עשו בני יהודה הרע בעיני נאם יהוה  שמו שקוציהם בבית אשר נקרא שמי עליו--לטמאו </verse>
        <verse osisID="Jer.7.31"> לא  ובנו במות התפת אשר בגיא בן הנם לשרף את בניהם ואת בנתיהם באש--אשר לא צויתי ולא עלתה על לבי  {פ} </verse>
        <verse osisID="Jer.7.32"> לב  לכן הנה ימים באים נאם יהוה ולא יאמר עוד התפת וגיא בן הנם כי אם גיא ההרגה וקברו בתפת מאין מקום </verse>
        <verse osisID="Jer.7.33"> לג  והיתה נבלת העם הזה למאכל לעוף השמים ולבהמת הארץ ואין מחריד </verse>
        <verse osisID="Jer.7.34"> לד  והשבתי מערי יהודה ומחצות ירושלם קול ששון וקול שמחה קול חתן וקול כלה  כי לחרבה תהיה הארץ </verse>
      </chapter>
      <chapter osisID="Jer.8">
        <verse osisID="Jer.8.1"> א  בעת ההיא נאם יהוה ויציאו (יוציאו) את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלם--מקבריהם </verse>
        <verse osisID="Jer.8.2"> ב  ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם  לא יאספו ולא יקברו לדמן על פני האדמה יהיו </verse>
        <verse osisID="Jer.8.3"> ג  ונבחר מות מחיים לכל השארית הנשארים מן המשפחה הרעה הזאת--בכל המקמות הנשארים אשר הדחתים שם נאם יהוה צבאות  {ס} </verse>
        <verse osisID="Jer.8.4"> ד  ואמרת אליהם כה אמר יהוה היפלו ולא יקומו אם ישוב ולא ישוב </verse>
        <verse osisID="Jer.8.5"> ה  מדוע שובבה העם הזה ירושלם--משבה נצחת החזיקו בתרמת--מאנו לשוב </verse>
        <verse osisID="Jer.8.6"> ו  הקשבתי ואשמע לוא כן ידברו--אין איש נחם על רעתו לאמר מה עשיתי כלה שב במרצותם (במרוצתם) כסוס שוטף במלחמה </verse>
        <verse osisID="Jer.8.7"> ז  גם חסידה בשמים ידעה מועדיה ותר וסוס (וסיס) ועגור שמרו את עת באנה ועמי--לא ידעו את משפט יהוה </verse>
        <verse osisID="Jer.8.8"> ח  איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים </verse>
        <verse osisID="Jer.8.9"> ט  הבשו חכמים חתו וילכדו הנה בדבר יהוה מאסו וחכמת מה להם </verse>
        <verse osisID="Jer.8.10"> י  לכן אתן את נשיהם לאחרים שדותיהם ליורשים--כי מקטן ועד גדול כלה בצע בצע  מנביא ועד כהן--כלה עשה שקר </verse>
        <verse osisID="Jer.8.11"> יא  וירפו את שבר בת עמי על נקלה--לאמר שלום שלום ואין שלום </verse>
        <verse osisID="Jer.8.12"> יב  הבשו כי תועבה עשו גם בוש לא יבשו והכלם לא ידעו--לכן יפלו בנפלים בעת פקדתם יכשלו אמר יהוה  {פ} </verse>
        <verse osisID="Jer.8.13"> יג  אסף אסיפם נאם יהוה אין ענבים בגפן ואין תאנים בתאנה והעלה נבל--ואתן להם יעברום </verse>
        <verse osisID="Jer.8.14"> יד  על מה אנחנו ישבים--האספו ונבוא אל ערי המבצר ונדמה שם  כי יהוה אלהינו הדמנו וישקנו מי ראש כי חטאנו ליהוה </verse>
        <verse osisID="Jer.8.15"> טו  קוה לשלום ואין טוב לעת מרפה והנה בעתה </verse>
        <verse osisID="Jer.8.16"> טז  מדן נשמע נחרת סוסיו--מקול מצהלות אביריו רעשה כל הארץ ויבואו ויאכלו ארץ ומלואה--עיר וישבי בה  {פ} </verse>
        <verse osisID="Jer.8.17"> יז  כי הנני משלח בכם נחשים צפענים אשר אין להם לחש ונשכו אתכם נאם יהוה  {ס} </verse>
        <verse osisID="Jer.8.18"> יח  מבליגיתי עלי יגון עלי לבי דוי </verse>
        <verse osisID="Jer.8.19"> יט  הנה קול שועת בת עמי מארץ מרחקים היהוה אין בציון אם מלכה אין בה מדוע הכעסוני בפסליהם--בהבלי נכר </verse>
        <verse osisID="Jer.8.20"> כ  עבר קציר כלה קיץ ואנחנו לוא נושענו </verse>
        <verse osisID="Jer.8.21"> כא  על שבר בת עמי השברתי קדרתי שמה החזקתני </verse>
        <verse osisID="Jer.8.22"> כב  הצרי אין בגלעד אם רפא אין שם  כי מדוע לא עלתה ארכת בת עמי  {ס}  [ (Jeremiah 8:23)  כג  מי יתן ראשי מים ועיני מקור דמעה ואבכה יומם ולילה את חללי בת עמי  {ס}  ] </verse>
      </chapter>
      <chapter osisID="Jer.9">
        <verse osisID="Jer.9.1"> א  מי יתנני במדבר מלון ארחים ואעזבה את עמי ואלכה מאתם  כי כלם מנאפים עצרת בגדים </verse>
        <verse osisID="Jer.9.2"> ב  וידרכו את לשונם קשתם שקר ולא לאמונה גברו בארץ  כי מרעה אל רעה יצאו ואתי לא ידעו נאם יהוה </verse>
        <verse osisID="Jer.9.3"> ג  איש מרעהו השמרו ועל כל אח אל תבטחו  כי כל אח עקוב יעקב וכל רע רכיל יהלך </verse>
        <verse osisID="Jer.9.4"> ד  ואיש ברעהו יהתלו ואמת לא ידברו למדו לשונם דבר שקר העוה נלאו </verse>
        <verse osisID="Jer.9.5"> ה  שבתך בתוך מרמה במרמה מאנו דעת אותי נאם יהוה  {ס} </verse>
        <verse osisID="Jer.9.6"> ו  לכן כה אמר יהוה צבאות הנני צורפם ובחנתים  כי איך אעשה מפני בת עמי </verse>
        <verse osisID="Jer.9.7"> ז  חץ שוחט (שחוט) לשונם מרמה דבר בפיו שלום את רעהו ידבר ובקרבו ישים ארבו </verse>
        <verse osisID="Jer.9.8"> ח  העל אלה לא אפקד בם נאם יהוה אם בגוי אשר כזה לא תתנקם נפשי  {ס} </verse>
        <verse osisID="Jer.9.9"> ט  על ההרים אשא בכי ונהי ועל נאות מדבר קינה--כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו </verse>
        <verse osisID="Jer.9.10"> י  ונתתי את ירושלם לגלים מעון תנים ואת ערי יהודה אתן שממה מבלי יושב  {ס} </verse>
        <verse osisID="Jer.9.11"> יא  מי האיש החכם ויבן את זאת ואשר דבר פי יהוה אליו ויגדה על מה אבדה הארץ נצתה כמדבר מבלי עבר  {ס} </verse>
        <verse osisID="Jer.9.12"> יב  ויאמר יהוה--על עזבם את תורתי אשר נתתי לפניהם ולא שמעו בקולי ולא הלכו בה </verse>
        <verse osisID="Jer.9.13"> יג  וילכו אחרי שררות לבם--ואחרי הבעלים אשר למדום אבותם  {פ} </verse>
        <verse osisID="Jer.9.14"> יד  לכן כה אמר יהוה צבאות אלהי ישראל הנני מאכילם את העם הזה לענה והשקיתים מי ראש </verse>
        <verse osisID="Jer.9.15"> טו  והפצותים בגוים אשר לא ידעו המה ואבותם ושלחתי אחריהם את החרב עד כלותי אותם  {פ} </verse>
        <verse osisID="Jer.9.16"> טז  כה אמר יהוה צבאות התבוננו וקראו למקוננות ותבואינה ואל החכמות שלחו ותבואנה </verse>
        <verse osisID="Jer.9.17"> יז  ותמהרנה ותשנה עלינו נהי ותרדנה עינינו דמעה ועפעפינו יזלו מים </verse>
        <verse osisID="Jer.9.18"> יח  כי קול נהי נשמע מציון איך שדדנו בשנו מאד כי עזבנו ארץ כי השליכו משכנותינו  {ס} </verse>
        <verse osisID="Jer.9.19"> יט  כי שמענה נשים דבר יהוה ותקח אזנכם דבר פיו ולמדנה בנותיכם נהי ואשה רעותה קינה </verse>
        <verse osisID="Jer.9.20"> כ  כי עלה מות בחלונינו בא בארמנותינו--להכרית עולל מחוץ בחורים מרחבות </verse>
        <verse osisID="Jer.9.21"> כא  דבר כה נאם יהוה ונפלה נבלת האדם כדמן על פני השדה וכעמיר מאחרי הקצר ואין מאסף  {ס} </verse>
        <verse osisID="Jer.9.22"> כב  כה אמר יהוה אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו </verse>
        <verse osisID="Jer.9.23"> כג  כי אם בזאת יתהלל המתהלל השכל וידע אותי--כי אני יהוה עשה חסד משפט וצדקה בארץ  כי באלה חפצתי נאם יהוה  {ס} </verse>
        <verse osisID="Jer.9.24"> כד  הנה ימים באים נאם יהוה ופקדתי על כל מול בערלה </verse>
        <verse osisID="Jer.9.25"> כה  על מצרים ועל יהודה ועל אדום ועל בני עמון ועל מואב ועל כל קצוצי פאה הישבים במדבר--כי כל הגוים ערלים וכל בית ישראל ערלי לב  {פ} </verse>
      </chapter>
      <chapter osisID="Jer.10">
        <verse osisID="Jer.10.1"> א  שמעו את הדבר אשר דבר יהוה עליכם--בית ישראל </verse>
        <verse osisID="Jer.10.2"> ב  כה אמר יהוה אל דרך הגוים אל תלמדו ומאתות השמים אל תחתו  כי יחתו הגוים מהמה </verse>
        <verse osisID="Jer.10.3"> ג  כי חקות העמים הבל הוא  כי עץ מיער כרתו מעשה ידי חרש במעצד </verse>
        <verse osisID="Jer.10.4"> ד  בכסף ובזהב ייפהו במסמרות ובמקבות יחזקום ולוא יפיק </verse>
        <verse osisID="Jer.10.5"> ה  כתמר מקשה המה ולא ידברו נשוא ינשוא כי לא יצעדו אל תיראו מהם כי לא ירעו וגם היטיב אין אותם  {פ} </verse>
        <verse osisID="Jer.10.6"> ו  מאין כמוך יהוה  גדול אתה וגדול שמך בגבורה </verse>
        <verse osisID="Jer.10.7"> ז  מי לא יראך מלך הגוים כי לך יאתה  כי בכל חכמי הגוים ובכל מלכותם מאין כמוך </verse>
        <verse osisID="Jer.10.8"> ח  ובאחת יבערו ויכסלו מוסר הבלים עץ הוא </verse>
        <verse osisID="Jer.10.9"> ט  כסף מרקע מתרשיש יובא וזהב מאופז--מעשה חרש וידי צורף תכלת וארגמן לבושם מעשה חכמים כלם </verse>
        <verse osisID="Jer.10.10"> י  ויהוה אלהים אמת הוא אלהים חיים ומלך עולם מקצפו תרעש הארץ ולא יכלו גוים זעמו  {פ} </verse>
        <verse osisID="Jer.10.11"> יא  כדנה תאמרון להום אלהיא די שמיא וארקא לא עבדו יאבדו מארעא ומן תחות שמיא אלה  {ס} </verse>
        <verse osisID="Jer.10.12"> יב  עשה ארץ בכחו מכין תבל בחכמתו ובתבונתו נטה שמים </verse>
        <verse osisID="Jer.10.13"> יג  לקול תתו המון מים בשמים ויעלה נשאים מקצה ארץ (הארץ) ברקים למטר עשה ויוצא רוח מאצרתיו </verse>
        <verse osisID="Jer.10.14"> יד  נבער כל אדם מדעת הביש כל צורף מפסל  כי שקר נסכו ולא רוח בם </verse>
        <verse osisID="Jer.10.15"> טו  הבל המה מעשה תעתעים בעת פקדתם יאבדו </verse>
        <verse osisID="Jer.10.16"> טז  לא כאלה חלק יעקב כי יוצר הכל הוא וישראל שבט נחלתו  יהוה צבאות שמו  {ס} </verse>
        <verse osisID="Jer.10.17"> יז  אספי מארץ כנעתך--ישבתי (ישבת) במצור  {ס} </verse>
        <verse osisID="Jer.10.18"> יח  כי כה אמר יהוה הנני קולע את יושבי הארץ בפעם הזאת והצרתי להם למען ימצאו  {ס} </verse>
        <verse osisID="Jer.10.19"> יט  אוי לי על שברי נחלה מכתי ואני אמרתי אך זה חלי ואשאנו </verse>
        <verse osisID="Jer.10.20"> כ  אהלי שדד וכל מיתרי נתקו בני יצאני ואינם--אין נטה עוד אהלי ומקים יריעותי </verse>
        <verse osisID="Jer.10.21"> כא  כי נבערו הרעים ואת יהוה לא דרשו על כן לא השכילו וכל מרעיתם נפוצה  {פ} </verse>
        <verse osisID="Jer.10.22"> כב  קול שמועה הנה באה ורעש גדול מארץ צפון  לשום את ערי יהודה שממה--מעון תנים  {ס} </verse>
        <verse osisID="Jer.10.23"> כג  ידעתי יהוה כי לא לאדם דרכו לא לאיש הלך והכין את צעדו </verse>
        <verse osisID="Jer.10.24"> כד  יסרני יהוה אך במשפט  אל באפך פן תמעטני </verse>
        <verse osisID="Jer.10.25"> כה  שפך חמתך על הגוים אשר לא ידעוך ועל משפחות אשר בשמך לא קראו  כי אכלו את יעקב ואכלהו ויכלהו ואת נוהו השמו  {פ} </verse>
      </chapter>
      <chapter osisID="Jer.11">
        <verse osisID="Jer.11.1"> א  הדבר אשר היה אל ירמיהו מאת יהוה לאמר </verse>
        <verse osisID="Jer.11.2"> ב  שמעו את דברי הברית הזאת ודברתם אל איש יהודה ועל ישבי ירושלם </verse>
        <verse osisID="Jer.11.3"> ג  ואמרת אליהם כה אמר יהוה אלהי ישראל  ארור האיש--אשר לא ישמע את דברי הברית הזאת </verse>
        <verse osisID="Jer.11.4"> ד  אשר צויתי את אבותיכם ביום הוציאי אותם מארץ מצרים מכור הברזל לאמר שמעו בקולי ועשיתם אותם ככל אשר אצוה אתכם והייתם לי לעם ואנכי אהיה לכם לאלהים </verse>
        <verse osisID="Jer.11.5"> ה  למען הקים את השבועה אשר נשבעתי לאבותיכם לתת להם ארץ זבת חלב ודבש--כיום הזה ואען ואמר אמן יהוה  {פ} </verse>
        <verse osisID="Jer.11.6"> ו  ויאמר יהוה אלי קרא את כל הדברים האלה בערי יהודה ובחצות ירושלם לאמר  שמעו את דברי הברית הזאת ועשיתם אותם </verse>
        <verse osisID="Jer.11.7"> ז  כי העד העדתי באבותיכם ביום העלותי אותם מארץ מצרים ועד היום הזה השכם והעד לאמר  שמעו בקולי </verse>
        <verse osisID="Jer.11.8"> ח  ולא שמעו ולא הטו את אזנם וילכו איש בשרירות לבם הרע ואביא עליהם את כל דברי הברית הזאת אשר צויתי לעשות--ולא עשו  {ס} </verse>
        <verse osisID="Jer.11.9"> ט  ויאמר יהוה אלי  נמצא קשר באיש יהודה ובישבי ירושלם </verse>
        <verse osisID="Jer.11.10"> י  שבו על עונת אבותם הראשנים אשר מאנו לשמוע את דברי והמה הלכו אחרי אלהים אחרים לעבדם הפרו בית ישראל ובית יהודה את בריתי אשר כרתי את אבותם  {ס} </verse>
        <verse osisID="Jer.11.11"> יא  לכן כה אמר יהוה הנני מביא אליהם רעה אשר לא יוכלו לצאת ממנה וזעקו אלי ולא אשמע אליהם </verse>
        <verse osisID="Jer.11.12"> יב  והלכו ערי יהודה וישבי ירושלם וזעקו אל האלהים אשר הם מקטרים להם והושע לא יושיעו להם בעת רעתם </verse>
        <verse osisID="Jer.11.13"> יג  כי מספר עריך היו אלהיך יהודה ומספר חצות ירושלם שמתם מזבחות לבשת--מזבחות לקטר לבעל  {ס} </verse>
        <verse osisID="Jer.11.14"> יד  ואתה אל תתפלל בעד העם הזה ואל תשא בעדם רנה ותפלה  כי אינני שמע בעת קראם אלי--בעד רעתם  {ס} </verse>
        <verse osisID="Jer.11.15"> טו  מה לידידי בביתי עשותה המזמתה הרבים ובשר קדש יעברו מעליך  כי רעתכי אז תעלזי </verse>
        <verse osisID="Jer.11.16"> טז  זית רענן יפה פרי תאר קרא יהוה שמך--לקול המולה גדלה הצית אש עליה ורעו דליותיו </verse>
        <verse osisID="Jer.11.17"> יז  ויהוה צבאות הנוטע אותך דבר עליך רעה  בגלל רעת בית ישראל ובית יהודה אשר עשו להם להכעסני--לקטר לבעל  {פ} </verse>
        <verse osisID="Jer.11.18"> יח  ויהוה הודיעני ואדעה אז הראיתני מעלליהם </verse>
        <verse osisID="Jer.11.19"> יט  ואני ככבש אלוף יובל לטבוח ולא ידעתי כי עלי חשבו מחשבות נשחיתה עץ בלחמו ונכרתנו מארץ חיים--ושמו לא יזכר עוד </verse>
        <verse osisID="Jer.11.20"> כ  ויהוה צבאות שפט צדק בחן כליות ולב אראה נקמתך מהם כי אליך גליתי את ריבי  {ס} </verse>
        <verse osisID="Jer.11.21"> כא  לכן כה אמר יהוה על אנשי ענתות המבקשים את נפשך לאמר  לא תנבא בשם יהוה ולא תמות בידנו  {פ} </verse>
        <verse osisID="Jer.11.22"> כב  לכן כה אמר יהוה צבאות הנני פקד עליהם  הבחורים ימתו בחרב בניהם ובנותיהם ימתו ברעב </verse>
        <verse osisID="Jer.11.23"> כג  ושארית לא תהיה להם  כי אביא רעה אל אנשי ענתות שנת פקדתם  {ס} </verse>
      </chapter>
      <chapter osisID="Jer.12">
        <verse osisID="Jer.12.1"> א  צדיק אתה יהוה כי אריב אליך אך משפטים אדבר אתך מדוע דרך רשעים צלחה שלו כל בגדי בגד </verse>
        <verse osisID="Jer.12.2"> ב  נטעתם גם שרשו--ילכו גם עשו פרי קרוב אתה בפיהם ורחוק מכליותיהם </verse>
        <verse osisID="Jer.12.3"> ג  ואתה יהוה ידעתני--תראני ובחנת לבי אתך התקם כצאן לטבחה והקדשם ליום הרגה  {פ} </verse>
        <verse osisID="Jer.12.4"> ד  עד מתי תאבל הארץ ועשב כל השדה ייבש מרעת ישבי בה ספתה בהמות ועוף--כי אמרו לא יראה את אחריתנו </verse>
        <verse osisID="Jer.12.5"> ה  כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן </verse>
        <verse osisID="Jer.12.6"> ו  כי גם אחיך ובית אביך גם המה בגדו בך--גם המה קראו אחריך מלא אל תאמן בם כי ידברו אליך טובות  {ס} </verse>
        <verse osisID="Jer.12.7"> ז  עזבתי את ביתי--נטשתי את נחלתי נתתי את ידדות נפשי בכף איביה </verse>
        <verse osisID="Jer.12.8"> ח  היתה לי נחלתי כאריה ביער נתנה עלי בקולה על כן שנאתיה </verse>
        <verse osisID="Jer.12.9"> ט  העיט צבוע נחלתי לי העיט סביב עליה לכו אספו כל חית השדה--התיו לאכלה </verse>
        <verse osisID="Jer.12.10"> י  רעים רבים שחתו כרמי בססו את חלקתי נתנו את חלקת חמדתי למדבר שממה </verse>
        <verse osisID="Jer.12.11"> יא  שמה לשממה--אבלה עלי שממה נשמה כל הארץ כי אין איש שם על לב </verse>
        <verse osisID="Jer.12.12"> יב  על כל שפים במדבר באו שדדים כי חרב ליהוה אכלה מקצה ארץ ועד קצה הארץ  אין שלום לכל בשר  {ס} </verse>
        <verse osisID="Jer.12.13"> יג  זרעו חטים וקצים קצרו נחלו לא יועלו ובשו מתבואתיכם מחרון אף יהוה  {פ} </verse>
        <verse osisID="Jer.12.14"> יד  כה אמר יהוה על כל שכני הרעים הנגעים בנחלה אשר הנחלתי את עמי את ישראל  הנני נתשם מעל אדמתם ואת בית יהודה אתוש מתוכם </verse>
        <verse osisID="Jer.12.15"> טו  והיה אחרי נתשי אותם אשוב ורחמתים והשבתים איש לנחלתו ואיש לארצו </verse>
        <verse osisID="Jer.12.16"> טז  והיה אם למד ילמדו את דרכי עמי להשבע בשמי חי יהוה כאשר למדו את עמי להשבע בבעל--ונבנו בתוך עמי </verse>
        <verse osisID="Jer.12.17"> יז  ואם לא ישמעו  ונתשתי את הגוי ההוא נתוש ואבד--נאם יהוה  {ס} </verse>
      </chapter>
      <chapter osisID="Jer.13">
        <verse osisID="Jer.13.1"> א  כה אמר יהוה אלי הלוך וקנית לך אזור פשתים ושמתו על מתניך ובמים לא תבאהו </verse>
        <verse osisID="Jer.13.2"> ב  ואקנה את האזור כדבר יהוה ואשם על מתני  {פ} </verse>
        <verse osisID="Jer.13.3"> ג  ויהי דבר יהוה אלי שנית לאמר </verse>
        <verse osisID="Jer.13.4"> ד  קח את האזור אשר קנית אשר על מתניך וקום לך פרתה וטמנהו שם בנקיק הסלע </verse>
        <verse osisID="Jer.13.5"> ה  ואלך ואטמנהו בפרת כאשר צוה יהוה אותי </verse>
        <verse osisID="Jer.13.6"> ו  ויהי מקץ ימים רבים ויאמר יהוה אלי קום לך פרתה וקח משם את האזור אשר צויתיך לטמנו שם </verse>
        <verse osisID="Jer.13.7"> ז  ואלך פרתה--ואחפר ואקח את האזור מן המקום אשר טמנתיו שמה והנה נשחת האזור לא יצלח לכל  {פ} </verse>
        <verse osisID="Jer.13.8"> ח  ויהי דבר יהוה אלי לאמר </verse>
        <verse osisID="Jer.13.9"> ט  כה אמר יהוה  ככה אשחית את גאון יהודה ואת גאון ירושלם--הרב </verse>
        <verse osisID="Jer.13.10"> י  העם הזה הרע המאנים לשמוע את דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא יצלח לכל  {ס} </verse>
        <verse osisID="Jer.13.11"> יא  כי כאשר ידבק האזור אל מתני איש כן הדבקתי אלי את כל בית ישראל ואת כל בית יהודה נאם יהוה להיות לי לעם ולשם ולתהלה ולתפארת ולא שמעו </verse>
        <verse osisID="Jer.13.12"> יב  ואמרת אליהם את הדבר הזה  {ס}  כה אמר יהוה אלהי ישראל כל נבל ימלא יין ואמרו אליך--הידע לא נדע כי כל נבל ימלא יין </verse>
        <verse osisID="Jer.13.13"> יג  ואמרת אליהם כה אמר יהוה הנני ממלא את כל ישבי הארץ הזאת ואת המלכים הישבים לדוד על כסאו ואת הכהנים ואת הנבאים ואת כל ישבי ירושלם--שכרון </verse>
        <verse osisID="Jer.13.14"> יד  ונפצתים איש אל אחיו והאבות והבנים יחדו--נאם יהוה לא אחמול ולא אחוס ולא ארחם מהשחיתם </verse>
        <verse osisID="Jer.13.15"> טו  שמעו והאזינו אל תגבהו  כי יהוה דבר </verse>
        <verse osisID="Jer.13.16"> טז  תנו ליהוה אלהיכם כבוד בטרם יחשך ובטרם יתנגפו רגליכם על הרי נשף וקויתם לאור ושמה לצלמות ישית (ושית) לערפל </verse>
        <verse osisID="Jer.13.17"> יז  ואם לא תשמעוה במסתרים תבכה נפשי מפני גוה ודמע תדמע ותרד עיני דמעה כי נשבה עדר יהוה  {ס} </verse>
        <verse osisID="Jer.13.18"> יח  אמר למלך ולגבירה השפילו שבו  כי ירד מראשותיכם עטרת תפארתכם </verse>
        <verse osisID="Jer.13.19"> יט  ערי הנגב סגרו ואין פתח הגלת יהודה כלה הגלת שלומים  {ס} </verse>
        <verse osisID="Jer.13.20"> כ  שאי (שאו) עיניכם וראי (וראו) הבאים מצפון איה העדר נתן לך--צאן תפארתך </verse>
        <verse osisID="Jer.13.21"> כא  מה תאמרי כי יפקד עליך ואת למדת אתם עליך אלפים לראש הלוא חבלים יאחזוך כמו אשת לדה </verse>
        <verse osisID="Jer.13.22"> כב  וכי תאמרי בלבבך מדוע קראני אלה ברב עונך נגלו שוליך נחמסו עקביך </verse>
        <verse osisID="Jer.13.23"> כג  היהפך כושי עורו ונמר חברברתיו גם אתם תוכלו להיטיב למדי הרע </verse>
        <verse osisID="Jer.13.24"> כד  ואפיצם כקש עובר לרוח מדבר </verse>
        <verse osisID="Jer.13.25"> כה  זה גורלך מנת מדיך מאתי נאם יהוה אשר שכחת אותי ותבטחי בשקר </verse>
        <verse osisID="Jer.13.26"> כו  וגם אני חשפתי שוליך על פניך ונראה קלונך </verse>
        <verse osisID="Jer.13.27"> כז  נאפיך ומצהלותיך זמת זנותך על גבעות בשדה ראיתי שקוציך אוי לך ירושלם--לא תטהרי אחרי מתי עד  {ס} </verse>
      </chapter>
      <chapter osisID="Jer.14">
        <verse osisID="Jer.14.1"> א  אשר היה דבר יהוה אל ירמיהו על דברי הבצרות </verse>
        <verse osisID="Jer.14.2"> ב  אבלה יהודה ושעריה אמללו קדרו לארץ וצוחת ירושלם עלתה </verse>
        <verse osisID="Jer.14.3"> ג  ואדריהם שלחו צעוריהם (צעיריהם) למים באו על גבים לא מצאו מים שבו כליהם ריקם--בשו והכלמו וחפו ראשם </verse>
        <verse osisID="Jer.14.4"> ד  בעבור האדמה חתה כי לא היה גשם בארץ בשו אכרים חפו ראשם </verse>
        <verse osisID="Jer.14.5"> ה  כי גם אילת בשדה ילדה ועזוב  כי לא היה דשא </verse>
        <verse osisID="Jer.14.6"> ו  ופראים עמדו על שפים שאפו רוח כתנים כלו עיניהם כי אין עשב </verse>
        <verse osisID="Jer.14.7"> ז  אם עונינו ענו בנו--יהוה עשה למען שמך  כי רבו משובתינו לך חטאנו </verse>
        <verse osisID="Jer.14.8"> ח  מקוה ישראל מושיעו בעת צרה--למה תהיה כגר בארץ וכארח נטה ללון </verse>
        <verse osisID="Jer.14.9"> ט  למה תהיה כאיש נדהם כגבור לא יוכל להושיע ואתה בקרבנו יהוה ושמך עלינו נקרא--אל תנחנו  {ס} </verse>
        <verse osisID="Jer.14.10"> י  כה אמר יהוה לעם הזה כן אהבו לנוע--רגליהם לא חשכו ויהוה לא רצם--עתה יזכר עונם ויפקד חטאתם  {פ} </verse>
        <verse osisID="Jer.14.11"> יא  ויאמר יהוה אלי  אל תתפלל בעד העם הזה לטובה </verse>
        <verse osisID="Jer.14.12"> יב  כי יצמו אינני שמע אל רנתם וכי יעלו עלה ומנחה אינני רצם  כי בחרב וברעב ובדבר אנכי מכלה אותם  {ס} </verse>
        <verse osisID="Jer.14.13"> יג  ואמר אהה אדני יהוה הנה הנבאים אמרים להם לא תראו חרב ורעב לא יהיה לכם  כי שלום אמת אתן לכם במקום הזה  {ס} </verse>
        <verse osisID="Jer.14.14"> יד  ויאמר יהוה אלי שקר הנבאים נבאים בשמי--לא שלחתים ולא צויתים ולא דברתי אליהם חזון שקר וקסם ואלול (ואליל) ותרמות (ותרמית) לבם המה מתנבאים לכם  {ס} </verse>
        <verse osisID="Jer.14.15"> טו  לכן כה אמר יהוה על הנבאים הנבאים בשמי ואני לא שלחתים והמה אמרים חרב ורעב לא יהיה בארץ הזאת  בחרב וברעב יתמו הנבאים ההמה </verse>
        <verse osisID="Jer.14.16"> טז  והעם אשר המה נבאים להם יהיו משלכים בחצות ירושלם מפני הרעב והחרב ואין מקבר להמה--המה נשיהם ובניהם ובנתיהם ושפכתי עליהם את רעתם </verse>
        <verse osisID="Jer.14.17"> יז  ואמרת אליהם את הדבר הזה תרדנה עיני דמעה לילה ויומם ואל תדמינה  כי שבר גדול נשברה בתולת בת עמי--מכה נחלה מאד </verse>
        <verse osisID="Jer.14.18"> יח  אם יצאתי השדה והנה חללי חרב ואם באתי העיר והנה תחלואי רעב  כי גם נביא גם כהן סחרו אל ארץ ולא ידעו  {ס} </verse>
        <verse osisID="Jer.14.19"> יט  המאס מאסת את יהודה אם בציון געלה נפשך--מדוע הכיתנו ואין לנו מרפא קוה לשלום ואין טוב ולעת מרפא והנה בעתה </verse>
        <verse osisID="Jer.14.20"> כ  ידענו יהוה רשענו עון אבותינו  כי חטאנו לך </verse>
        <verse osisID="Jer.14.21"> כא  אל תנאץ למען שמך אל תנבל כסא כבודך זכר אל תפר בריתך אתנו </verse>
        <verse osisID="Jer.14.22"> כב  היש בהבלי הגוים מגשמים ואם השמים יתנו רבבים הלא אתה הוא יהוה אלהינו ונקוה לך--כי אתה עשית את כל אלה  {פ} </verse>
      </chapter>
      <chapter osisID="Jer.15">
        <verse osisID="Jer.15.1"> א  ויאמר יהוה אלי אם יעמד משה ושמואל לפני אין נפשי אל העם הזה שלח מעל פני ויצאו </verse>
        <verse osisID="Jer.15.2"> ב  והיה כי יאמרו אליך אנה נצא ואמרת אליהם כה אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי </verse>
        <verse osisID="Jer.15.3"> ג  ופקדתי עליהם ארבע משפחות נאם יהוה את החרב להרג ואת הכלבים לסחב ואת עוף השמים ואת בהמת הארץ לאכל ולהשחית </verse>
        <verse osisID="Jer.15.4"> ד  ונתתים לזועה (לזעוה) לכל ממלכות הארץ--בגלל מנשה בן יחזקיהו מלך יהודה על אשר עשה בירושלם </verse>
        <verse osisID="Jer.15.5"> ה  כי מי יחמל עליך ירושלם ומי ינוד לך ומי יסור לשאל לשלם לך </verse>
        <verse osisID="Jer.15.6"> ו  את נטשת אתי נאם יהוה אחור תלכי ואט את ידי עליך ואשחיתך נלאיתי הנחם </verse>
        <verse osisID="Jer.15.7"> ז  ואזרם במזרה בשערי הארץ שכלתי אבדתי את עמי מדרכיהם לוא שבו </verse>
        <verse osisID="Jer.15.8"> ח  עצמו לי אלמנותו מחול ימים הבאתי להם על אם בחור שדד בצהרים הפלתי עליה פתאם עיר ובהלות </verse>
        <verse osisID="Jer.15.9"> ט  אמללה ילדת השבעה נפחה נפשה באה (בא) שמשה בעד יומם--בושה וחפרה ושאריתם לחרב אתן לפני איביהם--נאם יהוה  {ס} </verse>
        <verse osisID="Jer.15.10"> י  אוי לי אמי--כי ילדתני איש ריב ואיש מדון לכל הארץ לא נשיתי ולא נשו בי כלה מקללוני  {ס} </verse>
        <verse osisID="Jer.15.11"> יא  אמר יהוה אם לא שרותך (שריתיך) לטוב אם לוא הפגעתי בך בעת רעה ובעת צרה--את האיב </verse>
        <verse osisID="Jer.15.12"> יב  הירע ברזל ברזל מצפון ונחשת </verse>
        <verse osisID="Jer.15.13"> יג  חילך ואוצרותיך לבז אתן לא במחיר ובכל חטאותיך ובכל גבוליך </verse>
        <verse osisID="Jer.15.14"> יד  והעברתי את איביך בארץ לא ידעת  כי אש קדחה באפי עליכם תוקד  {ס} </verse>
        <verse osisID="Jer.15.15"> טו  אתה ידעת יהוה זכרני ופקדני והנקם לי מרדפי--אל לארך אפך תקחני דע שאתי עליך חרפה </verse>
        <verse osisID="Jer.15.16"> טז  נמצאו דבריך ואכלם ויהי דבריך (דברך) לי לששון ולשמחת לבבי  כי נקרא שמך עלי יהוה אלהי צבאות  {ס} </verse>
        <verse osisID="Jer.15.17"> יז  לא ישבתי בסוד משחקים ואעלז  מפני ידך בדד ישבתי כי זעם מלאתני </verse>
        <verse osisID="Jer.15.18"> יח  למה היה כאבי נצח ומכתי אנושה מאנה הרפא--היו תהיה לי כמו אכזב מים לא נאמנו  {ס} </verse>
        <verse osisID="Jer.15.19"> יט  לכן כה אמר יהוה אם תשוב ואשיבך לפני תעמד ואם תוציא יקר מזולל כפי תהיה ישבו המה אליך ואתה לא תשוב אליהם </verse>
        <verse osisID="Jer.15.20"> כ  ונתתיך לעם הזה לחומת נחשת בצורה ונלחמו אליך ולא יוכלו לך  כי אתך אני להושיעך ולהצילך נאם יהוה </verse>
        <verse osisID="Jer.15.21"> כא  והצלתיך מיד רעים ופדתיך מכף ערצים  {ס} </verse>
      </chapter>
      <chapter osisID="Jer.16">
        <verse osisID="Jer.16.1"> א  ויהי דבר יהוה אלי לאמר </verse>
        <verse osisID="Jer.16.2"> ב  לא תקח לך אשה ולא יהיו לך בנים ובנות במקום הזה  {ס} </verse>
        <verse osisID="Jer.16.3"> ג  כי כה אמר יהוה על הבנים ועל הבנות הילודים במקום הזה ועל אמתם הילדות אותם ועל אבותם המולדים אותם--בארץ הזאת </verse>
        <verse osisID="Jer.16.4"> ד  ממותי תחלאים ימתו לא יספדו ולא יקברו--לדמן על פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ  {ס} </verse>
        <verse osisID="Jer.16.5"> ה  כי כה אמר יהוה אל תבוא בית מרזח ואל תלך לספוד ואל תנד להם  כי אספתי את שלומי מאת העם הזה נאם יהוה--את החסד ואת הרחמים </verse>
        <verse osisID="Jer.16.6"> ו  ומתו גדלים וקטנים בארץ הזאת לא יקברו ולא יספדו להם--ולא יתגדד ולא יקרח להם </verse>
        <verse osisID="Jer.16.7"> ז  ולא יפרסו להם על אבל לנחמו על מת ולא ישקו אותם כוס תנחומים על אביו ועל אמו </verse>
        <verse osisID="Jer.16.8"> ח  ובית משתה לא תבוא לשבת אותם לאכל ולשתות  {פ} </verse>
        <verse osisID="Jer.16.9"> ט  כי כה אמר יהוה צבאות אלהי ישראל הנני משבית מן המקום הזה לעיניכם ובימיכם--קול ששון וקול שמחה קול חתן וקול כלה </verse>
        <verse osisID="Jer.16.10"> י  והיה כי תגיד לעם הזה את כל הדברים האלה ואמרו אליך על מה דבר יהוה עלינו את כל הרעה הגדולה הזאת ומה עוננו ומה חטאתנו אשר חטאנו ליהוה אלהינו </verse>
        <verse osisID="Jer.16.11"> יא  ואמרת אליהם על אשר עזבו אבותיכם אותי נאם יהוה וילכו אחרי אלהים אחרים ויעבדום וישתחוו להם ואתי עזבו ואת תורתי לא שמרו </verse>
        <verse osisID="Jer.16.12"> יב  ואתם הרעתם לעשות מאבותיכם והנכם הלכים איש אחרי שררות לבו הרע לבלתי שמע אלי </verse>
        <verse osisID="Jer.16.13"> יג  והטלתי אתכם מעל הארץ הזאת על הארץ אשר לא ידעתם אתם ואבותיכם ועבדתם שם את אלהים אחרים יומם ולילה אשר לא אתן לכם חנינה  {פ} </verse>
        <verse osisID="Jer.16.14"> יד  לכן הנה ימים באים נאם יהוה ולא יאמר עוד חי יהוה אשר העלה את בני ישראל מארץ מצרים </verse>
        <verse osisID="Jer.16.15"> טו  כי אם חי יהוה אשר העלה את בני ישראל מארץ צפון ומכל הארצות אשר הדיחם שמה והשבתים על אדמתם אשר נתתי לאבותם  {פ} </verse>
        <verse osisID="Jer.16.16"> טז  הנני שלח לדוגים (לדיגים) רבים נאם יהוה--ודיגום ואחרי כן אשלח לרבים צידים וצדום מעל כל הר ומעל כל גבעה ומנקיקי הסלעים </verse>
        <verse osisID="Jer.16.17"> יז  כי עיני על כל דרכיהם לא נסתרו מלפני ולא נצפן עונם מנגד עיני </verse>
        <verse osisID="Jer.16.18"> יח  ושלמתי ראשונה משנה עונם וחטאתם על חללם את ארצי  בנבלת שקוציהם ותועבותיהם מלאו את נחלתי  {פ} </verse>
        <verse osisID="Jer.16.19"> יט  יהוה עזי ומעזי ומנוסי--ביום צרה אליך גוים יבאו מאפסי ארץ ויאמרו אך שקר נחלו אבותינו הבל ואין בם מועיל </verse>
        <verse osisID="Jer.16.20"> כ  היעשה לו אדם אלהים והמה לא אלהים </verse>
        <verse osisID="Jer.16.21"> כא  לכן הנני מודיעם בפעם הזאת אודיעם את ידי ואת גבורתי וידעו כי שמי יהוה  {ס} </verse>
      </chapter>
      <chapter osisID="Jer.17">
        <verse osisID="Jer.17.1"> א  חטאת יהודה כתובה בעט ברזל--בצפרן שמיר  חרושה על לוח לבם ולקרנות מזבחותיכם </verse>
        <verse osisID="Jer.17.2"> ב  כזכר בניהם מזבחותם ואשריהם על עץ רענן על גבעות הגבהות </verse>
        <verse osisID="Jer.17.3"> ג  הררי בשדה--חילך כל אוצרותיך לבז אתן במתיך בחטאת בכל גבוליך </verse>
        <verse osisID="Jer.17.4"> ד  ושמטתה ובך מנחלתך אשר נתתי לך והעבדתיך את איביך בארץ אשר לא ידעת  כי אש קדחתם באפי עד עולם תוקד  {ס} </verse>
        <verse osisID="Jer.17.5"> ה  כה אמר יהוה ארור הגבר אשר יבטח באדם ושם בשר זרעו ומן יהוה יסור לבו </verse>
        <verse osisID="Jer.17.6"> ו  והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב  {ס} </verse>
        <verse osisID="Jer.17.7"> ז  ברוך הגבר אשר יבטח ביהוה והיה יהוה מבטחו </verse>
        <verse osisID="Jer.17.8"> ח  והיה כעץ שתול על מים ועל יובל ישלח שרשיו ולא ירא (יראה) כי יבא חם והיה עלהו רענן ובשנת בצרת לא ידאג ולא ימיש מעשות פרי </verse>
        <verse osisID="Jer.17.9"> ט  עקב הלב מכל ואנש הוא מי ידענו </verse>
        <verse osisID="Jer.17.10"> י  אני יהוה חקר לב בחן כליות  ולתת לאיש כדרכו כפרי מעלליו  {ס} </verse>
        <verse osisID="Jer.17.11"> יא  קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל </verse>
        <verse osisID="Jer.17.12"> יב  כסא כבוד מרום מראשון--מקום מקדשנו </verse>
        <verse osisID="Jer.17.13"> יג  מקוה ישראל יהוה כל עזביך יבשו יסורי (וסורי) בארץ יכתבו כי עזבו מקור מים חיים את יהוה  {פ} </verse>
        <verse osisID="Jer.17.14"> יד  רפאני יהוה וארפא הושיעני ואושעה  כי תהלתי אתה </verse>
        <verse osisID="Jer.17.15"> טו  הנה המה אמרים אלי  איה דבר יהוה יבוא נא </verse>
        <verse osisID="Jer.17.16"> טז  ואני לא אצתי מרעה אחריך ויום אנוש לא התאויתי--אתה ידעת מוצא שפתי נכח פניך היה </verse>
        <verse osisID="Jer.17.17"> יז  אל תהיה לי למחתה מחסי אתה ביום רעה </verse>
        <verse osisID="Jer.17.18"> יח  יבשו רדפי ואל אבשה אני--יחתו המה ואל אחתה אני הביא עליהם יום רעה ומשנה שברון שברם  {ס} </verse>
        <verse osisID="Jer.17.19"> יט  כה אמר יהוה אלי הלך ועמדת בשער בני עם (העם) אשר יבאו בו מלכי יהודה ואשר יצאו בו ובכל שערי ירושלם </verse>
        <verse osisID="Jer.17.20"> כ  ואמרת אליהם שמעו דבר יהוה מלכי יהודה וכל יהודה וכל ישבי ירושלם--הבאים בשערים האלה </verse>
        <verse osisID="Jer.17.21"> כא  כה אמר יהוה השמרו בנפשותיכם ואל תשאו משא ביום השבת והבאתם בשערי ירושלם </verse>
        <verse osisID="Jer.17.22"> כב  ולא תוציאו משא מבתיכם ביום השבת וכל מלאכה לא תעשו וקדשתם את יום השבת כאשר צויתי את אבותיכם </verse>
        <verse osisID="Jer.17.23"> כג  ולא שמעו ולא הטו את אזנם ויקשו את ערפם לבלתי שומע (שמוע) ולבלתי קחת מוסר </verse>
        <verse osisID="Jer.17.24"> כד  והיה אם שמע תשמעון אלי נאם יהוה לבלתי הביא משא בשערי העיר הזאת ביום השבת ולקדש את יום השבת לבלתי עשות בה כל מלאכה </verse>
        <verse osisID="Jer.17.25"> כה  ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם--איש יהודה וישבי ירושלם וישבה העיר הזאת לעולם </verse>
        <verse osisID="Jer.17.26"> כו  ובאו מערי יהודה ומסביבות ירושלם ומארץ בנימן ומן השפלה ומן ההר ומן הנגב מבאים עולה וזבח ומנחה ולבונה--ומבאי תודה בית יהוה </verse>
        <verse osisID="Jer.17.27"> כז  ואם לא תשמעו אלי לקדש את יום השבת ולבלתי שאת משא ובא בשערי ירושלם ביום השבת  והצתי אש בשעריה ואכלה ארמנות ירושלם--ולא תכבה  {פ} </verse>
      </chapter>
      <chapter osisID="Jer.18">
        <verse osisID="Jer.18.1"> א  הדבר אשר היה אל ירמיהו מאת יהוה לאמר </verse>
        <verse osisID="Jer.18.2"> ב  קום וירדת בית היוצר ושמה אשמיעך את דברי </verse>
        <verse osisID="Jer.18.3"> ג  וארד בית היוצר והנהו (והנה הוא) עשה מלאכה על האבנים </verse>
        <verse osisID="Jer.18.4"> ד  ונשחת הכלי אשר הוא עשה בחמר--ביד היוצר ושב ויעשהו כלי אחר כאשר ישר בעיני היוצר לעשות  {ס} </verse>
        <verse osisID="Jer.18.5"> ה  ויהי דבר יהוה אלי לאמור </verse>
        <verse osisID="Jer.18.6"> ו  הכיוצר הזה לא אוכל לעשות לכם בית ישראל--נאם יהוה הנה כחמר ביד היוצר כן אתם בידי בית ישראל  {ס} </verse>
        <verse osisID="Jer.18.7"> ז  רגע אדבר על גוי ועל ממלכה לנתוש ולנתוץ ולהאביד </verse>
        <verse osisID="Jer.18.8"> ח  ושב הגוי ההוא מרעתו אשר דברתי עליו--ונחמתי על הרעה אשר חשבתי לעשות לו  {ס} </verse>
        <verse osisID="Jer.18.9"> ט  ורגע אדבר על גוי ועל ממלכה לבנות ולנטוע </verse>
        <verse osisID="Jer.18.10"> י  ועשה הרעה (הרע) בעיני לבלתי שמע בקולי--ונחמתי על הטובה אשר אמרתי להיטיב אותו  {ס} </verse>
        <verse osisID="Jer.18.11"> יא  ועתה אמר נא אל איש יהודה ועל יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם </verse>
        <verse osisID="Jer.18.12"> יב  ואמרו נואש  כי אחרי מחשבותינו נלך ואיש שררות לבו הרע נעשה  {פ} </verse>
        <verse osisID="Jer.18.13"> יג  לכן כה אמר יהוה שאלו נא בגוים מי שמע כאלה  שעררת עשתה מאד בתולת ישראל </verse>
        <verse osisID="Jer.18.14"> יד  היעזב מצור שדי שלג לבנון  אם ינתשו מים זרים קרים--נוזלים </verse>
        <verse osisID="Jer.18.15"> טו  כי שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה </verse>
        <verse osisID="Jer.18.16"> טז  לשום ארצם לשמה שרוקת (שריקת) עולם כל עובר עליה ישם ויניד בראשו </verse>
        <verse osisID="Jer.18.17"> יז  כרוח קדים אפיצם לפני אויב ערף ולא פנים אראם ביום אידם  {ס} </verse>
        <verse osisID="Jer.18.18"> יח  ויאמרו לכו ונחשבה על ירמיהו מחשבות--כי לא תאבד תורה מכהן ועצה מחכם ודבר מנביא לכו ונכהו בלשון ואל נקשיבה אל כל דבריו </verse>
        <verse osisID="Jer.18.19"> יט  הקשיבה יהוה אלי ושמע לקול יריבי </verse>
        <verse osisID="Jer.18.20"> כ  הישלם תחת טובה רעה כי כרו שוחה לנפשי זכר עמדי לפניך לדבר עליהם טובה להשיב את חמתך מהם </verse>
        <verse osisID="Jer.18.21"> כא  לכן תן את בניהם לרעב והגרם על ידי חרב ותהינה נשיהם שכלות ואלמנות ואנשיהם יהיו הרגי מות בחוריהם מכי חרב במלחמה </verse>
        <verse osisID="Jer.18.22"> כב  תשמע זעקה מבתיהם כי תביא עליהם גדוד פתאם  כי כרו שיחה (שוחה) ללכדני ופחים טמנו לרגלי </verse>
        <verse osisID="Jer.18.23"> כג  ואתה יהוה ידעת את כל עצתם עלי למות--אל תכפר על עונם וחטאתם מלפניך אל תמחי והיו (ויהיו) מכשלים לפניך בעת אפך עשה בהם  {ס} </verse>
      </chapter>
      <chapter osisID="Jer.19">
        <verse osisID="Jer.19.1"> א  כה אמר יהוה הלך וקנית בקבק יוצר חרש ומזקני העם ומזקני הכהנים </verse>
        <verse osisID="Jer.19.2"> ב  ויצאת אל גיא בן הנם אשר פתח שער החרסות (החרסית) וקראת שם את הדברים אשר אדבר אליך </verse>
        <verse osisID="Jer.19.3"> ג  ואמרת שמעו דבר יהוה מלכי יהודה וישבי ירושלם כה אמר יהוה צבאות אלהי ישראל הנני מביא רעה על המקום הזה אשר כל שמעה תצלנה אזניו </verse>
        <verse osisID="Jer.19.4"> ד  יען אשר עזבני וינכרו את המקום הזה ויקטרו בו לאלהים אחרים אשר לא ידעום המה ואבותיהם ומלכי יהודה ומלאו את המקום הזה דם נקים </verse>
        <verse osisID="Jer.19.5"> ה  ובנו את במות הבעל לשרף את בניהם באש--עלות לבעל  אשר לא צויתי ולא דברתי ולא עלתה על לבי  {פ} </verse>
        <verse osisID="Jer.19.6"> ו  לכן הנה ימים באים נאם יהוה ולא יקרא למקום הזה עוד התפת וגיא בן הנם--כי אם גיא ההרגה </verse>
        <verse osisID="Jer.19.7"> ז  ובקתי את עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את נבלתם למאכל לעוף השמים ולבהמת הארץ </verse>
        <verse osisID="Jer.19.8"> ח  ושמתי את העיר הזאת לשמה ולשרקה  כל עבר עליה ישם וישרק על כל מכתה </verse>
        <verse osisID="Jer.19.9"> ט  והאכלתים את בשר בניהם ואת בשר בנתיהם ואיש בשר רעהו יאכלו במצור ובמצוק אשר יציקו להם איביהם ומבקשי נפשם </verse>
        <verse osisID="Jer.19.10"> י  ושברת הבקבק--לעיני האנשים ההלכים אותך </verse>
        <verse osisID="Jer.19.11"> יא  ואמרת אליהם כה אמר יהוה צבאות ככה אשבר את העם הזה ואת העיר הזאת כאשר ישבר את כלי היוצר אשר לא יוכל להרפה עוד ובתפת יקברו מאין מקום לקבור </verse>
        <verse osisID="Jer.19.12"> יב  כן אעשה למקום הזה נאם יהוה--וליושביו ולתת את העיר הזאת כתפת </verse>
        <verse osisID="Jer.19.13"> יג  והיו בתי ירושלם ובתי מלכי יהודה כמקום התפת הטמאים--לכל הבתים אשר קטרו על גגתיהם לכל צבא השמים והסך נסכים לאלהים אחרים  {פ} </verse>
        <verse osisID="Jer.19.14"> יד  ויבא ירמיהו מהתפת אשר שלחו יהוה שם להנבא ויעמד בחצר בית יהוה ויאמר אל כל העם  {ס} </verse>
        <verse osisID="Jer.19.15"> טו  כה אמר יהוה צבאות אלהי ישראל הנני מבי אל העיר הזאת ועל כל עריה את כל הרעה אשר דברתי עליה  כי הקשו את ערפם לבלתי שמוע את דברי </verse>
      </chapter>
      <chapter osisID="Jer.20">
        <verse osisID="Jer.20.1"> א  וישמע פשחור בן אמר הכהן והוא פקיד נגיד בבית יהוה את ירמיהו נבא את הדברים האלה </verse>
        <verse osisID="Jer.20.2"> ב  ויכה פשחור את ירמיהו הנביא ויתן אתו על המהפכת אשר בשער בנימן העליון אשר בבית יהוה </verse>
        <verse osisID="Jer.20.3"> ג  ויהי ממחרת ויצא פשחור את ירמיהו מן המהפכת ויאמר אליו ירמיהו לא פשחור קרא יהוה שמך--כי אם מגור מסביב  {ס} </verse>
        <verse osisID="Jer.20.4"> ד  כי כה אמר יהוה הנני נתנך למגור לך ולכל אהביך ונפלו בחרב איביהם--ועיניך ראות ואת כל יהודה אתן ביד מלך בבל והגלם בבלה והכם בחרב </verse>
        <verse osisID="Jer.20.5"> ה  ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד איביהם ובזזום ולקחום והביאום בבלה </verse>
        <verse osisID="Jer.20.6"> ו  ואתה פשחור וכל ישבי ביתך תלכו בשבי ובבל תבוא ושם תמות ושם תקבר--אתה וכל אהביך אשר נבאת להם בשקר  {פ} </verse>
        <verse osisID="Jer.20.7"> ז  פתיתני יהוה ואפת חזקתני ותוכל הייתי לשחוק כל היום כלה לעג לי </verse>
        <verse osisID="Jer.20.8"> ח  כי מדי אדבר אזעק חמס ושד אקרא  כי היה דבר יהוה לי לחרפה ולקלס כל היום </verse>
        <verse osisID="Jer.20.9"> ט  ואמרתי לא אזכרנו ולא אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל </verse>
        <verse osisID="Jer.20.10"> י  כי שמעתי דבת רבים מגור מסביב הגידו ונגידנו כל אנוש שלמי שמרי צלעי אולי יפתה ונוכלה לו ונקחה נקמתנו ממנו </verse>
        <verse osisID="Jer.20.11"> יא  ויהוה אותי כגבור עריץ על כן רדפי יכשלו ולא יכלו בשו מאד כי לא השכילו כלמת עולם לא תשכח </verse>
        <verse osisID="Jer.20.12"> יב  ויהוה צבאות בחן צדיק ראה כליות ולב אראה נקמתך מהם כי אליך גליתי את ריבי  {ס} </verse>
        <verse osisID="Jer.20.13"> יג  שירו ליהוה--הללו את יהוה  כי הציל את נפש אביון מיד מרעים  {ס} </verse>
        <verse osisID="Jer.20.14"> יד  ארור היום אשר ילדתי בו  יום אשר ילדתני אמי אל יהי ברוך </verse>
        <verse osisID="Jer.20.15"> טו  ארור האיש אשר בשר את אבי לאמר ילד לך בן זכר--שמח שמחהו </verse>
        <verse osisID="Jer.20.16"> טז  והיה האיש ההוא כערים אשר הפך יהוה ולא נחם ושמע זעקה בבקר ותרועה בעת צהרים </verse>
        <verse osisID="Jer.20.17"> יז  אשר לא מותתני מרחם ותהי לי אמי קברי ורחמה הרת עולם </verse>
        <verse osisID="Jer.20.18"> יח  למה זה מרחם יצאתי לראות עמל ויגון ויכלו בבשת ימי  {פ} </verse>
      </chapter>
      <chapter osisID="Jer.21">
        <verse osisID="Jer.21.1"> א  הדבר אשר היה אל ירמיהו מאת יהוה--בשלח אליו המלך צדקיהו את פשחור בן מלכיה ואת צפניה בן מעשיה הכהן לאמר </verse>
        <verse osisID="Jer.21.2"> ב  דרש נא בעדנו את יהוה כי נבוכדראצר מלך בבל נלחם עלינו אולי יעשה יהוה אותנו ככל נפלאתיו ויעלה מעלינו </verse>
        <verse osisID="Jer.21.3"> ג  ויאמר ירמיהו אליהם  כה תאמרן אל צדקיהו  {ס} </verse>
        <verse osisID="Jer.21.4"> ד  כה אמר יהוה אלהי ישראל הנני מסב את כלי המלחמה אשר בידכם אשר אתם נלחמים בם את מלך בבל ואת הכשדים הצרים עליכם מחוץ לחומה ואספתי אותם אל תוך העיר הזאת </verse>
        <verse osisID="Jer.21.5"> ה  ונלחמתי אני אתכם ביד נטויה ובזרוע חזקה ובאף ובחמה ובקצף גדול </verse>
        <verse osisID="Jer.21.6"> ו  והכיתי את יושבי העיר הזאת ואת האדם ואת הבהמה  בדבר גדול ימתו </verse>
        <verse osisID="Jer.21.7"> ז  ואחרי כן נאם יהוה אתן את צדקיהו מלך יהודה ואת עבדיו ואת העם ואת הנשארים בעיר הזאת מן הדבר מן החרב ומן הרעב ביד נבוכדראצר מלך בבל וביד איביהם וביד מבקשי נפשם והכם לפי חרב--לא יחוס עליהם ולא יחמל ולא ירחם </verse>
        <verse osisID="Jer.21.8"> ח  ואל העם הזה תאמר כה אמר יהוה  הנני נתן לפניכם את דרך החיים ואת דרך המות </verse>
        <verse osisID="Jer.21.9"> ט  הישב בעיר הזאת ימות בחרב וברעב ובדבר והיוצא ונפל על הכשדים הצרים עליכם יחיה (וחיה) והיתה לו נפשו לשלל </verse>
        <verse osisID="Jer.21.10"> י  כי שמתי פני בעיר הזאת לרעה ולא לטובה--נאם יהוה ביד מלך בבל תנתן ושרפה באש  {ס} </verse>
        <verse osisID="Jer.21.11"> יא  ולבית מלך יהודה שמעו דבר יהוה </verse>
        <verse osisID="Jer.21.12"> יב  בית דוד כה אמר יהוה דינו לבקר משפט והצילו גזול מיד עושק  פן תצא כאש חמתי ובערה ואין מכבה מפני רע מעלליהם (מעלליכם) </verse>
        <verse osisID="Jer.21.13"> יג  הנני אליך ישבת העמק צור המישר--נאם יהוה האמרים מי יחת עלינו ומי יבוא במעונותינו </verse>
        <verse osisID="Jer.21.14"> יד  ופקדתי עליכם כפרי מעלליכם נאם יהוה והצתי אש ביערה ואכלה כל סביביה </verse>
      </chapter>
      <chapter osisID="Jer.22">
        <verse osisID="Jer.22.1"> א  כה אמר יהוה רד בית מלך יהודה ודברת שם את הדבר הזה </verse>
        <verse osisID="Jer.22.2"> ב  ואמרת שמע דבר יהוה מלך יהודה הישב על כסא דוד  אתה ועבדיך ועמך הבאים בשערים האלה </verse>
        <verse osisID="Jer.22.3"> ג  כה אמר יהוה עשו משפט וצדקה והצילו גזול מיד עשוק וגר יתום ואלמנה אל תנו אל תחמסו ודם נקי אל תשפכו במקום הזה </verse>
        <verse osisID="Jer.22.4"> ד  כי אם עשו תעשו את הדבר הזה--ובאו בשערי הבית הזה מלכים ישבים לדוד על כסאו רכבים ברכב ובסוסים הוא ועבדו ועמו </verse>
        <verse osisID="Jer.22.5"> ה  ואם לא תשמעו את הדברים האלה--בי נשבעתי נאם יהוה כי לחרבה יהיה הבית הזה  {פ} </verse>
        <verse osisID="Jer.22.6"> ו  כי כה אמר יהוה על בית מלך יהודה גלעד אתה לי ראש הלבנון אם לא אשיתך מדבר ערים לא נושבה (נושבו) </verse>
        <verse osisID="Jer.22.7"> ז  וקדשתי עליך משחתים איש וכליו וכרתו מבחר ארזיך והפילו על האש </verse>
        <verse osisID="Jer.22.8"> ח  ועברו גוים רבים על העיר הזאת ואמרו איש אל רעהו על מה עשה יהוה ככה לעיר הגדולה הזאת </verse>
        <verse osisID="Jer.22.9"> ט  ואמרו--על אשר עזבו את ברית יהוה אלהיהם וישתחוו לאלהים אחרים ויעבדום  {ס} </verse>
        <verse osisID="Jer.22.10"> י  אל תבכו למת ואל תנדו לו בכו בכו להלך--כי לא ישוב עוד וראה את ארץ מולדתו </verse>
        <verse osisID="Jer.22.11"> יא  כי כה אמר יהוה אל שלם בן יאשיהו מלך יהודה המלך תחת יאשיהו אביו אשר יצא מן המקום הזה  לא ישוב שם עוד </verse>
        <verse osisID="Jer.22.12"> יב  כי במקום אשר הגלו אתו--שם ימות ואת הארץ הזאת לא יראה עוד  {ס} </verse>
        <verse osisID="Jer.22.13"> יג  הוי בנה ביתו בלא צדק ועליותיו בלא משפט ברעהו יעבד חנם ופעלו לא יתן לו </verse>
        <verse osisID="Jer.22.14"> יד  האמר אבנה לי בית מדות ועליות מרוחים וקרע לו חלוני וספון בארז ומשוח בששר </verse>
        <verse osisID="Jer.22.15"> טו  התמלך כי אתה מתחרה בארז אביך הלוא אכל ושתה ועשה משפט וצדקה--אז טוב לו </verse>
        <verse osisID="Jer.22.16"> טז  דן דין עני ואביון אז טוב הלוא היא הדעת אתי נאם יהוה </verse>
        <verse osisID="Jer.22.17"> יז  כי אין עיניך ולבך כי אם על בצעך ועל דם הנקי לשפוך ועל העשק ועל המרוצה לעשות  {ס} </verse>
        <verse osisID="Jer.22.18"> יח  לכן כה אמר יהוה אל יהויקים בן יאשיהו מלך יהודה לא יספדו לו הוי אחי והוי אחות לא יספדו לו הוי אדון והוי הדה </verse>
        <verse osisID="Jer.22.19"> יט  קבורת חמור יקבר סחוב והשלך מהלאה לשערי ירושלם  {ס} </verse>
        <verse osisID="Jer.22.20"> כ  עלי הלבנון וצעקי ובבשן תני קולך וצעקי מעברים כי נשברו כל מאהביך </verse>
        <verse osisID="Jer.22.21"> כא  דברתי אליך בשלותיך אמרת לא אשמע זה דרכך מנעוריך כי לא שמעת בקולי </verse>
        <verse osisID="Jer.22.22"> כב  כל רעיך תרעה רוח ומאהביך בשבי ילכו  כי אז תבשי ונכלמת מכל רעתך </verse>
        <verse osisID="Jer.22.23"> כג  ישבתי (ישבת) בלבנון מקננתי (מקננת) בארזים  מה נחנת בבא לך חבלים חיל כילדה </verse>
        <verse osisID="Jer.22.24"> כד  חי אני נאם יהוה כי אם יהיה כניהו בן יהויקים מלך יהודה חותם על יד ימיני  כי משם אתקנך </verse>
        <verse osisID="Jer.22.25"> כה  ונתתיך ביד מבקשי נפשך וביד אשר אתה יגור מפניהם--וביד נבוכדראצר מלך בבל וביד הכשדים </verse>
        <verse osisID="Jer.22.26"> כו  והטלתי אתך ואת אמך אשר ילדתך על הארץ אחרת אשר לא ילדתם שם ושם תמותו </verse>
        <verse osisID="Jer.22.27"> כז  ועל הארץ אשר הם מנשאים את נפשם--לשוב שם  שמה לא ישובו  {פ} </verse>
        <verse osisID="Jer.22.28"> כח  העצב נבזה נפוץ האיש הזה כניהו אם כלי אין חפץ בו מדוע הוטלו הוא וזרעו והשלכו על הארץ אשר לא ידעו </verse>
        <verse osisID="Jer.22.29"> כט  ארץ ארץ ארץ--שמעי דבר יהוה </verse>
        <verse osisID="Jer.22.30"> ל  כה אמר יהוה כתבו את האיש הזה ערירי--גבר לא יצלח בימיו  כי לא יצלח מזרעו איש ישב על כסא דוד ומשל עוד ביהודה  {פ} </verse>
      </chapter>
      <chapter osisID="Jer.23">
        <verse osisID="Jer.23.1"> א  הוי רעים מאבדים ומפצים את צאן מרעיתי--נאם יהוה  {ס} </verse>
        <verse osisID="Jer.23.2"> ב  לכן כה אמר יהוה אלהי ישראל על הרעים הרעים את עמי אתם הפצתם את צאני ותדחום ולא פקדתם אתם הנני פקד עליכם את רע מעלליכם נאם יהוה </verse>
        <verse osisID="Jer.23.3"> ג  ואני אקבץ את שארית צאני מכל הארצות אשר הדחתי אתם שם והשבתי אתהן על נוהן ופרו ורבו </verse>
        <verse osisID="Jer.23.4"> ד  והקמתי עליהם רעים ורעום ולא ייראו עוד ולא יחתו ולא יפקדו נאם יהוה  {ס} </verse>
        <verse osisID="Jer.23.5"> ה  הנה ימים באים נאם יהוה והקמתי לדוד צמח צדיק ומלך מלך והשכיל ועשה משפט וצדקה בארץ </verse>
        <verse osisID="Jer.23.6"> ו  בימיו תושע יהודה וישראל ישכן לבטח וזה שמו אשר יקראו יהוה צדקנו  {פ} </verse>
        <verse osisID="Jer.23.7"> ז  לכן הנה ימים באים נאם יהוה ולא יאמרו עוד חי יהוה אשר העלה את בני ישראל מארץ מצרים </verse>
        <verse osisID="Jer.23.8"> ח  כי אם חי יהוה אשר העלה ואשר הביא את זרע בית ישראל מארץ צפונה ומכל הארצות אשר הדחתים שם וישבו על אדמתם  {פ} </verse>
        <verse osisID="Jer.23.9"> ט  לנבאים נשבר לבי בקרבי רחפו כל עצמותי--הייתי כאיש שכור וכגבר עברו יין  מפני יהוה ומפני דברי קדשו </verse>
        <verse osisID="Jer.23.10"> י  כי מנאפים מלאה הארץ--כי מפני אלה אבלה הארץ יבשו נאות מדבר ותהי מרוצתם רעה וגבורתם לא כן </verse>
        <verse osisID="Jer.23.11"> יא  כי גם נביא גם כהן חנפו גם בביתי מצאתי רעתם נאם יהוה </verse>
        <verse osisID="Jer.23.12"> יב  לכן יהיה דרכם להם כחלקלקות באפלה ידחו ונפלו בה  כי אביא עליהם רעה שנת פקדתם נאם יהוה </verse>
        <verse osisID="Jer.23.13"> יג  ובנביאי שמרון ראיתי תפלה הנבאו בבעל ויתעו את עמי את ישראל </verse>
        <verse osisID="Jer.23.14"> יד  ובנבאי ירושלם ראיתי שערורה נאוף והלך בשקר וחזקו ידי מרעים לבלתי שבו איש מרעתו היו לי כלם כסדם וישביה כעמרה  {פ} </verse>
        <verse osisID="Jer.23.15"> טו  לכן כה אמר יהוה צבאות על הנבאים הנני מאכיל אותם לענה והשקתים מי ראש  כי מאת נביאי ירושלם יצאה חנפה לכל הארץ  {פ} </verse>
        <verse osisID="Jer.23.16"> טז  כה אמר יהוה צבאות אל תשמעו על דברי הנבאים הנבאים לכם--מהבלים המה אתכם  חזון לבם ידברו לא מפי יהוה </verse>
        <verse osisID="Jer.23.17"> יז  אמרים אמור למנאצי דבר יהוה שלום יהיה לכם וכל הלך בשררות לבו אמרו לא תבוא עליכם רעה </verse>
        <verse osisID="Jer.23.18"> יח  כי מי עמד בסוד יהוה וירא וישמע את דברו מי הקשיב דברי (דברו) וישמע  {ס} </verse>
        <verse osisID="Jer.23.19"> יט  הנה סערת יהוה חמה יצאה וסער מתחולל על ראש רשעים יחול </verse>
        <verse osisID="Jer.23.20"> כ  לא ישוב אף יהוה עד עשתו ועד הקימו מזמות לבו באחרית הימים תתבוננו בה בינה </verse>
        <verse osisID="Jer.23.21"> כא  לא שלחתי את הנבאים והם רצו לא דברתי אליהם והם נבאו </verse>
        <verse osisID="Jer.23.22"> כב  ואם עמדו בסודי--וישמעו דברי את עמי וישבום מדרכם הרע ומרע מעלליהם  {ס} </verse>
        <verse osisID="Jer.23.23"> כג  האלהי מקרב אני נאם יהוה  ולא אלהי מרחק </verse>
        <verse osisID="Jer.23.24"> כד  אם יסתר איש במסתרים ואני לא אראנו נאם יהוה  הלוא את השמים ואת הארץ אני מלא נאם יהוה </verse>
        <verse osisID="Jer.23.25"> כה  שמעתי את אשר אמרו הנבאים הנבאים בשמי שקר לאמר  חלמתי חלמתי </verse>
        <verse osisID="Jer.23.26"> כו  עד מתי היש בלב הנבאים--נבאי השקר ונביאי תרמת לבם </verse>
        <verse osisID="Jer.23.27"> כז  החשבים להשכיח את עמי שמי בחלומתם אשר יספרו איש לרעהו--כאשר שכחו אבותם את שמי בבעל </verse>
        <verse osisID="Jer.23.28"> כח  הנביא אשר אתו חלום יספר חלום ואשר דברי אתו ידבר דברי אמת  מה לתבן את הבר נאם יהוה </verse>
        <verse osisID="Jer.23.29"> כט  הלוא כה דברי כאש נאם יהוה וכפטיש יפצץ סלע  {ס} </verse>
        <verse osisID="Jer.23.30"> ל  לכן הנני על הנבאים נאם יהוה מגנבי דברי איש מאת רעהו </verse>
        <verse osisID="Jer.23.31"> לא  הנני על הנביאם נאם יהוה הלקחים לשונם וינאמו נאם </verse>
        <verse osisID="Jer.23.32"> לב  הנני על נבאי חלמות שקר נאם יהוה ויספרום ויתעו את עמי בשקריהם ובפחזותם ואנכי לא שלחתים ולא צויתים והועיל לא יועילו לעם הזה--נאם יהוה </verse>
        <verse osisID="Jer.23.33"> לג  וכי ישאלך העם הזה או הנביא או כהן לאמר מה משא יהוה--ואמרת אליהם את מה משא ונטשתי אתכם נאם יהוה </verse>
        <verse osisID="Jer.23.34"> לד  והנביא והכהן והעם אשר יאמר משא יהוה--ופקדתי על האיש ההוא ועל ביתו </verse>
        <verse osisID="Jer.23.35"> לה  כה תאמרו איש על רעהו ואיש אל אחיו  מה ענה יהוה ומה דבר יהוה </verse>
        <verse osisID="Jer.23.36"> לו  ומשא יהוה לא תזכרו עוד  כי המשא יהיה לאיש דברו והפכתם את דברי אלהים חיים יהוה צבאות אלהינו </verse>
        <verse osisID="Jer.23.37"> לז  כה תאמר אל הנביא  מה ענך יהוה ומה דבר יהוה </verse>
        <verse osisID="Jer.23.38"> לח  ואם משא יהוה תאמרו לכן כה אמר יהוה יען אמרכם את הדבר הזה משא יהוה--ואשלח אליכם לאמר לא תאמרו משא יהוה </verse>
        <verse osisID="Jer.23.39"> לט  לכן הנני ונשיתי אתכם נשא ונטשתי אתכם ואת העיר אשר נתתי לכם ולאבותיכם--מעל פני </verse>
        <verse osisID="Jer.23.40"> מ  ונתתי עליכם חרפת עולם וכלמות עולם אשר לא תשכח  {פ} </verse>
      </chapter>
      <chapter osisID="Jer.24">
        <verse osisID="Jer.24.1"> א  הראני יהוה והנה שני דודאי תאנים מועדים לפני היכל יהוה  אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל </verse>
        <verse osisID="Jer.24.2"> ב  הדוד אחד תאנים טבות מאד כתאני הבכרות והדוד אחד תאנים רעות מאד אשר לא תאכלנה מרע  {פ} </verse>
        <verse osisID="Jer.24.3"> ג  ויאמר יהוה אלי מה אתה ראה ירמיהו ואמר תאנים התאנים הטבות טבות מאד והרעות רעות מאד אשר לא תאכלנה מרע  {פ} </verse>
        <verse osisID="Jer.24.4"> ד  ויהי דבר יהוה אלי לאמר </verse>
        <verse osisID="Jer.24.5"> ה  כה אמר יהוה אלהי ישראל כתאנים הטבות האלה  כן אכיר את גלות יהודה אשר שלחתי מן המקום הזה ארץ כשדים--לטובה </verse>
        <verse osisID="Jer.24.6"> ו  ושמתי עיני עליהם לטובה והשבתים על הארץ הזאת ובניתים ולא אהרס ונטעתים ולא אתוש </verse>
        <verse osisID="Jer.24.7"> ז  ונתתי להם לב לדעת אתי כי אני יהוה והיו לי לעם ואנכי אהיה להם לאלהים  כי ישבו אלי בכל לבם  {ס} </verse>
        <verse osisID="Jer.24.8"> ח  וכתאנים הרעות אשר לא תאכלנה מרע  כי כה אמר יהוה כן אתן את צדקיהו מלך יהודה ואת שריו ואת שארית ירושלם הנשארים בארץ הזאת והישבים בארץ מצרים </verse>
        <verse osisID="Jer.24.9"> ט  ונתתים לזועה (לזעוה) לרעה לכל ממלכות הארץ לחרפה ולמשל לשנינה ולקללה בכל המקמות אשר אדיחם שם </verse>
        <verse osisID="Jer.24.10"> י  ושלחתי בם את החרב את הרעב ואת הדבר עד תמם מעל האדמה אשר נתתי להם ולאבותיהם  {פ} </verse>
      </chapter>
      <chapter osisID="Jer.25">
        <verse osisID="Jer.25.1"> א  הדבר אשר היה על ירמיהו על כל עם יהודה בשנה הרבעית ליהויקים בן יאשיהו מלך יהודה  היא השנה הראשנית לנבוכדראצר מלך בבל </verse>
        <verse osisID="Jer.25.2"> ב  אשר דבר ירמיהו הנביא על כל עם יהודה ואל כל ישבי ירושלם לאמר </verse>
        <verse osisID="Jer.25.3"> ג  מן שלש עשרה שנה ליאשיהו בן אמון מלך יהודה ועד היום הזה זה שלש ועשרים שנה היה דבר יהוה אלי ואדבר אליכם אשכים ודבר ולא שמעתם </verse>
        <verse osisID="Jer.25.4"> ד  ושלח יהוה אליכם את כל עבדיו הנבאים השכם ושלח--ולא שמעתם ולא הטיתם את אזנכם לשמע </verse>
        <verse osisID="Jer.25.5"> ה  לאמר שובו נא איש מדרכו הרעה ומרע מעלליכם ושבו על האדמה אשר נתן יהוה לכם ולאבותיכם--למן עולם ועד עולם </verse>
        <verse osisID="Jer.25.6"> ו  ואל תלכו אחרי אלהים אחרים לעבדם ולהשתחות להם ולא תכעיסו אותי במעשה ידיכם ולא ארע לכם </verse>
        <verse osisID="Jer.25.7"> ז  ולא שמעתם אלי נאם יהוה למען הכעסוני (הכעיסני) במעשה ידיכם לרע לכם  {פ} </verse>
        <verse osisID="Jer.25.8"> ח  לכן כה אמר יהוה צבאות  יען אשר לא שמעתם את דברי </verse>
        <verse osisID="Jer.25.9"> ט  הנני שלח ולקחתי את כל משפחות צפון נאם יהוה ואל נבוכדראצר מלך בבל עבדי והבאתים על הארץ הזאת ועל ישביה ועל כל הגוים האלה סביב והחרמתים--ושמתים לשמה ולשרקה ולחרבות עולם </verse>
        <verse osisID="Jer.25.10"> י  והאבדתי מהם קול ששון וקול שמחה קול חתן וקול כלה--קול רחים ואור נר </verse>
        <verse osisID="Jer.25.11"> יא  והיתה כל הארץ הזאת לחרבה לשמה ועבדו הגוים האלה את מלך בבל--שבעים שנה </verse>
        <verse osisID="Jer.25.12"> יב  והיה כמלאות שבעים שנה אפקד על מלך בבל ועל הגוי ההוא נאם יהוה את עונם--ועל ארץ כשדים ושמתי אתו לשממות עולם </verse>
        <verse osisID="Jer.25.13"> יג  והבאותי (והבאתי) על הארץ ההיא את כל דברי אשר דברתי עליה--את כל הכתוב בספר הזה אשר נבא ירמיהו על כל הגוים </verse>
        <verse osisID="Jer.25.14"> יד  כי עבדו בם גם המה גוים רבים ומלכים גדולים ושלמתי להם כפעלם וכמעשה ידיהם  {פ} </verse>
        <verse osisID="Jer.25.15"> טו  כי כה אמר יהוה אלהי ישראל אלי קח את כוס היין החמה הזאת מידי והשקיתה אתו את כל הגוים אשר אנכי שלח אותך אליהם </verse>
        <verse osisID="Jer.25.16"> טז  ושתו והתגעשו והתהללו מפני החרב אשר אנכי שלח בינתם </verse>
        <verse osisID="Jer.25.17"> יז  ואקח את הכוס מיד יהוה ואשקה את כל הגוים אשר שלחני יהוה אליהם </verse>
        <verse osisID="Jer.25.18"> יח  את ירושלם ואת ערי יהודה ואת מלכיה את שריה  לתת אתם לחרבה לשמה לשרקה ולקללה--כיום הזה </verse>
        <verse osisID="Jer.25.19"> יט  את פרעה מלך מצרים ואת עבדיו ואת שריו ואת כל עמו </verse>
        <verse osisID="Jer.25.20"> כ  ואת כל הערב ואת כל מלכי ארץ העוץ ואת כל מלכי ארץ פלשתים ואת אשקלון ואת עזה ואת עקרון ואת שארית אשדוד </verse>
        <verse osisID="Jer.25.21"> כא  את אדום ואת מואב ואת בני עמון </verse>
        <verse osisID="Jer.25.22"> כב  ואת כל מלכי צר ואת כל מלכי צידון ואת מלכי האי אשר בעבר הים </verse>
        <verse osisID="Jer.25.23"> כג  ואת דדן ואת תימא ואת בוז ואת כל קצוצי פאה </verse>
        <verse osisID="Jer.25.24"> כד  ואת כל מלכי ערב ואת כל מלכי הערב השכנים במדבר </verse>
        <verse osisID="Jer.25.25"> כה  ואת כל מלכי זמרי ואת כל מלכי עילם ואת כל מלכי מדי </verse>
        <verse osisID="Jer.25.26"> כו  ואת כל מלכי הצפון הקרבים והרחקים איש אל אחיו ואת כל הממלכות הארץ אשר על פני האדמה ומלך ששך ישתה אחריהם </verse>
        <verse osisID="Jer.25.27"> כז  ואמרת אליהם  {פ} br   br כה אמר יהוה צבאות אלהי ישראל שתו ושכרו וקיו ונפלו ולא תקומו--מפני החרב אשר אנכי שלח ביניכם </verse>
        <verse osisID="Jer.25.28"> כח  והיה כי ימאנו לקחת הכוס מידך--לשתות ואמרת אליהם כה אמר יהוה צבאות--שתו תשתו </verse>
        <verse osisID="Jer.25.29"> כט  כי הנה בעיר אשר נקרא שמי עליה אנכי מחל להרע ואתם הנקה תנקו  לא תנקו--כי חרב אני קרא על כל ישבי הארץ נאם יהוה צבאות </verse>
        <verse osisID="Jer.25.30"> ל  ואתה תנבא אליהם את כל הדברים האלה ואמרת אליהם יהוה ממרום ישאג וממעון קדשו יתן קולו--שאג ישאג על נוהו הידד כדרכים יענה אל כל ישבי הארץ </verse>
        <verse osisID="Jer.25.31"> לא  בא שאון עד קצה הארץ--כי ריב ליהוה בגוים נשפט הוא לכל בשר  הרשעים נתנם לחרב נאם יהוה  {ס} </verse>
        <verse osisID="Jer.25.32"> לב  כה אמר יהוה צבאות הנה רעה יצאת מגוי אל גוי וסער גדול יעור מירכתי ארץ </verse>
        <verse osisID="Jer.25.33"> לג  והיו חללי יהוה ביום ההוא מקצה הארץ ועד קצה הארץ  לא יספדו ולא יאספו ולא יקברו--לדמן על פני האדמה יהיו </verse>
        <verse osisID="Jer.25.34"> לד  הילילו הרעים וזעקו והתפלשו אדירי הצאן--כי מלאו ימיכם לטבוח ותפוצותיכם ונפלתם ככלי חמדה </verse>
        <verse osisID="Jer.25.35"> לה  ואבד מנוס מן הרעים ופליטה מאדירי הצאן </verse>
        <verse osisID="Jer.25.36"> לו  קול צעקת הרעים ויללת אדירי הצאן--כי שדד יהוה את מרעיתם </verse>
        <verse osisID="Jer.25.37"> לז  ונדמו נאות השלום מפני חרון אף יהוה </verse>
        <verse osisID="Jer.25.38"> לח  עזב ככפיר סכו--כי היתה ארצם לשמה מפני חרון היונה ומפני חרון אפו  {פ} </verse>
      </chapter>
      <chapter osisID="Jer.26">
        <verse osisID="Jer.26.1"> א  בראשית ממלכות יהויקים בן יאשיהו--מלך יהודה  היה הדבר הזה מאת יהוה לאמר </verse>
        <verse osisID="Jer.26.2"> ב  כה אמר יהוה עמד בחצר בית יהוה ודברת על כל ערי יהודה הבאים להשתחות בית יהוה את כל הדברים אשר צויתיך לדבר אליהם  אל תגרע דבר </verse>
        <verse osisID="Jer.26.3"> ג  אולי ישמעו--וישבו איש מדרכו הרעה ונחמתי אל הרעה אשר אנכי חשב לעשות להם מפני רע מעלליהם </verse>
        <verse osisID="Jer.26.4"> ד  ואמרת אליהם כה אמר יהוה  אם לא תשמעו אלי ללכת בתורתי אשר נתתי לפניכם </verse>
        <verse osisID="Jer.26.5"> ה  לשמע על דברי עבדי הנבאים אשר אנכי שלח אליכם והשכם ושלח ולא שמעתם </verse>
        <verse osisID="Jer.26.6"> ו  ונתתי את הבית הזה כשלה ואת העיר הזאתה (הזאת) אתן לקללה לכל גוי הארץ  {פ} </verse>
        <verse osisID="Jer.26.7"> ז  וישמעו הכהנים והנבאים וכל העם את ירמיהו מדבר את הדברים האלה בבית יהוה </verse>
        <verse osisID="Jer.26.8"> ח  ויהי ככלות ירמיהו לדבר את כל אשר צוה יהוה לדבר אל כל העם ויתפשו אתו הכהנים והנביאים וכל העם לאמר--מות תמות </verse>
        <verse osisID="Jer.26.9"> ט  מדוע נבית בשם יהוה לאמר כשלו יהיה הבית הזה והעיר הזאת תחרב מאין יושב ויקהל כל העם אל ירמיהו בבית יהוה </verse>
        <verse osisID="Jer.26.10"> י  וישמעו שרי יהודה את הדברים האלה ויעלו מבית המלך בית יהוה וישבו בפתח שער יהוה החדש  {ס} </verse>
        <verse osisID="Jer.26.11"> יא  ויאמרו הכהנים והנבאים אל השרים ואל כל העם לאמר  משפט מות לאיש הזה כי נבא אל העיר הזאת כאשר שמעתם באזניכם </verse>
        <verse osisID="Jer.26.12"> יב  ויאמר ירמיהו אל כל השרים ואל כל העם לאמר  יהוה שלחני להנבא אל הבית הזה ואל העיר הזאת את כל הדברים אשר שמעתם </verse>
        <verse osisID="Jer.26.13"> יג  ועתה היטיבו דרכיכם ומעלליכם ושמעו בקול יהוה אלהיכם  וינחם יהוה--אל הרעה אשר דבר עליכם </verse>
        <verse osisID="Jer.26.14"> יד  ואני הנני בידכם  עשו לי כטוב וכישר בעיניכם </verse>
        <verse osisID="Jer.26.15"> טו  אך ידע תדעו כי אם ממתים אתם אתי--כי דם נקי אתם נתנים עליכם ואל העיר הזאת ואל ישביה  כי באמת שלחני יהוה עליכם לדבר באזניכם את כל הדברים האלה  {ס} </verse>
        <verse osisID="Jer.26.16"> טז  ויאמרו השרים וכל העם אל הכהנים ואל הנביאים  אין לאיש הזה משפט מות כי בשם יהוה אלהינו דבר אלינו </verse>
        <verse osisID="Jer.26.17"> יז  ויקמו אנשים מזקני הארץ ויאמרו אל כל קהל העם לאמר </verse>
        <verse osisID="Jer.26.18"> יח  מיכיה (מיכה) המורשתי היה נבא בימי חזקיהו מלך יהודה ויאמר אל כל עם יהודה לאמר כה אמר יהוה צבאות ציון שדה תחרש וירושלים עיים תהיה והר הבית לבמות יער </verse>
        <verse osisID="Jer.26.19"> יט  ההמת המתהו חזקיהו מלך יהודה וכל יהודה הלא ירא את יהוה--ויחל את פני יהוה וינחם יהוה אל הרעה אשר דבר עליהם ואנחנו עשים רעה גדולה--על נפשותינו </verse>
        <verse osisID="Jer.26.20"> כ  וגם איש היה מתנבא בשם יהוה אוריהו בן שמעיהו מקרית היערים וינבא על העיר הזאת ועל הארץ הזאת ככל דברי ירמיהו </verse>
        <verse osisID="Jer.26.21"> כא  וישמע המלך יהויקים וכל גבוריו וכל השרים את דבריו ויבקש המלך המיתו וישמע אוריהו וירא ויברח ויבא מצרים </verse>
        <verse osisID="Jer.26.22"> כב  וישלח המלך יהויקים אנשים--מצרים  את אלנתן בן עכבור ואנשים אתו אל מצרים </verse>
        <verse osisID="Jer.26.23"> כג  ויוציאו את אוריהו ממצרים ויבאהו אל המלך יהויקים ויכהו בחרב וישלך את נבלתו אל קברי בני העם </verse>
        <verse osisID="Jer.26.24"> כד  אך יד אחיקם בן שפן היתה את ירמיהו--לבלתי תת אתו ביד העם להמיתו  {פ} </verse>
      </chapter>
      <chapter osisID="Jer.27">
        <verse osisID="Jer.27.1"> א  בראשית ממלכת יהויקם בן יאושיהו--מלך יהודה  היה הדבר הזה אל ירמיה מאת יהוה לאמר </verse>
        <verse osisID="Jer.27.2"> ב  כה אמר יהוה אלי עשה לך מוסרות ומטות ונתתם על צוארך </verse>
        <verse osisID="Jer.27.3"> ג  ושלחתם אל מלך אדום ואל מלך מואב ואל מלך בני עמון ואל מלך צר ואל מלך צידון--ביד מלאכים הבאים ירושלם אל צדקיהו מלך יהודה </verse>
        <verse osisID="Jer.27.4"> ד  וצוית אתם אל אדניהם לאמר  כה אמר יהוה צבאות אלהי ישראל כה תאמרו אל אדניכם </verse>
        <verse osisID="Jer.27.5"> ה  אנכי עשיתי את הארץ את האדם ואת הבהמה אשר על פני הארץ בכחי הגדול ובזרועי הנטויה ונתתיה לאשר ישר בעיני </verse>
        <verse osisID="Jer.27.6"> ו  ועתה אנכי נתתי את כל הארצות האלה ביד נבוכדנאצר מלך בבל עבדי וגם את חית השדה נתתי לו לעבדו </verse>
        <verse osisID="Jer.27.7"> ז  ועבדו אתו כל הגוים ואת בנו ואת בן בנו--עד בא עת ארצו גם הוא ועבדו בו גוים רבים ומלכים גדלים </verse>
        <verse osisID="Jer.27.8"> ח  והיה הגוי והממלכה אשר לא יעבדו אתו את נבוכדנאצר מלך בבל ואת אשר לא יתן את צוארו בעל מלך בבל--בחרב וברעב ובדבר אפקד על הגוי ההוא נאם יהוה עד תמי אתם בידו </verse>
        <verse osisID="Jer.27.9"> ט  ואתם אל תשמעו אל נביאיכם ואל קסמיכם ואל חלמתיכם ואל ענניכם ואל כשפיכם--אשר הם אמרים אליכם לאמר לא תעבדו את מלך בבל </verse>
        <verse osisID="Jer.27.10"> י  כי שקר הם נבאים לכם למען הרחיק אתכם מעל אדמתכם והדחתי אתכם ואבדתם </verse>
        <verse osisID="Jer.27.11"> יא  והגוי אשר יביא את צוארו בעל מלך בבל--ועבדו  והנחתיו על אדמתו נאם יהוה ועבדה וישב בה </verse>
        <verse osisID="Jer.27.12"> יב  ואל צדקיה מלך יהודה דברתי ככל הדברים האלה לאמר  הביאו את צואריכם בעל מלך בבל ועבדו אתו ועמו--וחיו </verse>
        <verse osisID="Jer.27.13"> יג  למה תמותו אתה ועמך בחרב ברעב ובדבר--כאשר דבר יהוה אל הגוי אשר לא יעבד את מלך בבל </verse>
        <verse osisID="Jer.27.14"> יד  ואל תשמעו אל דברי הנבאים האמרים אליכם לאמר לא תעבדו את מלך בבל  כי שקר הם נבאים לכם </verse>
        <verse osisID="Jer.27.15"> טו  כי לא שלחתים נאם יהוה והם נבאים בשמי לשקר  למען הדיחי אתכם ואבדתם--אתם והנבאים הנבאים לכם </verse>
        <verse osisID="Jer.27.16"> טז  ואל הכהנים ואל כל העם הזה דברתי לאמר כה אמר יהוה אל תשמעו אל דברי נביאיכם הנבאים לכם לאמר הנה כלי בית יהוה מושבים מבבלה עתה מהרה  כי שקר המה נבאים לכם </verse>
        <verse osisID="Jer.27.17"> יז  אל תשמעו אליהם עבדו את מלך בבל וחיו  למה תהיה העיר הזאת חרבה </verse>
        <verse osisID="Jer.27.18"> יח  ואם נבאים הם ואם יש דבר יהוה אתם--יפגעו נא ביהוה צבאות לבלתי באו הכלים הנותרים בבית יהוה ובית מלך יהודה ובירושלם בבלה </verse>
        <verse osisID="Jer.27.19"> יט  כי כה אמר יהוה צבאות אל העמדים ועל הים ועל המכנות--ועל יתר הכלים הנותרים בעיר הזאת </verse>
        <verse osisID="Jer.27.20"> כ  אשר לא לקחם נבוכדנאצר מלך בבל בגלותו את יכוניה (יכניה) בן יהויקים מלך יהודה מירושלם בבלה ואת כל חרי יהודה וירושלם </verse>
        <verse osisID="Jer.27.21"> כא  כי כה אמר יהוה צבאות אלהי ישראל--על הכלים הנותרים בית יהוה ובית מלך יהודה וירושלם </verse>
        <verse osisID="Jer.27.22"> כב  בבלה יובאו ושמה יהיו--עד יום פקדי אתם נאם יהוה והעליתים והשיבתים אל המקום הזה  {פ} </verse>
      </chapter>
      <chapter osisID="Jer.28">
        <verse osisID="Jer.28.1"> א  ויהי בשנה ההיא בראשית ממלכת צדקיה מלך יהודה בשנת (בשנה) הרבעית בחדש החמישי אמר אלי חנניה בן עזור הנביא אשר מגבעון בבית יהוה לעיני הכהנים וכל העם לאמר </verse>
        <verse osisID="Jer.28.2"> ב  כה אמר יהוה צבאות אלהי ישראל--לאמר  שברתי את על מלך בבל </verse>
        <verse osisID="Jer.28.3"> ג  בעוד שנתים ימים אני משיב אל המקום הזה את כל כלי בית יהוה--אשר לקח נבוכדנאצר מלך בבל מן המקום הזה ויביאם בבל </verse>
        <verse osisID="Jer.28.4"> ד  ואת יכניה בן יהויקים מלך יהודה ואת כל גלות יהודה הבאים בבלה אני משיב אל המקום הזה--נאם יהוה  כי אשבר את על מלך בבל </verse>
        <verse osisID="Jer.28.5"> ה  ויאמר ירמיה הנביא אל חנניה הנביא לעיני הכהנים ולעיני כל העם העמדים בבית יהוה </verse>
        <verse osisID="Jer.28.6"> ו  ויאמר ירמיה הנביא אמן כן יעשה יהוה יקם יהוה את דבריך אשר נבאת להשיב כלי בית יהוה וכל הגולה מבבל אל המקום הזה </verse>
        <verse osisID="Jer.28.7"> ז  אך שמע נא הדבר הזה אשר אנכי דבר באזניך ובאזני כל העם </verse>
        <verse osisID="Jer.28.8"> ח  הנביאים אשר היו לפני ולפניך--מן העולם  וינבאו אל ארצות רבות ועל ממלכות גדלות למלחמה ולרעה ולדבר </verse>
        <verse osisID="Jer.28.9"> ט  הנביא אשר ינבא לשלום--בבא דבר הנביא יודע הנביא אשר שלחו יהוה באמת </verse>
        <verse osisID="Jer.28.10"> י  ויקח חנניה הנביא את המוטה מעל צואר ירמיה הנביא וישברהו </verse>
        <verse osisID="Jer.28.11"> יא  ויאמר חנניה לעיני כל העם לאמר כה אמר יהוה ככה אשבר את על נבכדנאצר מלך בבל בעוד שנתים ימים מעל צואר כל הגוים וילך ירמיה הנביא לדרכו  {פ} </verse>
        <verse osisID="Jer.28.12"> יב  ויהי דבר יהוה אל ירמיה  אחרי שבור חנניה הנביא את המוטה מעל צואר ירמיה הנביא לאמר </verse>
        <verse osisID="Jer.28.13"> יג  הלוך ואמרת אל חנניה לאמר כה אמר יהוה מוטת עץ שברת ועשית תחתיהן מטות ברזל </verse>
        <verse osisID="Jer.28.14"> יד  כי כה אמר יהוה צבאות אלהי ישראל על ברזל נתתי על צואר כל הגוים האלה לעבד את נבכדנאצר מלך בבל--ועבדהו וגם את חית השדה נתתי לו </verse>
        <verse osisID="Jer.28.15"> טו  ויאמר ירמיה הנביא אל חנניה הנביא שמע נא חנניה  לא שלחך יהוה--ואתה הבטחת את העם הזה על שקר </verse>
        <verse osisID="Jer.28.16"> טז  לכן כה אמר יהוה הנני משלחך מעל פני האדמה השנה אתה מת כי סרה דברת אל יהוה </verse>
        <verse osisID="Jer.28.17"> יז  וימת חנניה הנביא בשנה ההיא בחדש השביעי  {פ} </verse>
      </chapter>
      <chapter osisID="Jer.29">
        <verse osisID="Jer.29.1"> א  ואלה דברי הספר אשר שלח ירמיה הנביא מירושלם--אל יתר זקני הגולה ואל הכהנים ואל הנביאים ואל כל העם אשר הגלה נבוכדנאצר מירושלם בבלה </verse>
        <verse osisID="Jer.29.2"> ב  אחרי צאת יכניה המלך והגבירה והסריסים שרי יהודה וירושלם והחרש והמסגר--מירושלם </verse>
        <verse osisID="Jer.29.3"> ג  ביד אלעשה בן שפן וגמריה בן חלקיה  אשר שלח צדקיה מלך יהודה אל נבוכדנאצר מלך בבל--בבלה לאמר </verse>
        <verse osisID="Jer.29.4"> ד  כה אמר יהוה צבאות אלהי ישראל  לכל הגולה--אשר הגליתי מירושלם בבלה </verse>
        <verse osisID="Jer.29.5"> ה  בנו בתים ושבו ונטעו גנות ואכלו את פרין </verse>
        <verse osisID="Jer.29.6"> ו  קחו נשים והולידו בנים ובנות וקחו לבניכם נשים ואת בנותיכם תנו לאנשים ותלדנה בנים ובנות ורבו שם ואל תמעטו </verse>
        <verse osisID="Jer.29.7"> ז  ודרשו את שלום העיר אשר הגליתי אתכם שמה והתפללו בעדה אל יהוה  כי בשלומה יהיה לכם שלום </verse>
        <verse osisID="Jer.29.8"> ח  כי כה אמר יהוה צבאות אלהי ישראל אל ישיאו לכם נביאיכם אשר בקרבכם וקסמיכם ואל תשמעו אל חלמתיכם אשר אתם מחלמים </verse>
        <verse osisID="Jer.29.9"> ט  כי בשקר הם נבאים לכם בשמי  לא שלחתים נאם יהוה  {ס} </verse>
        <verse osisID="Jer.29.10"> י  כי כה אמר יהוה כי לפי מלאת לבבל שבעים שנה אפקד אתכם והקמתי עליכם את דברי הטוב להשיב אתכם אל המקום הזה </verse>
        <verse osisID="Jer.29.11"> יא  כי אנכי ידעתי את המחשבת אשר אנכי חשב עליכם--נאם יהוה  מחשבות שלום ולא לרעה לתת לכם אחרית ותקוה </verse>
        <verse osisID="Jer.29.12"> יב  וקראתם אתי והלכתם והתפללתם אלי ושמעתי אליכם </verse>
        <verse osisID="Jer.29.13"> יג  ובקשתם אתי ומצאתם  כי תדרשני בכל לבבכם </verse>
        <verse osisID="Jer.29.14"> יד  ונמצאתי לכם נאם יהוה ושבתי את שביתכם (שבותכם) וקבצתי אתכם מכל הגוים ומכל המקומות אשר הדחתי אתכם שם נאם יהוה והשבתי אתכם--אל המקום אשר הגליתי אתכם משם </verse>
        <verse osisID="Jer.29.15"> טו  כי אמרתם  הקים לנו יהוה נבאים בבלה  {ס} </verse>
        <verse osisID="Jer.29.16"> טז  כי כה אמר יהוה אל המלך היושב אל כסא דוד ואל כל העם היושב בעיר הזאת  אחיכם אשר לא יצאו אתכם בגולה </verse>
        <verse osisID="Jer.29.17"> יז  כה אמר יהוה צבאות הנני משלח בם את החרב את הרעב ואת הדבר ונתתי אותם כתאנים השערים אשר לא תאכלנה מרע </verse>
        <verse osisID="Jer.29.18"> יח  ורדפתי אחריהם בחרב ברעב ובדבר ונתתים לזועה (לזעוה) לכל ממלכות הארץ לאלה ולשמה ולשרקה ולחרפה בכל הגוים אשר הדחתים שם </verse>
        <verse osisID="Jer.29.19"> יט  תחת אשר לא שמעו אל דברי נאם יהוה--אשר שלחתי אליהם את עבדי הנבאים השכם ושלח ולא שמעתם נאם יהוה </verse>
        <verse osisID="Jer.29.20"> כ  ואתם שמעו דבר יהוה  כל הגולה--אשר שלחתי מירושלם בבלה  {ס} </verse>
        <verse osisID="Jer.29.21"> כא  כה אמר יהוה צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי שקר  הנני נתן אתם ביד נבוכדראצר מלך בבל והכם לעיניכם </verse>
        <verse osisID="Jer.29.22"> כב  ולקח מהם קללה לכל גלות יהודה אשר בבבל לאמר  ישמך יהוה כצדקיהו וכאחב אשר קלם מלך בבל באש </verse>
        <verse osisID="Jer.29.23"> כג  יען אשר עשו נבלה בישראל וינאפו את נשי רעיהם וידברו דבר בשמי שקר אשר לוא צויתם ואנכי הוידע (היודע) ועד נאם יהוה  {ס} </verse>
        <verse osisID="Jer.29.24"> כד  ואל שמעיהו הנחלמי תאמר לאמר </verse>
        <verse osisID="Jer.29.25"> כה  כה אמר יהוה צבאות אלהי ישראל--לאמר  יען אשר אתה שלחת בשמכה ספרים אל כל העם אשר בירושלם ואל צפניה בן מעשיה הכהן ואל כל הכהנים לאמר </verse>
        <verse osisID="Jer.29.26"> כו  יהוה נתנך כהן תחת יהוידע הכהן להיות פקדים בית יהוה לכל איש משגע ומתנבא ונתתה אתו אל המהפכת ואל הצינק </verse>
        <verse osisID="Jer.29.27"> כז  ועתה למה לא גערת בירמיהו הענתתי--המתנבא לכם </verse>
        <verse osisID="Jer.29.28"> כח  כי על כן שלח אלינו בבל לאמר--ארכה היא בנו בתים ושבו ונטעו גנות ואכלו את פריהן </verse>
        <verse osisID="Jer.29.29"> כט  ויקרא צפניה הכהן את הספר הזה באזני ירמיהו הנביא  {פ} </verse>
        <verse osisID="Jer.29.30"> ל  ויהי דבר יהוה אל ירמיהו לאמר </verse>
        <verse osisID="Jer.29.31"> לא  שלח על כל הגולה לאמר כה אמר יהוה אל שמעיה הנחלמי  יען אשר נבא לכם שמעיה ואני לא שלחתיו ויבטח אתכם על שקר </verse>
        <verse osisID="Jer.29.32"> לב  לכן כה אמר יהוה הנני פקד על שמעיה הנחלמי ועל זרעו--לא יהיה לו איש יושב בתוך העם הזה ולא יראה בטוב אשר אני עשה לעמי נאם יהוה  כי סרה דבר על יהוה  {ס} </verse>
      </chapter>
      <chapter osisID="Jer.30">
        <verse osisID="Jer.30.1"> א  הדבר אשר היה אל ירמיהו מאת יהוה לאמר </verse>
        <verse osisID="Jer.30.2"> ב  כה אמר יהוה אלהי ישראל לאמר  כתב לך את כל הדברים אשר דברתי אליך--אל ספר </verse>
        <verse osisID="Jer.30.3"> ג  כי הנה ימים באים נאם יהוה ושבתי את שבות עמי ישראל ויהודה אמר יהוה והשבתים אל הארץ אשר נתתי לאבותם--וירשוה  {פ} </verse>
        <verse osisID="Jer.30.4"> ד  ואלה הדברים אשר דבר יהוה אל ישראל--ואל יהודה </verse>
        <verse osisID="Jer.30.5"> ה  כי כה אמר יהוה קול חרדה שמענו--פחד ואין שלום </verse>
        <verse osisID="Jer.30.6"> ו  שאלו נא וראו אם ילד זכר  מדוע ראיתי כל גבר ידיו על חלציו כיולדה ונהפכו כל פנים לירקון </verse>
        <verse osisID="Jer.30.7"> ז  הוי כי גדול היום ההוא--מאין כמהו ועת צרה היא ליעקב וממנה יושע </verse>
        <verse osisID="Jer.30.8"> ח  והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא יעבדו בו עוד זרים </verse>
        <verse osisID="Jer.30.9"> ט  ועבדו את יהוה אלהיהם ואת דוד מלכם אשר אקים להם  {ס} </verse>
        <verse osisID="Jer.30.10"> י  ואתה אל תירא עבדי יעקב נאם יהוה ואל תחת ישראל--כי הנני מושיעך מרחוק ואת זרעך מארץ שבים ושב יעקב ושקט ושאנן ואין מחריד </verse>
        <verse osisID="Jer.30.11"> יא  כי אתך אני נאם יהוה להושיעך  כי אעשה כלה בכל הגוים אשר הפצותיך שם אך אתך לא אעשה כלה ויסרתיך למשפט ונקה לא אנקך  {פ} </verse>
        <verse osisID="Jer.30.12"> יב  כי כה אמר יהוה אנוש לשברך--נחלה מכתך </verse>
        <verse osisID="Jer.30.13"> יג  אין דן דינך למזור רפאות תעלה אין לך </verse>
        <verse osisID="Jer.30.14"> יד  כל מאהביך שכחוך אותך לא ידרשו  כי מכת אויב הכיתיך מוסר אכזרי--על רב עונך עצמו חטאתיך </verse>
        <verse osisID="Jer.30.15"> טו  מה תזעק על שברך אנוש מכאבך  על רב עונך עצמו חטאתיך--עשיתי אלה לך </verse>
        <verse osisID="Jer.30.16"> טז  לכן כל אכליך יאכלו וכל צריך כלם בשבי ילכו והיו שאסיך למשסה וכל בזזיך אתן לבז </verse>
        <verse osisID="Jer.30.17"> יז  כי אעלה ארכה לך וממכותיך ארפאך נאם יהוה  כי נדחה קראו לך--ציון היא דרש אין לה  {ס} </verse>
        <verse osisID="Jer.30.18"> יח  כה אמר יהוה הנני שב שבות אהלי יעקוב ומשכנתיו ארחם ונבנתה עיר על תלה וארמון על משפטו ישב </verse>
        <verse osisID="Jer.30.19"> יט  ויצא מהם תודה וקול משחקים והרבתים ולא ימעטו והכבדתים ולא יצערו </verse>
        <verse osisID="Jer.30.20"> כ  והיו בניו כקדם ועדתו לפני תכון ופקדתי על כל לחציו </verse>
        <verse osisID="Jer.30.21"> כא  והיה אדירו ממנו ומשלו מקרבו יצא והקרבתיו ונגש אלי  כי מי הוא זה ערב את לבו לגשת אלי--נאם יהוה </verse>
        <verse osisID="Jer.30.22"> כב  והייתם לי לעם ואנכי אהיה לכם לאלהים  {ס} </verse>
        <verse osisID="Jer.30.23"> כג  הנה סערת יהוה חמה יצאה--סער מתגורר  על ראש רשעים יחול </verse>
        <verse osisID="Jer.30.24"> כד  לא ישוב חרון אף יהוה עד עשתו ועד הקימו מזמות לבו באחרית הימים תתבוננו בה [ (Jeremiah 30:25)  כה  בעת ההיא נאם יהוה אהיה לאלהים לכל משפחות ישראל והמה יהיו לי לעם  {ס}  ] </verse>
      </chapter>
      <chapter osisID="Jer.31">
        <verse osisID="Jer.31.1"> א  כה אמר יהוה מצא חן במדבר עם שרידי חרב הלוך להרגיעו ישראל </verse>
        <verse osisID="Jer.31.2"> ב  מרחוק יהוה נראה לי ואהבת עולם אהבתיך על כן משכתיך חסד </verse>
        <verse osisID="Jer.31.3"> ג  עוד אבנך ונבנית בתולת ישראל  עוד תעדי תפיך ויצאת במחול משחקים </verse>
        <verse osisID="Jer.31.4"> ד  עוד תטעי כרמים בהרי שמרון נטעו נטעים וחללו </verse>
        <verse osisID="Jer.31.5"> ה  כי יש יום קראו נצרים בהר אפרים קומו ונעלה ציון אל יהוה אלהינו  {פ} </verse>
        <verse osisID="Jer.31.6"> ו  כי כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את עמך את שארית ישראל </verse>
        <verse osisID="Jer.31.7"> ז  הנני מביא אותם מארץ צפון וקבצתים מירכתי ארץ--בם עור ופסח הרה וילדת יחדו  קהל גדול ישובו הנה </verse>
        <verse osisID="Jer.31.8"> ח  בבכי יבאו ובתחנונים אובילם--אוליכם אל נחלי מים בדרך ישר לא יכשלו בה  כי הייתי לישראל לאב ואפרים בכרי הוא  {ס} </verse>
        <verse osisID="Jer.31.9"> ט  שמעו דבר יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו </verse>
        <verse osisID="Jer.31.10"> י  כי פדה יהוה את יעקב וגאלו מיד חזק ממנו </verse>
        <verse osisID="Jer.31.11"> יא  ובאו ורננו במרום ציון ונהרו אל טוב יהוה על דגן ועל תירש ועל יצהר ועל בני צאן ובקר והיתה נפשם כגן רוה ולא יוסיפו לדאבה עוד </verse>
        <verse osisID="Jer.31.12"> יב  אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם </verse>
        <verse osisID="Jer.31.13"> יג  ורויתי נפש הכהנים דשן ועמי את טובי ישבעו נאם יהוה  {ס} </verse>
        <verse osisID="Jer.31.14"> יד  כה אמר יהוה קול ברמה נשמע נהי בכי תמרורים--רחל מבכה על בניה מאנה להנחם על בניה כי איננו  {ס} </verse>
        <verse osisID="Jer.31.15"> טו  כה אמר יהוה מנעי קולך מבכי ועיניך מדמעה  כי יש שכר לפעלתך נאם יהוה ושבו מארץ אויב </verse>
        <verse osisID="Jer.31.16"> טז  ויש תקוה לאחריתך נאם יהוה ושבו בנים לגבולם  {ס} </verse>
        <verse osisID="Jer.31.17"> יז  שמוע שמעתי אפרים מתנודד יסרתני ואוסר כעגל לא למד השבני ואשובה כי אתה יהוה אלהי </verse>
        <verse osisID="Jer.31.18"> יח  כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי </verse>
        <verse osisID="Jer.31.19"> יט  הבן יקיר לי אפרים אם ילד שעשעים--כי מדי דברי בו זכר אזכרנו עוד על כן המו מעי לו--רחם ארחמנו נאם יהוה  {ס} </verse>
        <verse osisID="Jer.31.20"> כ  הציבי לך צינים שמי לך תמרורים--שתי לבך למסלה דרך הלכתי (הלכת) שובי בתולת ישראל שבי אל עריך אלה </verse>
        <verse osisID="Jer.31.21"> כא  עד מתי תתחמקין הבת השובבה  כי ברא יהוה חדשה בארץ נקבה תסובב גבר  {ס} </verse>
        <verse osisID="Jer.31.22"> כב  כה אמר יהוה צבאות אלהי ישראל עוד יאמרו את הדבר הזה בארץ יהודה ובעריו בשובי את שבותם  יברכך יהוה נוה צדק הר הקדש </verse>
        <verse osisID="Jer.31.23"> כג  וישבו בה יהודה וכל עריו יחדו  אכרים ונסעו בעדר </verse>
        <verse osisID="Jer.31.24"> כד  כי הרויתי נפש עיפה וכל נפש דאבה מלאתי </verse>
        <verse osisID="Jer.31.25"> כה  על זאת הקיצתי ואראה ושנתי ערבה לי  {ס} </verse>
        <verse osisID="Jer.31.26"> כו  הנה ימים באים נאם יהוה וזרעתי את בית ישראל ואת בית יהודה זרע אדם וזרע בהמה </verse>
        <verse osisID="Jer.31.27"> כז  והיה כאשר שקדתי עליהם לנתוש ולנתוץ ולהרס--ולהאביד ולהרע  כן אשקד עליהם לבנות ולנטוע נאם יהוה </verse>
        <verse osisID="Jer.31.28"> כח  בימים ההם--לא יאמרו עוד אבות אכלו בסר ושני בנים תקהינה </verse>
        <verse osisID="Jer.31.29"> כט  כי אם איש בעונו ימות  כל האדם האכל הבסר תקהינה שניו  {ס} </verse>
        <verse osisID="Jer.31.30"> ל  הנה ימים באים נאם יהוה וכרתי את בית ישראל ואת בית יהודה--ברית חדשה </verse>
        <verse osisID="Jer.31.31"> לא  לא כברית אשר כרתי את אבותם ביום החזיקי בידם להוציאם מארץ מצרים  אשר המה הפרו את בריתי ואנכי בעלתי בם--נאם יהוה </verse>
        <verse osisID="Jer.31.32"> לב  כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם </verse>
        <verse osisID="Jer.31.33"> לג  ולא ילמדו עוד איש את רעהו ואיש את אחיו לאמר דעו את יהוה  כי כולם ידעו אותי למקטנם ועד גדולם נאם יהוה--כי אסלח לעונם ולחטאתם לא אזכר עוד  {ס} </verse>
        <verse osisID="Jer.31.34"> לד  כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו </verse>
        <verse osisID="Jer.31.35"> לה  אם ימשו החקים האלה מלפני--נאם יהוה גם זרע ישראל ישבתו מהיות גוי לפני--כל הימים  {ס} </verse>
        <verse osisID="Jer.31.36"> לו  כה אמר יהוה אם ימדו שמים מלמעלה ויחקרו מוסדי ארץ למטה  גם אני אמאס בכל זרע ישראל על כל אשר עשו--נאם יהוה  {ס} </verse>
        <verse osisID="Jer.31.37"> לז  הנה ימים    (באים) נאם יהוה ונבנתה העיר ליהוה ממגדל חננאל שער הפנה </verse>
        <verse osisID="Jer.31.38"> לח  ויצא עוד קוה (קו) המדה נגדו על גבעת גרב ונסב געתה </verse>
        <verse osisID="Jer.31.39"> לט  וכל העמק הפגרים והדשן וכל השרמות (השדמות) עד נחל קדרון עד פנת שער הסוסים מזרחה--קדש ליהוה  לא ינתש ולא יהרס עוד לעולם  {פ} </verse>
      </chapter>
      <chapter osisID="Jer.32">
        <verse osisID="Jer.32.1"> א  הדבר אשר היה אל ירמיהו מאת יהוה בשנת (בשנה) העשרית לצדקיהו מלך יהודה--היא השנה שמנה עשרה שנה לנבוכדראצר </verse>
        <verse osisID="Jer.32.2"> ב  ואז חיל מלך בבל צרים על ירושלם וירמיהו הנביא היה כלוא בחצר המטרה אשר בית מלך יהודה </verse>
        <verse osisID="Jer.32.3"> ג  אשר כלאו צדקיהו מלך יהודה לאמר  מדוע אתה נבא לאמר כה אמר יהוה הנני נתן את העיר הזאת ביד מלך בבל ולכדה </verse>
        <verse osisID="Jer.32.4"> ד  וצדקיהו מלך יהודה לא ימלט מיד הכשדים  כי הנתן ינתן ביד מלך בבל ודבר פיו עם פיו ועיניו את עינו תראינה </verse>
        <verse osisID="Jer.32.5"> ה  ובבל יולך את צדקיהו ושם יהיה עד פקדי אתו נאם יהוה  כי תלחמו את הכשדים לא תצליחו  {פ} </verse>
        <verse osisID="Jer.32.6"> ו  ויאמר ירמיהו  היה דבר יהוה אלי לאמר </verse>
        <verse osisID="Jer.32.7"> ז  הנה חנמאל בן שלם דדך בא אליך לאמר  קנה לך את שדי אשר בענתות--כי לך משפט הגאלה לקנות </verse>
        <verse osisID="Jer.32.8"> ח  ויבא אלי חנמאל בן דדי כדבר יהוה אל חצר המטרה ויאמר אלי קנה נא את שדי אשר בענתות אשר בארץ בנימין כי לך משפט הירשה ולך הגאלה קנה לך ואדע כי דבר יהוה הוא </verse>
        <verse osisID="Jer.32.9"> ט  ואקנה את השדה מאת חנמאל בן דדי אשר בענתות ואשקלה לו את הכסף שבעה שקלים ועשרה הכסף </verse>
        <verse osisID="Jer.32.10"> י  ואכתב בספר ואחתם ואעד עדים ואשקל הכסף במאזנים </verse>
        <verse osisID="Jer.32.11"> יא  ואקח את ספר המקנה את החתום המצוה והחקים ואת הגלוי </verse>
        <verse osisID="Jer.32.12"> יב  ואתן את הספר המקנה אל ברוך בן נריה בן מחסיה לעיני חנמאל דדי ולעיני העדים הכתבים בספר המקנה--לעיני כל היהודים הישבים בחצר המטרה </verse>
        <verse osisID="Jer.32.13"> יג  ואצוה את ברוך לעיניהם לאמר </verse>
        <verse osisID="Jer.32.14"> יד  כה אמר יהוה צבאות אלהי ישראל לקוח את הספרים האלה את ספר המקנה הזה ואת החתום ואת ספר הגלוי הזה ונתתם בכלי חרש--למען יעמדו ימים רבים  {ס} </verse>
        <verse osisID="Jer.32.15"> טו  כי כה אמר יהוה צבאות אלהי ישראל  עוד יקנו בתים ושדות וכרמים בארץ הזאת  {פ} </verse>
        <verse osisID="Jer.32.16"> טז  ואתפלל אל יהוה אחרי תתי את ספר המקנה אל ברוך בן נריה לאמר </verse>
        <verse osisID="Jer.32.17"> יז  אהה אדני יהוה הנה אתה עשית את השמים ואת הארץ בכחך הגדול ובזרעך הנטויה  לא יפלא ממך כל דבר </verse>
        <verse osisID="Jer.32.18"> יח  עשה חסד לאלפים ומשלם עון אבות אל חיק בניהם אחריהם  האל הגדול הגבור יהוה צבאות שמו </verse>
        <verse osisID="Jer.32.19"> יט  גדל העצה ורב העליליה--אשר עיניך פקחות על כל דרכי בני אדם לתת לאיש כדרכיו וכפרי מעלליו </verse>
        <verse osisID="Jer.32.20"> כ  אשר שמת אתות ומפתים בארץ מצרים עד היום הזה ובישראל ובאדם ותעשה לך שם כיום הזה </verse>
        <verse osisID="Jer.32.21"> כא  ותצא את עמך את ישראל מארץ מצרים--באתות ובמופתים וביד חזקה ובאזרוע נטויה ובמורא גדול </verse>
        <verse osisID="Jer.32.22"> כב  ותתן להם את הארץ הזאת אשר נשבעת לאבותם לתת להם--ארץ זבת חלב ודבש </verse>
        <verse osisID="Jer.32.23"> כג  ויבאו וירשו אתה ולא שמעו בקולך ובתרותך (ובתורתך) לא הלכו--את כל אשר צויתה להם לעשות לא עשו ותקרא אתם את כל הרעה הזאת </verse>
        <verse osisID="Jer.32.24"> כד  הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה </verse>
        <verse osisID="Jer.32.25"> כה  ואתה אמרת אלי אדני יהוה קנה לך השדה בכסף והעד עדים והעיר נתנה ביד הכשדים  {ס} </verse>
        <verse osisID="Jer.32.26"> כו  ויהי דבר יהוה אל ירמיהו לאמר </verse>
        <verse osisID="Jer.32.27"> כז  הנה אני יהוה אלהי כל בשר--הממני יפלא כל דבר </verse>
        <verse osisID="Jer.32.28"> כח  לכן כה אמר יהוה  הנני נתן את העיר הזאת ביד הכשדים וביד נבוכדראצר מלך בבל--ולכדה </verse>
        <verse osisID="Jer.32.29"> כט  ובאו הכשדים הנלחמים על העיר הזאת והציתו את העיר הזאת באש ושרפוה ואת הבתים אשר קטרו על גגותיהם לבעל והסכו נסכים לאלהים אחרים--למען הכעסני </verse>
        <verse osisID="Jer.32.30"> ל  כי היו בני ישראל ובני יהודה אך עשים הרע בעיני--מנערתיהם  כי בני ישראל אך מכעסים אתי במעשה ידיהם--נאם יהוה </verse>
        <verse osisID="Jer.32.31"> לא  כי על אפי ועל חמתי היתה לי העיר הזאת למן היום אשר בנו אותה ועד היום הזה--להסירה מעל פני </verse>
        <verse osisID="Jer.32.32"> לב  על כל רעת בני ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם </verse>
        <verse osisID="Jer.32.33"> לג  ויפנו אלי ערף ולא פנים ולמד אתם השכם ולמד ואינם שמעים לקחת מוסר </verse>
        <verse osisID="Jer.32.34"> לד  וישימו שקוציהם בבית אשר נקרא שמי עליו--לטמאו </verse>
        <verse osisID="Jer.32.35"> לה  ויבנו את במות הבעל אשר בגיא בן הנם להעביר את בניהם ואת בנותיהם למלך אשר לא צויתים ולא עלתה על לבי לעשות התועבה הזאת--למען החטי את יהודה  {ס} </verse>
        <verse osisID="Jer.32.36"> לו  ועתה לכן כה אמר יהוה אלהי ישראל  אל העיר הזאת--אשר אתם אמרים נתנה ביד מלך בבל בחרב וברעב ובדבר </verse>
        <verse osisID="Jer.32.37"> לז  הנני מקבצם מכל הארצות אשר הדחתים שם באפי ובחמתי ובקצף גדול והשבתים אל המקום הזה והשבתים לבטח </verse>
        <verse osisID="Jer.32.38"> לח  והיו לי לעם ואני אהיה להם לאלהים </verse>
        <verse osisID="Jer.32.39"> לט  ונתתי להם לב אחד ודרך אחד ליראה אותי כל הימים--לטוב להם ולבניהם אחריהם </verse>
        <verse osisID="Jer.32.40"> מ  וכרתי להם ברית עולם אשר לא אשוב מאחריהם להיטיבי אותם ואת יראתי אתן בלבבם לבלתי סור מעלי </verse>
        <verse osisID="Jer.32.41"> מא  וששתי עליהם להטיב אותם ונטעתים בארץ הזאת באמת--בכל לבי ובכל נפשי  {ס} </verse>
        <verse osisID="Jer.32.42"> מב  כי כה אמר יהוה כאשר הבאתי אל העם הזה את כל הרעה הגדולה הזאת--כן אנכי מביא עליהם את כל הטובה אשר אנכי דבר עליהם </verse>
        <verse osisID="Jer.32.43"> מג  ונקנה השדה בארץ הזאת--אשר אתם אמרים שממה היא מאין אדם ובהמה נתנה ביד הכשדים </verse>
        <verse osisID="Jer.32.44"> מד  שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב  כי אשיב את שבותם נאם יהוה  {פ} </verse>
      </chapter>
      <chapter osisID="Jer.33">
        <verse osisID="Jer.33.1"> א  ויהי דבר יהוה אל ירמיהו שנית והוא עודנו עצור בחצר המטרה לאמר </verse>
        <verse osisID="Jer.33.2"> ב  כה אמר יהוה עשה  יהוה יוצר אותה להכינה--יהוה שמו </verse>
        <verse osisID="Jer.33.3"> ג  קרא אלי ואענך ואגידה לך גדלות ובצרות לא ידעתם  {פ} </verse>
        <verse osisID="Jer.33.4"> ד  כי כה אמר יהוה אלהי ישראל על בתי העיר הזאת ועל בתי מלכי יהודה--הנתצים אל הסללות ואל החרב </verse>
        <verse osisID="Jer.33.5"> ה  באים להלחם את הכשדים ולמלאם את פגרי האדם אשר הכיתי באפי ובחמתי ואשר הסתרתי פני מהעיר הזאת על כל רעתם </verse>
        <verse osisID="Jer.33.6"> ו  הנני מעלה לה ארכה ומרפא ורפאתים וגליתי להם עתרת שלום ואמת </verse>
        <verse osisID="Jer.33.7"> ז  והשבתי את שבות יהודה ואת שבות ישראל ובנתים כבראשנה </verse>
        <verse osisID="Jer.33.8"> ח  וטהרתים מכל עונם אשר חטאו לי וסלחתי לכול (לכל) עונותיהם אשר חטאו לי ואשר פשעו בי </verse>
        <verse osisID="Jer.33.9"> ט  והיתה לי לשם ששון לתהלה ולתפארת לכל גויי הארץ--אשר ישמעו את כל הטובה אשר אנכי עשה אותם ופחדו ורגזו על כל הטובה ועל כל השלום אשר אנכי עשה לה  {ס} </verse>
        <verse osisID="Jer.33.10"> י  כה אמר יהוה עוד ישמע במקום הזה אשר אתם אמרים חרב הוא מאין אדם ומאין בהמה--בערי יהודה ובחצות ירושלם הנשמות מאין אדם ומאין יושב ומאין בהמה </verse>
        <verse osisID="Jer.33.11"> יא  קול ששון וקול שמחה קול חתן וקול כלה קול אמרים הודו את יהוה צבאות כי טוב יהוה כי לעולם חסדו מבאים תודה בית יהוה  כי אשיב את שבות הארץ כבראשנה אמר יהוה  {ס} </verse>
        <verse osisID="Jer.33.12"> יב  כה אמר יהוה צבאות עוד יהיה במקום הזה החרב מאין אדם ועד בהמה ובכל עריו--נוה רעים מרבצים צאן </verse>
        <verse osisID="Jer.33.13"> יג  בערי ההר בערי השפלה ובערי הנגב ובארץ בנימן ובסביבי ירושלם ובערי יהודה--עד תעברנה הצאן על ידי מונה אמר יהוה  {ס} </verse>
        <verse osisID="Jer.33.14"> יד  הנה ימים באים נאם יהוה והקמתי את הדבר הטוב אשר דברתי אל בית ישראל ועל בית יהודה </verse>
        <verse osisID="Jer.33.15"> טו  בימים ההם ובעת ההיא אצמיח לדוד צמח צדקה ועשה משפט וצדקה בארץ </verse>
        <verse osisID="Jer.33.16"> טז  בימים ההם תושע יהודה וירושלם תשכון לבטח וזה אשר יקרא לה יהוה צדקנו  {ס} </verse>
        <verse osisID="Jer.33.17"> יז  כי כה אמר יהוה  לא יכרת לדוד--איש ישב על כסא בית ישראל </verse>
        <verse osisID="Jer.33.18"> יח  ולכהנים הלוים לא יכרת איש מלפני  מעלה עולה ומקטיר מנחה ועשה זבח--כל הימים  {פ} </verse>
        <verse osisID="Jer.33.19"> יט  ויהי דבר יהוה אל ירמיהו לאמור </verse>
        <verse osisID="Jer.33.20"> כ  כה אמר יהוה אם תפרו את בריתי היום ואת בריתי הלילה ולבלתי היות יומם ולילה בעתם </verse>
        <verse osisID="Jer.33.21"> כא  גם בריתי תפר את דוד עבדי מהיות לו בן מלך על כסאו ואת הלוים הכהנים משרתי </verse>
        <verse osisID="Jer.33.22"> כב  אשר לא יספר צבא השמים ולא ימד חול הים--כן ארבה את זרע דוד עבדי ואת הלוים משרתי אתי  {ס} </verse>
        <verse osisID="Jer.33.23"> כג  ויהי דבר יהוה אל ירמיהו לאמר </verse>
        <verse osisID="Jer.33.24"> כד  הלוא ראית מה העם הזה דברו לאמר שתי המשפחות אשר בחר יהוה בהם וימאסם ואת עמי ינאצון מהיות עוד גוי לפניהם  {ס} </verse>
        <verse osisID="Jer.33.25"> כה  כה אמר יהוה אם לא בריתי יומם ולילה--חקות שמים וארץ לא שמתי </verse>
        <verse osisID="Jer.33.26"> כו  גם זרע יעקוב ודוד עבדי אמאס מקחת מזרעו משלים אל זרע אברהם ישחק ויעקב  כי אשוב (אשיב) את שבותם ורחמתים  {פ} </verse>
      </chapter>
      <chapter osisID="Jer.34">
        <verse osisID="Jer.34.1"> א  הדבר אשר היה אל ירמיהו מאת יהוה ונבוכדראצר מלך בבל וכל חילו וכל ממלכות ארץ ממשלת ידו וכל העמים נלחמים על ירושלם ועל כל עריה--לאמר </verse>
        <verse osisID="Jer.34.2"> ב  כה אמר יהוה אלהי ישראל הלך ואמרת אל צדקיהו מלך יהודה ואמרת אליו כה אמר יהוה הנני נתן את העיר הזאת ביד מלך בבל ושרפה באש </verse>
        <verse osisID="Jer.34.3"> ג  ואתה לא תמלט מידו--כי תפש תתפש ובידו תנתן ועיניך את עיני מלך בבל תראינה ופיהו את פיך ידבר--ובבל תבוא </verse>
        <verse osisID="Jer.34.4"> ד  אך שמע דבר יהוה צדקיהו מלך יהודה כה אמר יהוה עליך לא תמות בחרב </verse>
        <verse osisID="Jer.34.5"> ה  בשלום תמות וכמשרפות אבותיך המלכים הראשנים אשר היו לפניך כן ישרפו לך והוי אדון יספדו לך  כי דבר אני דברתי נאם יהוה  {ס} </verse>
        <verse osisID="Jer.34.6"> ו  וידבר ירמיהו הנביא אל צדקיהו מלך יהודה את כל הדברים האלה בירושלם </verse>
        <verse osisID="Jer.34.7"> ז  וחיל מלך בבל נלחמים על ירושלם ועל כל ערי יהודה הנותרות  אל לכיש ואל עזקה כי הנה נשארו בערי יהודה ערי מבצר  {פ} </verse>
        <verse osisID="Jer.34.8"> ח  הדבר אשר היה אל ירמיהו מאת יהוה--אחרי כרת המלך צדקיהו ברית את כל העם אשר בירושלם לקרא להם דרור </verse>
        <verse osisID="Jer.34.9"> ט  לשלח איש את עבדו ואיש את שפחתו העברי והעבריה--חפשים  לבלתי עבד בם ביהודי אחיהו איש </verse>
        <verse osisID="Jer.34.10"> י  וישמעו כל השרים וכל העם אשר באו בברית לשלח איש את עבדו ואיש את שפחתו חפשים לבלתי עבד בם עוד וישמעו וישלחו </verse>
        <verse osisID="Jer.34.11"> יא  וישובו אחרי כן וישבו את העבדים ואת השפחות אשר שלחו חפשים ויכבישום (ויכבשום) לעבדים ולשפחות  {פ} </verse>
        <verse osisID="Jer.34.12"> יב  ויהי דבר יהוה אל ירמיהו מאת יהוה לאמר </verse>
        <verse osisID="Jer.34.13"> יג  כה אמר יהוה אלהי ישראל  אנכי כרתי ברית את אבותיכם ביום הוצאי אותם מארץ מצרים מבית עבדים לאמר </verse>
        <verse osisID="Jer.34.14"> יד  מקץ שבע שנים תשלחו איש את אחיו העברי אשר ימכר לך ועבדך שש שנים ושלחתו חפשי מעמך ולא שמעו אבותיכם אלי ולא הטו את אזנם </verse>
        <verse osisID="Jer.34.15"> טו  ותשבו אתם היום ותעשו את הישר בעיני לקרא דרור איש לרעהו ותכרתו ברית לפני בבית אשר נקרא שמי עליו </verse>
        <verse osisID="Jer.34.16"> טז  ותשבו ותחללו את שמי ותשבו איש את עבדו ואיש את שפחתו אשר שלחתם חפשים לנפשם ותכבשו אתם--להיות לכם לעבדים ולשפחות  {ס} </verse>
        <verse osisID="Jer.34.17"> יז  לכן כה אמר יהוה אתם לא שמעתם אלי לקרא דרור איש לאחיו ואיש לרעהו הנני קרא לכם דרור נאם יהוה אל החרב אל הדבר ואל הרעב ונתתי אתכם לזועה (לזעוה) לכל ממלכות הארץ </verse>
        <verse osisID="Jer.34.18"> יח  ונתתי את האנשים העברים את ברתי אשר לא הקימו את דברי הברית אשר כרתו לפני--העגל אשר כרתו לשנים ויעברו בין בתריו </verse>
        <verse osisID="Jer.34.19"> יט  שרי יהודה ושרי ירושלם הסרסים והכהנים וכל עם הארץ--העברים בין בתרי העגל </verse>
        <verse osisID="Jer.34.20"> כ  ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ </verse>
        <verse osisID="Jer.34.21"> כא  ואת צדקיהו מלך יהודה ואת שריו אתן ביד איביהם וביד מבקשי נפשם וביד חיל מלך בבל העלים מעליכם </verse>
        <verse osisID="Jer.34.22"> כב  הנני מצוה נאם יהוה והשבתים אל העיר הזאת ונלחמו עליה ולכדוה ושרפה באש ואת ערי יהודה אתן שממה מאין ישב  {פ} </verse>
      </chapter>
      <chapter osisID="Jer.35">
        <verse osisID="Jer.35.1"> א  הדבר אשר היה אל ירמיהו מאת יהוה בימי יהויקים בן יאשיהו מלך יהודה לאמר </verse>
        <verse osisID="Jer.35.2"> ב  הלוך אל בית הרכבים ודברת אותם והבאותם בית יהוה אל אחת הלשכות והשקית אותם יין </verse>
        <verse osisID="Jer.35.3"> ג  ואקח את יאזניה בן ירמיהו בן חבצניה ואת אחיו ואת כל בניו--ואת כל בית הרכבים </verse>
        <verse osisID="Jer.35.4"> ד  ואבא אתם בית יהוה אל לשכת בני חנן בן יגדליהו איש האלהים--אשר אצל לשכת השרים אשר ממעל ללשכת מעשיהו בן שלם שמר הסף </verse>
        <verse osisID="Jer.35.5"> ה  ואתן לפני בני בית הרכבים גבעים מלאים יין--וכסות ואמר אליהם שתו יין </verse>
        <verse osisID="Jer.35.6"> ו  ויאמרו לא נשתה יין  כי יונדב בן רכב אבינו צוה עלינו לאמר לא תשתו יין אתם ובניכם עד עולם </verse>
        <verse osisID="Jer.35.7"> ז  ובית לא תבנו וזרע לא תזרעו וכרם לא תטעו ולא יהיה לכם  כי באהלים תשבו כל ימיכם למען תחיו ימים רבים על פני האדמה אשר אתם גרים שם </verse>
        <verse osisID="Jer.35.8"> ח  ונשמע בקול יהונדב בן רכב אבינו לכל אשר צונו  לבלתי שתות יין כל ימינו--אנחנו נשינו בנינו ובנתינו </verse>
        <verse osisID="Jer.35.9"> ט  ולבלתי בנות בתים לשבתנו וכרם ושדה וזרע לא יהיה לנו </verse>
        <verse osisID="Jer.35.10"> י  ונשב באהלים ונשמע ונעש ככל אשר צונו יונדב אבינו </verse>
        <verse osisID="Jer.35.11"> יא  ויהי בעלות נבוכדראצר מלך בבל אל הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם  {פ} </verse>
        <verse osisID="Jer.35.12"> יב  ויהי דבר יהוה אל ירמיהו לאמר </verse>
        <verse osisID="Jer.35.13"> יג  כה אמר יהוה צבאות אלהי ישראל הלך ואמרת לאיש יהודה וליושבי ירושלם  הלוא תקחו מוסר לשמע אל דברי נאם יהוה </verse>
        <verse osisID="Jer.35.14"> יד  הוקם את דברי יהונדב בן רכב אשר צוה את בניו לבלתי שתות יין ולא שתו עד היום הזה--כי שמעו את מצות אביהם ואנכי דברתי אליכם השכם ודבר--ולא שמעתם אלי </verse>
        <verse osisID="Jer.35.15"> טו  ואשלח אליכם את כל עבדי הנבאים השכם ושלח לאמר שבו נא איש מדרכו הרעה והיטיבו מעלליכם ואל תלכו אחרי אלהים אחרים לעבדם ושבו אל האדמה אשר נתתי לכם ולאבתיכם ולא הטיתם את אזנכם ולא שמעתם אלי </verse>
        <verse osisID="Jer.35.16"> טז  כי הקימו בני יהונדב בן רכב את מצות אביהם אשר צום והעם הזה לא שמעו אלי </verse>
        <verse osisID="Jer.35.17"> יז  לכן כה אמר יהוה אלהי צבאות אלהי ישראל הנני מביא אל יהודה ואל כל יושבי ירושלם את כל הרעה אשר דברתי עליהם  יען דברתי אליהם ולא שמעו ואקרא להם ולא ענו </verse>
        <verse osisID="Jer.35.18"> יח  ולבית הרכבים אמר ירמיהו כה אמר יהוה צבאות אלהי ישראל יען אשר שמעתם על מצות יהונדב אביכם ותשמרו את כל מצותיו ותעשו ככל אשר צוה אתכם </verse>
        <verse osisID="Jer.35.19"> יט  לכן כה אמר יהוה צבאות--אלהי ישראל  לא יכרת איש ליונדב בן רכב עמד לפני--כל הימים  {פ} </verse>
      </chapter>
      <chapter osisID="Jer.36">
        <verse osisID="Jer.36.1"> א  ויהי בשנה הרבעית ליהויקים בן יאשיהו מלך יהודה היה הדבר הזה אל ירמיהו מאת יהוה לאמר </verse>
        <verse osisID="Jer.36.2"> ב  קח לך מגלת ספר וכתבת אליה את כל הדברים אשר דברתי אליך על ישראל ועל יהודה ועל כל הגוים--מיום דברתי אליך מימי יאשיהו ועד היום הזה </verse>
        <verse osisID="Jer.36.3"> ג  אולי ישמעו בית יהודה את כל הרעה אשר אנכי חשב לעשות להם--למען ישובו איש מדרכו הרעה וסלחתי לעונם ולחטאתם  {ס} </verse>
        <verse osisID="Jer.36.4"> ד  ויקרא ירמיהו את ברוך בן נריה ויכתב ברוך מפי ירמיהו את כל דברי יהוה אשר דבר אליו--על מגלת ספר </verse>
        <verse osisID="Jer.36.5"> ה  ויצוה ירמיהו את ברוך לאמר  אני עצור--לא אוכל לבוא בית יהוה </verse>
        <verse osisID="Jer.36.6"> ו  ובאת אתה וקראת במגלה אשר כתבת מפי את דברי יהוה באזני העם בית יהוה--ביום צום וגם באזני כל יהודה הבאים מעריהם תקראם </verse>
        <verse osisID="Jer.36.7"> ז  אולי תפל תחנתם לפני יהוה וישבו איש מדרכו הרעה  כי גדול האף והחמה אשר דבר יהוה אל העם הזה </verse>
        <verse osisID="Jer.36.8"> ח  ויעש ברוך בן נריה ככל אשר צוהו ירמיהו הנביא--לקרא בספר דברי יהוה בית יהוה  {פ} </verse>
        <verse osisID="Jer.36.9"> ט  ויהי בשנה החמשית ליהויקים בן יאשיהו מלך יהודה בחדש התשעי קראו צום לפני יהוה כל העם בירושלם וכל העם הבאים מערי יהודה--בירושלם </verse>
        <verse osisID="Jer.36.10"> י  ויקרא ברוך בספר את דברי ירמיהו בית יהוה--בלשכת גמריהו בן שפן הספר בחצר העליון פתח שער בית יהוה החדש באזני כל העם </verse>
        <verse osisID="Jer.36.11"> יא  וישמע מכיהו בן גמריהו בן שפן את כל דברי יהוה--מעל הספר </verse>
        <verse osisID="Jer.36.12"> יב  וירד בית המלך על לשכת הספר והנה שם כל השרים יושבים  אלישמע הספר ודליהו בן שמעיהו ואלנתן בן עכבור וגמריהו בן שפן וצדקיהו בן חנניהו--וכל השרים </verse>
        <verse osisID="Jer.36.13"> יג  ויגד להם מכיהו את כל הדברים אשר שמע בקרא ברוך בספר באזני העם </verse>
        <verse osisID="Jer.36.14"> יד  וישלחו כל השרים אל ברוך את יהודי בן נתניהו בן שלמיהו בן כושי לאמר המגלה אשר קראת בה באזני העם קחנה בידך ולך ויקח ברוך בן נריהו את המגלה בידו ויבא אליהם </verse>
        <verse osisID="Jer.36.15"> טו  ויאמרו אליו--שב נא וקראנה באזנינו ויקרא ברוך באזניהם </verse>
        <verse osisID="Jer.36.16"> טז  ויהי כשמעם את כל הדברים פחדו איש אל רעהו ויאמרו אל ברוך הגיד נגיד למלך את כל הדברים האלה </verse>
        <verse osisID="Jer.36.17"> יז  ואת ברוך--שאלו לאמר  הגד נא לנו--איך כתבת את כל הדברים האלה מפיו </verse>
        <verse osisID="Jer.36.18"> יח  ויאמר להם ברוך מפיו יקרא אלי את כל הדברים האלה ואני כתב על הספר בדיו  {ס} </verse>
        <verse osisID="Jer.36.19"> יט  ויאמרו השרים אל ברוך לך הסתר אתה וירמיהו ואיש אל ידע איפה אתם </verse>
        <verse osisID="Jer.36.20"> כ  ויבאו אל המלך חצרה ואת המגלה הפקדו בלשכת אלישמע הספר ויגידו באזני המלך את כל הדברים </verse>
        <verse osisID="Jer.36.21"> כא  וישלח המלך את יהודי לקחת את המגלה ויקחה מלשכת אלישמע הספר ויקראה יהודי באזני המלך ובאזני כל השרים העמדים מעל המלך </verse>
        <verse osisID="Jer.36.22"> כב  והמלך יושב בית החרף בחדש התשיעי ואת האח לפניו מבערת </verse>
        <verse osisID="Jer.36.23"> כג  ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח  עד תם כל המגלה על האש אשר על האח </verse>
        <verse osisID="Jer.36.24"> כד  ולא פחדו ולא קרעו את בגדיהם--המלך וכל עבדיו השמעים את כל הדברים האלה </verse>
        <verse osisID="Jer.36.25"> כה  וגם אלנתן ודליהו וגמריהו הפגעו במלך לבלתי שרף את המגלה ולא שמע אליהם </verse>
        <verse osisID="Jer.36.26"> כו  ויצוה המלך את ירחמאל בן המלך ואת שריהו בן עזריאל ואת שלמיהו בן עבדאל לקחת את ברוך הספר ואת ירמיהו הנביא ויסתרם יהוה  {ס} </verse>
        <verse osisID="Jer.36.27"> כז  ויהי דבר יהוה אל ירמיהו--אחרי שרף המלך את המגלה ואת הדברים אשר כתב ברוך מפי ירמיהו לאמר </verse>
        <verse osisID="Jer.36.28"> כח  שוב קח לך מגלה אחרת וכתב עליה את כל הדברים הראשנים אשר היו על המגלה הראשנה אשר שרף יהויקים מלך יהודה </verse>
        <verse osisID="Jer.36.29"> כט  ועל יהויקים מלך יהודה תאמר כה אמר יהוה  אתה שרפת את המגלה הזאת לאמר מדוע כתבת עליה לאמר בא יבוא מלך בבל והשחית את הארץ הזאת והשבית ממנה אדם ובהמה  {ס} </verse>
        <verse osisID="Jer.36.30"> ל  לכן כה אמר יהוה על יהויקים מלך יהודה לא יהיה לו יושב על כסא דוד ונבלתו תהיה משלכת לחרב ביום ולקרח בלילה </verse>
        <verse osisID="Jer.36.31"> לא  ופקדתי עליו ועל זרעו ועל עבדיו את עונם והבאתי עליהם ועל ישבי ירושלם ואל איש יהודה את כל הרעה אשר דברתי אליהם--ולא שמעו </verse>
        <verse osisID="Jer.36.32"> לב  וירמיהו לקח מגלה אחרת ויתנה אל ברוך בן נריהו הספר ויכתב עליה מפי ירמיהו את כל דברי הספר אשר שרף יהויקים מלך יהודה באש ועוד נוסף עליהם דברים רבים כהמה  {פ} </verse>
      </chapter>
      <chapter osisID="Jer.37">
        <verse osisID="Jer.37.1"> א  וימלך מלך--צדקיהו בן יאשיהו  תחת כניהו בן יהויקים אשר המליך נבוכדראצר מלך בבל בארץ יהודה </verse>
        <verse osisID="Jer.37.2"> ב  ולא שמע הוא ועבדיו ועם הארץ  אל דברי יהוה--אשר דבר ביד ירמיהו הנביא </verse>
        <verse osisID="Jer.37.3"> ג  וישלח המלך צדקיהו את יהוכל בן שלמיה ואת צפניהו בן מעשיה הכהן אל ירמיהו הנביא לאמר  התפלל נא בעדנו אל יהוה אלהינו </verse>
        <verse osisID="Jer.37.4"> ד  וירמיהו בא ויצא בתוך העם ולא נתנו אתו בית הכליא (הכלוא) </verse>
        <verse osisID="Jer.37.5"> ה  וחיל פרעה יצא ממצרים וישמעו הכשדים הצרים על ירושלם את שמעם ויעלו מעל ירושלם  {פ} </verse>
        <verse osisID="Jer.37.6"> ו  ויהי דבר יהוה אל ירמיהו הנביא לאמר </verse>
        <verse osisID="Jer.37.7"> ז  כה אמר יהוה אלהי ישראל כה תאמרו אל מלך יהודה השלח אתכם אלי לדרשני  הנה חיל פרעה היצא לכם לעזרה שב לארצו מצרים </verse>
        <verse osisID="Jer.37.8"> ח  ושבו הכשדים ונלחמו על העיר הזאת ולכדה ושרפה באש  {פ} </verse>
        <verse osisID="Jer.37.9"> ט  כה אמר יהוה אל תשאו נפשתיכם לאמר הלך ילכו מעלינו הכשדים  כי לא ילכו </verse>
        <verse osisID="Jer.37.10"> י  כי אם הכיתם כל חיל כשדים הנלחמים אתכם ונשארו בם אנשים מדקרים--איש באהלו יקומו ושרפו את העיר הזאת באש </verse>
        <verse osisID="Jer.37.11"> יא  והיה בהעלות חיל הכשדים מעל ירושלם--מפני חיל פרעה  {ס} </verse>
        <verse osisID="Jer.37.12"> יב  ויצא ירמיהו מירושלם ללכת ארץ בנימן לחלק משם בתוך העם </verse>
        <verse osisID="Jer.37.13"> יג  ויהי הוא בשער בנימן ושם בעל פקדת ושמו יראייה בן שלמיה בן חנניה ויתפש את ירמיהו הנביא לאמר אל הכשדים אתה נפל </verse>
        <verse osisID="Jer.37.14"> יד  ויאמר ירמיהו שקר אינני נפל על הכשדים--ולא שמע אליו ויתפש יראייה בירמיהו ויבאהו אל השרים </verse>
        <verse osisID="Jer.37.15"> טו  ויקצפו השרים על ירמיהו והכו אתו ונתנו אותו בית האסור בית יהונתן הספר--כי אתו עשו לבית הכלא </verse>
        <verse osisID="Jer.37.16"> טז  כי בא ירמיהו אל בית הבור ואל החניות וישב שם ירמיהו ימים רבים </verse>
        <verse osisID="Jer.37.17"> יז  וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך בבל תנתן </verse>
        <verse osisID="Jer.37.18"> יח  ויאמר ירמיהו אל המלך צדקיהו  מה חטאתי לך ולעבדיך ולעם הזה כי נתתם אותי אל בית הכלא </verse>
        <verse osisID="Jer.37.19"> יט  ואיו (ואיה) נביאיכם אשר נבאו לכם לאמר  לא יבא מלך בבל עליכם ועל הארץ הזאת </verse>
        <verse osisID="Jer.37.20"> כ  ועתה שמע נא אדני המלך  תפל נא תחנתי לפניך ואל תשבני בית יהונתן הספר ולא אמות שם </verse>
        <verse osisID="Jer.37.21"> כא  ויצוה המלך צדקיהו ויפקדו את ירמיהו בחצר המטרה ונתן לו ככר לחם ליום מחוץ האפים עד תם כל הלחם מן העיר וישב ירמיהו בחצר המטרה </verse>
      </chapter>
      <chapter osisID="Jer.38">
        <verse osisID="Jer.38.1"> א  וישמע שפטיה בן מתן וגדליהו בן פשחור ויוכל בן שלמיהו ופשחור בן מלכיה  את הדברים--אשר ירמיהו מדבר אל כל העם לאמר </verse>
        <verse osisID="Jer.38.2"> ב  כה אמר יהוה הישב בעיר הזאת ימות בחרב ברעב ובדבר והיצא אל הכשדים יחיה (וחיה) והיתה לו נפשו לשלל וחי  {ס} </verse>
        <verse osisID="Jer.38.3"> ג  כה אמר יהוה  הנתן תנתן העיר הזאת ביד חיל מלך בבל--ולכדה </verse>
        <verse osisID="Jer.38.4"> ד  ויאמרו השרים אל המלך יומת נא את האיש הזה--כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר אליהם כדברים האלה  כי האיש הזה איננו דרש לשלום לעם הזה--כי אם לרעה </verse>
        <verse osisID="Jer.38.5"> ה  ויאמר המלך צדקיהו הנה הוא בידכם  כי אין המלך יוכל אתכם דבר </verse>
        <verse osisID="Jer.38.6"> ו  ויקחו את ירמיהו וישלכו אתו אל הבור מלכיהו בן המלך אשר בחצר המטרה וישלחו את ירמיהו בחבלים ובבור אין מים כי אם טיט ויטבע ירמיהו בטיט  {ס} </verse>
        <verse osisID="Jer.38.7"> ז  וישמע עבד מלך הכושי איש סריס והוא בבית המלך כי נתנו את ירמיהו אל הבור והמלך יושב בשער בנימן </verse>
        <verse osisID="Jer.38.8"> ח  ויצא עבד מלך מבית המלך וידבר אל המלך לאמר </verse>
        <verse osisID="Jer.38.9"> ט  אדני המלך הרעו האנשים האלה את כל אשר עשו לירמיהו הנביא את אשר השליכו אל הבור וימת תחתיו מפני הרעב כי אין הלחם עוד בעיר </verse>
        <verse osisID="Jer.38.10"> י  ויצוה המלך את עבד מלך הכושי לאמר  קח בידך מזה שלשים אנשים והעלית את ירמיהו הנביא מן הבור בטרם ימות </verse>
        <verse osisID="Jer.38.11"> יא  ויקח עבד מלך את האנשים בידו ויבא בית המלך אל תחת האוצר ויקח משם בלוי הסחבות (סחבות) ובלוי מלחים וישלחם אל ירמיהו אל הבור בחבלים </verse>
        <verse osisID="Jer.38.12"> יב  ויאמר עבד מלך הכושי אל ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן </verse>
        <verse osisID="Jer.38.13"> יג  וימשכו את ירמיהו בחבלים ויעלו אתו מן הבור וישב ירמיהו בחצר המטרה  {ס} </verse>
        <verse osisID="Jer.38.14"> יד  וישלח המלך צדקיהו ויקח את ירמיהו הנביא אליו אל מבוא השלישי אשר בבית יהוה ויאמר המלך אל ירמיהו שאל אני אתך דבר--אל תכחד ממני דבר </verse>
        <verse osisID="Jer.38.15"> טו  ויאמר ירמיהו אל צדקיהו כי אגיד לך הלוא המת תמיתני וכי איעצך לא תשמע אלי </verse>
        <verse osisID="Jer.38.16"> טז  וישבע המלך צדקיהו אל ירמיהו--בסתר לאמר  חי יהוה את (  ) אשר עשה לנו את הנפש הזאת אם אמיתך ואם אתנך ביד האנשים האלה אשר מבקשים את נפשך  {ס} </verse>
        <verse osisID="Jer.38.17"> יז  ויאמר ירמיהו אל צדקיהו  {ס}  כה אמר יהוה אלהי צבאות אלהי ישראל אם יצא תצא אל שרי מלך בבל וחיתה נפשך והעיר הזאת לא תשרף באש וחיתה אתה וביתך </verse>
        <verse osisID="Jer.38.18"> יח  ואם לא תצא אל שרי מלך בבל--ונתנה העיר הזאת ביד הכשדים ושרפוה באש ואתה לא תמלט מידם  {ס} </verse>
        <verse osisID="Jer.38.19"> יט  ויאמר המלך צדקיהו אל ירמיהו  אני דאג את היהודים אשר נפלו אל הכשדים--פן יתנו אתי בידם והתעללו בי </verse>
        <verse osisID="Jer.38.20"> כ  ויאמר ירמיהו לא יתנו שמע נא בקול יהוה לאשר אני דבר אליך--וייטב לך ותחי נפשך </verse>
        <verse osisID="Jer.38.21"> כא  ואם מאן אתה לצאת--זה הדבר אשר הראני יהוה </verse>
        <verse osisID="Jer.38.22"> כב  והנה כל הנשים אשר נשארו בבית מלך יהודה מוצאות אל שרי מלך בבל והנה אמרת הסיתוך ויכלו לך אנשי שלמך הטבעו בבץ רגלך נסגו אחור </verse>
        <verse osisID="Jer.38.23"> כג  ואת כל נשיך ואת בניך מוצאים אל הכשדים ואתה לא תמלט מידם  כי ביד מלך בבל תתפש ואת העיר הזאת תשרף באש  {ס} </verse>
        <verse osisID="Jer.38.24"> כד  ויאמר צדקיהו אל ירמיהו איש אל ידע בדברים האלה--ולא תמות </verse>
        <verse osisID="Jer.38.25"> כה  וכי ישמעו השרים כי דברתי אתך ובאו אליך ואמרו אליך הגידה נא לנו מה דברת אל המלך אל תכחד ממנו ולא נמיתך ומה דבר אליך המלך </verse>
        <verse osisID="Jer.38.26"> כו  ואמרת אליהם מפיל אני תחנתי לפני המלך לבלתי השיבני בית יהונתן למות שם  {פ} </verse>
        <verse osisID="Jer.38.27"> כז  ויבאו כל השרים אל ירמיהו וישאלו אתו ויגד להם ככל הדברים האלה אשר צוה המלך ויחרשו ממנו כי לא נשמע הדבר </verse>
        <verse osisID="Jer.38.28"> כח  וישב ירמיהו בחצר המטרה עד יום אשר נלכדה ירושלם  {ס}  והיה כאשר נלכדה ירושלם </verse>
      </chapter>
      <chapter osisID="Jer.39">
        <verse osisID="Jer.39.1"> א  בשנה התשעית לצדקיהו מלך יהודה בחדש העשרי בא נבוכדראצר מלך בבל וכל חילו אל ירושלם ויצרו עליה </verse>
        <verse osisID="Jer.39.2"> ב  בעשתי עשרה שנה לצדקיהו בחדש הרביעי בתשעה לחדש הבקעה העיר </verse>
        <verse osisID="Jer.39.3"> ג  ויבאו כל שרי מלך בבל וישבו בשער התוך--נרגל שראצר סמגר נבו שר סכים רב סריס נרגל שראצר רב מג וכל שארית שרי מלך בבל </verse>
        <verse osisID="Jer.39.4"> ד  ויהי כאשר ראם צדקיהו מלך יהודה וכל אנשי המלחמה ויברחו ויצאו לילה מן העיר דרך גן המלך בשער בין החמתים ויצא דרך הערבה </verse>
        <verse osisID="Jer.39.5"> ה  וירדפו חיל כשדים אחריהם וישגו את צדקיהו בערבות ירחו ויקחו אותו ויעלהו אל נבוכדראצר מלך בבל רבלתה בארץ חמת וידבר אתו משפטים </verse>
        <verse osisID="Jer.39.6"> ו  וישחט מלך בבל את בני צדקיהו ברבלה--לעיניו ואת כל חרי יהודה שחט מלך בבל </verse>
        <verse osisID="Jer.39.7"> ז  ואת עיני צדקיהו עור ויאסרהו בנחשתים לביא אתו בבלה </verse>
        <verse osisID="Jer.39.8"> ח  ואת בית המלך ואת בית העם שרפו הכשדים באש ואת חמות ירושלם נתצו </verse>
        <verse osisID="Jer.39.9"> ט  ואת יתר העם הנשארים בעיר ואת הנפלים אשר נפלו עליו ואת יתר העם הנשארים--הגלה נבוזראדן רב טבחים בבל </verse>
        <verse osisID="Jer.39.10"> י  ומן העם הדלים אשר אין להם מאומה השאיר נבוזראדן רב טבחים בארץ יהודה ויתן להם כרמים ויגבים ביום ההוא </verse>
        <verse osisID="Jer.39.11"> יא  ויצו נבוכדראצר מלך בבל על ירמיהו ביד נבוזראדן רב טבחים לאמר </verse>
        <verse osisID="Jer.39.12"> יב  קחנו ועיניך שים עליו ואל תעש לו מאומה רע  כי אם (  ) כאשר ידבר אליך--כן עשה עמו </verse>
        <verse osisID="Jer.39.13"> יג  וישלח נבוזראדן רב טבחים ונבושזבן רב סריס ונרגל שראצר רב מג--וכל רבי מלך בבל </verse>
        <verse osisID="Jer.39.14"> יד  וישלחו ויקחו את ירמיהו מחצר המטרה ויתנו אתו אל גדליהו בן אחיקם בן שפן להוצאהו אל הבית וישב בתוך העם  {ס} </verse>
        <verse osisID="Jer.39.15"> טו  ואל ירמיהו היה דבר יהוה בהיתו עצור בחצר המטרה לאמר </verse>
        <verse osisID="Jer.39.16"> טז  הלוך ואמרת לעבד מלך הכושי לאמר כה אמר יהוה צבאות אלהי ישראל הנני מבי את דברי אל העיר הזאת לרעה ולא לטובה והיו לפניך ביום ההוא </verse>
        <verse osisID="Jer.39.17"> יז  והצלתיך ביום ההוא נאם יהוה ולא תנתן ביד האנשים אשר אתה יגור מפניהם </verse>
        <verse osisID="Jer.39.18"> יח  כי מלט אמלטך ובחרב לא תפל והיתה לך נפשך לשלל כי בטחת בי נאם יהוה  {פ} </verse>
      </chapter>
      <chapter osisID="Jer.40">
        <verse osisID="Jer.40.1"> א  הדבר אשר היה אל ירמיהו מאת יהוה אחר שלח אתו נבוזראדן רב טבחים מן הרמה--בקחתו אתו והוא אסור באזקים בתוך כל גלות ירושלם ויהודה המגלים בבלה </verse>
        <verse osisID="Jer.40.2"> ב  ויקח רב טבחים לירמיהו ויאמר אליו--יהוה אלהיך דבר את הרעה הזאת אל המקום הזה </verse>
        <verse osisID="Jer.40.3"> ג  ויבא ויעש יהוה כאשר דבר  כי חטאתם ליהוה ולא שמעתם בקולו והיה לכם דבר (הדבר) הזה </verse>
        <verse osisID="Jer.40.4"> ד  ועתה הנה פתחתיך היום מן האזקים אשר על ידך--אם טוב בעיניך לבוא אתי בבל בא ואשים את עיני עליך ואם רע בעיניך לבוא אתי בבל חדל  ראה כל הארץ לפניך אל טוב ואל הישר בעיניך ללכת שמה לך </verse>
        <verse osisID="Jer.40.5"> ה  ועודנו לא ישוב ושבה אל גדליה בן אחיקם בן שפן אשר הפקיד מלך בבל בערי יהודה ושב אתו בתוך העם או אל כל הישר בעיניך ללכת לך ויתן לו רב טבחים ארחה ומשאת וישלחהו </verse>
        <verse osisID="Jer.40.6"> ו  ויבא ירמיהו אל גדליה בן אחיקם המצפתה וישב אתו בתוך העם הנשארים בארץ  {פ} </verse>
        <verse osisID="Jer.40.7"> ז  וישמעו כל שרי החילים אשר בשדה המה ואנשיהם כי הפקיד מלך בבל את גדליהו בן אחיקם בארץ וכי הפקיד אתו אנשים ונשים וטף ומדלת הארץ מאשר לא הגלו בבלה </verse>
        <verse osisID="Jer.40.8"> ח  ויבאו אל גדליה המצפתה וישמעאל בן נתניהו ויוחנן ויונתן בני קרח ושריה בן תנחמת ובני עופי (עיפי) הנטפתי ויזניהו בן המעכתי--המה ואנשיהם </verse>
        <verse osisID="Jer.40.9"> ט  וישבע להם גדליהו בן אחיקם בן שפן ולאנשיהם לאמר אל תיראו מעבוד הכשדים שבו בארץ ועבדו את מלך בבל--וייטב לכם </verse>
        <verse osisID="Jer.40.10"> י  ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר תפשתם </verse>
        <verse osisID="Jer.40.11"> יא  וגם כל היהודים אשר במואב ובבני עמון ובאדום ואשר בכל הארצות שמעו כי נתן מלך בבל שארית ליהודה וכי הפקיד עליהם את גדליהו בן אחיקם בן שפן </verse>
        <verse osisID="Jer.40.12"> יב  וישבו כל היהודים מכל המקמות אשר נדחו שם ויבאו ארץ יהודה אל גדליהו המצפתה ויאספו יין וקיץ הרבה מאד  {ס} </verse>
        <verse osisID="Jer.40.13"> יג  ויוחנן בן קרח וכל שרי החילים אשר בשדה--באו אל גדליהו המצפתה </verse>
        <verse osisID="Jer.40.14"> יד  ויאמרו אליו הידע תדע כי בעליס מלך בני עמון שלח את ישמעאל בן נתניה להכתך נפש ולא האמין להם גדליהו בן אחיקם </verse>
        <verse osisID="Jer.40.15"> טו  ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה ואיש לא ידע למה יככה נפש ונפצו כל יהודה הנקבצים אליך ואבדה שארית יהודה </verse>
        <verse osisID="Jer.40.16"> טז  ויאמר גדליהו בן אחיקם אל יוחנן בן קרח אל תעש (תעשה) את הדבר הזה  כי שקר אתה דבר אל ישמעאל  {פ} </verse>
      </chapter>
      <chapter osisID="Jer.41">
        <verse osisID="Jer.41.1"> א  ויהי בחדש השביעי בא ישמעאל בן נתניה בן אלישמע מזרע המלוכה ורבי המלך ועשרה אנשים אתו אל גדליהו בן אחיקם--המצפתה ויאכלו שם לחם יחדו במצפה </verse>
        <verse osisID="Jer.41.2"> ב  ויקם ישמעאל בן נתניה ועשרת האנשים אשר היו אתו ויכו את גדליהו בן אחיקם בן שפן בחרב--וימת אתו  אשר הפקיד מלך בבל בארץ </verse>
        <verse osisID="Jer.41.3"> ג  ואת כל היהודים אשר היו אתו את גדליהו במצפה ואת הכשדים אשר נמצאו שם--את אנשי המלחמה הכה ישמעאל </verse>
        <verse osisID="Jer.41.4"> ד  ויהי ביום השני להמית את גדליהו ואיש לא ידע </verse>
        <verse osisID="Jer.41.5"> ה  ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה </verse>
        <verse osisID="Jer.41.6"> ו  ויצא ישמעאל בן נתניה לקראתם מן המצפה הלך הלך ובכה ויהי כפגש אתם ויאמר אליהם באו אל גדליהו בן אחיקם </verse>
        <verse osisID="Jer.41.7"> ז  ויהי כבואם אל תוך העיר וישחטם ישמעאל בן נתניה אל תוך הבור--הוא והאנשים אשר אתו </verse>
        <verse osisID="Jer.41.8"> ח  ועשרה אנשים נמצאו בם ויאמרו אל ישמעאל אל תמתנו--כי יש לנו מטמנים בשדה חטים ושערים ושמן ודבש ויחדל ולא המיתם בתוך אחיהם </verse>
        <verse osisID="Jer.41.9"> ט  והבור אשר השליך שם ישמעאל את כל פגרי האנשים אשר הכה ביד גדליהו--הוא אשר עשה המלך אסא מפני בעשא מלך ישראל אתו מלא ישמעאל בן נתניהו--חללים </verse>
        <verse osisID="Jer.41.10"> י  וישב ישמעאל את כל שארית העם אשר במצפה את בנות המלך ואת כל העם הנשארים במצפה אשר הפקיד נבוזראדן רב טבחים את גדליהו בן אחיקם וישבם ישמעאל בן נתניה וילך לעבר אל בני עמון  {ס} </verse>
        <verse osisID="Jer.41.11"> יא  וישמע יוחנן בן קרח וכל שרי החילים אשר אתו את כל הרעה אשר עשה ישמעאל בן נתניה </verse>
        <verse osisID="Jer.41.12"> יב  ויקחו את כל האנשים וילכו להלחם עם ישמעאל בן נתניה וימצאו אתו אל מים רבים אשר בגבעון </verse>
        <verse osisID="Jer.41.13"> יג  ויהי כראות כל העם אשר את ישמעאל את יוחנן בן קרח ואת כל שרי החילים אשר אתו--וישמחו </verse>
        <verse osisID="Jer.41.14"> יד  ויסבו כל העם אשר שבה ישמעאל מן המצפה וישבו וילכו אל יוחנן בן קרח </verse>
        <verse osisID="Jer.41.15"> טו  וישמעאל בן נתניה נמלט בשמנה אנשים מפני יוחנן וילך אל בני עמון  {ס} </verse>
        <verse osisID="Jer.41.16"> טז  ויקח יוחנן בן קרח וכל שרי החילים אשר אתו את כל שארית העם אשר השיב מאת ישמעאל בן נתניה מן המצפה אחר הכה את גדליה בן אחיקם--גברים אנשי המלחמה ונשים וטף וסרסים אשר השיב מגבעון </verse>
        <verse osisID="Jer.41.17"> יז  וילכו וישבו בגרות כמוהם (כמהם) אשר אצל בית לחם--ללכת לבוא מצרים </verse>
        <verse osisID="Jer.41.18"> יח  מפני הכשדים כי יראו מפניהם  כי הכה ישמעאל בן נתניה את גדליהו בן אחיקם אשר הפקיד מלך בבל בארץ  {פ} </verse>
      </chapter>
      <chapter osisID="Jer.42">
        <verse osisID="Jer.42.1"> א  ויגשו כל שרי החילים ויוחנן בן קרח ויזניה בן הושעיה--וכל העם מקטן ועד גדול </verse>
        <verse osisID="Jer.42.2"> ב  ויאמרו אל ירמיהו הנביא תפל נא תחנתנו לפניך והתפלל בעדנו אל יהוה אלהיך בעד כל השארית הזאת  כי נשארנו מעט מהרבה כאשר עיניך ראות אתנו </verse>
        <verse osisID="Jer.42.3"> ג  ויגד לנו יהוה אלהיך את הדרך אשר נלך בה ואת הדבר אשר נעשה </verse>
        <verse osisID="Jer.42.4"> ד  ויאמר אליהם ירמיהו הנביא שמעתי--הנני מתפלל אל יהוה אלהיכם כדבריכם והיה כל הדבר אשר יענה יהוה אתכם אגיד לכם--לא אמנע מכם דבר </verse>
        <verse osisID="Jer.42.5"> ה  והמה אמרו אל ירמיהו יהי יהוה בנו לעד אמת ונאמן  אם לא ככל הדבר אשר ישלחך יהוה אלהיך אלינו--כן נעשה </verse>
        <verse osisID="Jer.42.6"> ו  אם טוב ואם רע--בקול יהוה אלהינו אשר אנו (אנחנו) שלחים אתך אליו נשמע  למען אשר ייטב לנו כי נשמע בקול יהוה אלהינו  {פ} </verse>
        <verse osisID="Jer.42.7"> ז  ויהי מקץ עשרת ימים ויהי דבר יהוה אל ירמיהו </verse>
        <verse osisID="Jer.42.8"> ח  ויקרא אל יוחנן בן קרח ואל כל שרי החילים אשר אתו ולכל העם--למקטן ועד גדול </verse>
        <verse osisID="Jer.42.9"> ט  ויאמר אליהם כה אמר יהוה אלהי ישראל אשר שלחתם אתי אליו להפיל תחנתכם לפניו </verse>
        <verse osisID="Jer.42.10"> י  אם שוב תשבו בארץ הזאת--ובניתי אתכם ולא אהרס ונטעתי אתכם ולא אתוש  כי נחמתי אל הרעה אשר עשיתי לכם </verse>
        <verse osisID="Jer.42.11"> יא  אל תיראו מפני מלך בבל אשר אתם יראים מפניו אל תיראו ממנו נאם יהוה--כי אתכם אני להושיע אתכם ולהציל אתכם מידו </verse>
        <verse osisID="Jer.42.12"> יב  ואתן לכם רחמים ורחם אתכם והשיב אתכם אל אדמתכם </verse>
        <verse osisID="Jer.42.13"> יג  ואם אמרים אתם לא נשב בארץ הזאת לבלתי שמע בקול יהוה אלהיכם </verse>
        <verse osisID="Jer.42.14"> יד  לאמר לא כי ארץ מצרים נבוא אשר לא נראה מלחמה וקול שופר לא נשמע וללחם לא נרעב ושם נשב </verse>
        <verse osisID="Jer.42.15"> טו  ועתה--לכן שמעו דבר יהוה שארית יהודה  כה אמר יהוה צבאות אלהי ישראל אם אתם שום תשמון פניכם לבא מצרים ובאתם לגור שם </verse>
        <verse osisID="Jer.42.16"> טז  והיתה החרב אשר אתם יראים ממנה שם תשיג אתכם בארץ מצרים והרעב אשר אתם דאגים ממנו שם ידבק אחריכם מצרים--ושם תמתו </verse>
        <verse osisID="Jer.42.17"> יז  ויהיו כל האנשים אשר שמו את פניהם לבוא מצרים לגור שם--ימותו בחרב ברעב ובדבר  ולא יהיה להם שריד ופליט מפני הרעה אשר אני מביא עליהם </verse>
        <verse osisID="Jer.42.18"> יח  כי כה אמר יהוה צבאות אלהי ישראל כאשר נתך אפי וחמתי על ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא תראו עוד את המקום הזה </verse>
        <verse osisID="Jer.42.19"> יט  דבר יהוה עליכם שארית יהודה אל תבאו מצרים ידע תדעו כי העידתי בכם היום </verse>
        <verse osisID="Jer.42.20"> כ  כי התעתים (התעיתם) בנפשותיכם--כי אתם שלחתם אתי אל יהוה אלהיכם לאמר התפלל בעדנו אל יהוה אלהינו וככל אשר יאמר יהוה אלהינו כן הגד לנו--ועשינו </verse>
        <verse osisID="Jer.42.21"> כא  ואגד לכם היום ולא שמעתם בקול יהוה אלהיכם ולכל אשר שלחני אליכם </verse>
        <verse osisID="Jer.42.22"> כב  ועתה ידע תדעו כי בחרב ברעב ובדבר תמותו--במקום אשר חפצתם לבוא לגור שם  {ס} </verse>
      </chapter>
      <chapter osisID="Jer.43">
        <verse osisID="Jer.43.1"> א  ויהי ככלות ירמיהו לדבר אל כל העם את כל דברי יהוה אלהיהם אשר שלחו יהוה אלהיהם אליהם--את כל הדברים האלה  {ס} </verse>
        <verse osisID="Jer.43.2"> ב  ויאמר עזריה בן הושעיה ויוחנן בן קרח וכל האנשים הזדים  אמרים אל ירמיהו שקר אתה מדבר--לא שלחך יהוה אלהינו לאמר לא תבאו מצרים לגור שם </verse>
        <verse osisID="Jer.43.3"> ג  כי ברוך בן נריה מסית אתך בנו--למען תת אתנו ביד הכשדים להמית אתנו ולהגלות אתנו בבל </verse>
        <verse osisID="Jer.43.4"> ד  ולא שמע יוחנן בן קרח וכל שרי החילים וכל העם--בקול יהוה  לשבת בארץ יהודה </verse>
        <verse osisID="Jer.43.5"> ה  ויקח יוחנן בן קרח וכל שרי החילים את כל שארית יהודה--אשר שבו מכל הגוים אשר נדחו שם לגור בארץ יהודה </verse>
        <verse osisID="Jer.43.6"> ו  את הגברים ואת הנשים ואת הטף ואת בנות המלך ואת כל הנפש אשר הניח נבוזראדן רב טבחים את גדליהו בן אחיקם בן שפן ואת ירמיהו הנביא ואת ברוך בן נריהו </verse>
        <verse osisID="Jer.43.7"> ז  ויבאו ארץ מצרים כי לא שמעו בקול יהוה ויבאו עד תחפנחס  {ס} </verse>
        <verse osisID="Jer.43.8"> ח  ויהי דבר יהוה אל ירמיהו בתחפנחס לאמר </verse>
        <verse osisID="Jer.43.9"> ט  קח בידך אבנים גדלות וטמנתם במלט במלבן אשר בפתח בית פרעה בתחפנחס--לעיני אנשים יהודים </verse>
        <verse osisID="Jer.43.10"> י  ואמרת אליהם כה אמר יהוה צבאות אלהי ישראל הנני שלח ולקחתי את נבוכדראצר מלך בבל עבדי ושמתי כסאו ממעל לאבנים האלה אשר טמנתי ונטה את שפרורו (שפרירו) עליהם </verse>
        <verse osisID="Jer.43.11"> יא  ובאה (ובא) והכה את ארץ מצרים--אשר למות למות ואשר לשבי לשבי ואשר לחרב לחרב </verse>
        <verse osisID="Jer.43.12"> יב  והצתי אש בבתי אלהי מצרים ושרפם ושבם ועטה את ארץ מצרים כאשר יעטה הרעה את בגדו ויצא משם בשלום </verse>
        <verse osisID="Jer.43.13"> יג  ושבר את מצבות בית שמש אשר בארץ מצרים ואת בתי אלהי מצרים ישרף באש  {פ} </verse>
      </chapter>
      <chapter osisID="Jer.44">
        <verse osisID="Jer.44.1"> א  הדבר אשר היה אל ירמיהו אל כל היהודים הישבים בארץ מצרים--הישבים במגדל ובתחפנחס ובנף ובארץ פתרוס לאמר </verse>
        <verse osisID="Jer.44.2"> ב  כה אמר יהוה צבאות אלהי ישראל אתם ראיתם את כל הרעה אשר הבאתי על ירושלם ועל כל ערי יהודה והנם חרבה היום הזה ואין בהם יושב </verse>
        <verse osisID="Jer.44.3"> ג  מפני רעתם אשר עשו להכעסני ללכת לקטר לעבד לאלהים אחרים--אשר לא ידעום המה אתם ואבתיכם </verse>
        <verse osisID="Jer.44.4"> ד  ואשלח אליכם את כל עבדי הנביאים השכים ושלח לאמר  אל נא תעשו את דבר התעבה הזאת--אשר שנאתי </verse>
        <verse osisID="Jer.44.5"> ה  ולא שמעו ולא הטו את אזנם לשוב מרעתם--לבלתי קטר לאלהים אחרים </verse>
        <verse osisID="Jer.44.6"> ו  ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה  {ס} </verse>
        <verse osisID="Jer.44.7"> ז  ועתה כה אמר יהוה אלהי צבאות אלהי ישראל למה אתם עשים רעה גדולה אל נפשתכם להכרית לכם איש ואשה עולל ויונק מתוך יהודה--לבלתי הותיר לכם שארית </verse>
        <verse osisID="Jer.44.8"> ח  להכעסני במעשי ידיכם לקטר לאלהים אחרים בארץ מצרים אשר אתם באים לגור שם--למען הכרית לכם ולמען היותכם לקללה ולחרפה בכל גוי הארץ </verse>
        <verse osisID="Jer.44.9"> ט  השכחתם את רעות אבותיכם ואת רעות מלכי יהודה ואת רעות נשיו ואת רעתכם ואת רעת נשיכם--אשר עשו בארץ יהודה ובחצות ירושלם </verse>
        <verse osisID="Jer.44.10"> י  לא דכאו עד היום הזה ולא יראו ולא הלכו בתורתי ובחקתי אשר נתתי לפניכם ולפני אבותיכם  {ס} </verse>
        <verse osisID="Jer.44.11"> יא  לכן כה אמר יהוה צבאות אלהי ישראל הנני שם פני בכם לרעה--ולהכרית את כל יהודה </verse>
        <verse osisID="Jer.44.12"> יב  ולקחתי את שארית יהודה אשר שמו פניהם לבוא ארץ מצרים לגור שם ותמו כל בארץ מצרים יפלו בחרב ברעב יתמו מקטן ועד גדול בחרב וברעב ימתו והיו לאלה לשמה ולקללה ולחרפה </verse>
        <verse osisID="Jer.44.13"> יג  ופקדתי על היושבים בארץ מצרים כאשר פקדתי על ירושלם--בחרב ברעב ובדבר </verse>
        <verse osisID="Jer.44.14"> יד  ולא יהיה פליט ושריד לשארית יהודה הבאים לגור שם בארץ מצרים ולשוב ארץ יהודה אשר המה מנשאים את נפשם לשוב לשבת שם--כי לא ישובו כי אם פלטים  {פ} </verse>
        <verse osisID="Jer.44.15"> טו  ויענו את ירמיהו כל האנשים הידעים כי מקטרות נשיהם לאלהים אחרים וכל הנשים העמדות קהל גדול וכל העם הישבים בארץ מצרים בפתרוס לאמר </verse>
        <verse osisID="Jer.44.16"> טז  הדבר אשר דברת אלינו בשם יהוה--איננו שמעים אליך </verse>
        <verse osisID="Jer.44.17"> יז  כי עשה נעשה את כל הדבר אשר יצא מפינו לקטר למלכת השמים והסיך לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע לחם ונהיה טובים ורעה לא ראינו </verse>
        <verse osisID="Jer.44.18"> יח  ומן אז חדלנו לקטר למלכת השמים והסך לה נסכים--חסרנו כל ובחרב וברעב תמנו </verse>
        <verse osisID="Jer.44.19"> יט  וכי אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים  {ס} </verse>
        <verse osisID="Jer.44.20"> כ  ויאמר ירמיהו אל כל העם על הגברים ועל הנשים ועל כל העם הענים אתו דבר לאמר </verse>
        <verse osisID="Jer.44.21"> כא  הלוא את הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ  אתם זכר יהוה ותעלה על לבו </verse>
        <verse osisID="Jer.44.22"> כב  ולא יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב--כהיום הזה </verse>
        <verse osisID="Jer.44.23"> כג  מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על כן קראת אתכם הרעה הזאת--כיום הזה  {ס} </verse>
        <verse osisID="Jer.44.24"> כד  ויאמר ירמיהו אל כל העם ואל כל הנשים  שמעו דבר יהוה כל יהודה אשר בארץ מצרים </verse>
        <verse osisID="Jer.44.25"> כה  כה אמר יהוה צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את נדרינו אשר נדרנו לקטר למלכת השמים ולהסך לה נסכים הקים תקימנה את נדריכם ועשה תעשינה את נדריכם  {ס} </verse>
        <verse osisID="Jer.44.26"> כו  לכן שמעו דבר יהוה כל יהודה הישבים בארץ מצרים  הנני נשבעתי בשמי הגדול אמר יהוה אם יהיה עוד שמי נקרא בפי כל איש יהודה אמר חי אדני יהוה בכל ארץ מצרים </verse>
        <verse osisID="Jer.44.27"> כז  הנני שקד עליהם לרעה ולא לטובה ותמו כל איש יהודה אשר בארץ מצרים בחרב וברעב--עד כלותם </verse>
        <verse osisID="Jer.44.28"> כח  ופליטי חרב ישבון מן ארץ מצרים ארץ יהודה--מתי מספר וידעו כל שארית יהודה הבאים לארץ מצרים לגור שם דבר מי יקום ממני ומהם </verse>
        <verse osisID="Jer.44.29"> כט  וזאת לכם האות נאם יהוה כי פקד אני עליכם במקום הזה--למען תדעו כי קום יקומו דברי עליכם לרעה  {פ} </verse>
        <verse osisID="Jer.44.30"> ל  כה אמר יהוה הנני נתן את פרעה חפרע מלך מצרים ביד איביו וביד מבקשי נפשו  כאשר נתתי את צדקיהו מלך יהודה ביד נבוכדראצר מלך בבל איבו--ומבקש נפשו  {ס} </verse>
      </chapter>
      <chapter osisID="Jer.45">
        <verse osisID="Jer.45.1"> א  הדבר אשר דבר ירמיהו הנביא אל ברוך בן נריה--בכתבו את הדברים האלה על ספר מפי ירמיהו בשנה הרבעית ליהויקים בן יאשיהו מלך יהודה לאמר </verse>
        <verse osisID="Jer.45.2"> ב  כה אמר יהוה אלהי ישראל עליך ברוך </verse>
        <verse osisID="Jer.45.3"> ג  אמרת אוי נא לי כי יסף יהוה יגון על מכאבי יגעתי באנחתי ומנוחה לא מצאתי </verse>
        <verse osisID="Jer.45.4"> ד  כה תאמר אליו כה אמר יהוה הנה אשר בניתי אני הרס ואת אשר נטעתי אני נתש ואת כל הארץ היא </verse>
        <verse osisID="Jer.45.5"> ה  ואתה תבקש לך גדלות אל תבקש  כי הנני מביא רעה על כל בשר נאם יהוה ונתתי לך את נפשך לשלל על כל המקמות אשר תלך שם  {פ} </verse>
      </chapter>
      <chapter osisID="Jer.46">
        <verse osisID="Jer.46.1"> א  אשר היה דבר יהוה אל ירמיהו הנביא על הגוים </verse>
        <verse osisID="Jer.46.2"> ב  למצרים על חיל פרעה נכו מלך מצרים אשר היה על נהר פרת בכרכמש--אשר הכה נבוכדראצר מלך בבל בשנת הרביעית ליהויקים בן יאשיהו מלך יהודה </verse>
        <verse osisID="Jer.46.3"> ג  ערכו מגן וצנה וגשו למלחמה </verse>
        <verse osisID="Jer.46.4"> ד  אסרו הסוסים ועלו הפרשים והתיצבו בכובעים מרקו הרמחים לבשו הסרינת </verse>
        <verse osisID="Jer.46.5"> ה  מדוע ראיתי המה חתים נסגים אחור וגבוריהם יכתו ומנוס נסו ולא הפנו--מגור מסביב נאם יהוה </verse>
        <verse osisID="Jer.46.6"> ו  אל ינוס הקל ואל ימלט הגבור צפונה על יד נהר פרת כשלו ונפלו </verse>
        <verse osisID="Jer.46.7"> ז  מי זה כיאר יעלה כנהרות יתגעשו מימיו </verse>
        <verse osisID="Jer.46.8"> ח  מצרים כיאר יעלה וכנהרות יתגעשו מים ויאמר אעלה אכסה ארץ אבידה עיר וישבי בה </verse>
        <verse osisID="Jer.46.9"> ט  עלו הסוסים והתהללו הרכב ויצאו הגבורים--כוש ופוט תפשי מגן ולודים תפשי דרכי קשת </verse>
        <verse osisID="Jer.46.10"> י  והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם  כי זבח לאדני יהוה צבאות בארץ צפון--אל נהר פרת </verse>
        <verse osisID="Jer.46.11"> יא  עלי גלעד וקחי צרי בתולת בת מצרים לשוא הרביתי (הרבית) רפאות תעלה אין לך </verse>
        <verse osisID="Jer.46.12"> יב  שמעו גוים קלונך וצוחתך מלאה הארץ  כי גבור בגבור כשלו יחדיו נפלו שניהם  {פ} </verse>
        <verse osisID="Jer.46.13"> יג  הדבר אשר דבר יהוה אל ירמיהו הנביא--לבוא נבוכדראצר מלך בבל להכות את ארץ מצרים </verse>
        <verse osisID="Jer.46.14"> יד  הגידו במצרים והשמיעו במגדול והשמיעו בנף ובתחפנחס אמרו התיצב והכן לך--כי אכלה חרב סביביך </verse>
        <verse osisID="Jer.46.15"> טו  מדוע נסחף אביריך  לא עמד כי יהוה הדפו </verse>
        <verse osisID="Jer.46.16"> טז  הרבה כושל גם נפל איש אל רעהו ויאמרו קומה ונשבה אל עמנו ואל ארץ מולדתנו מפני חרב היונה </verse>
        <verse osisID="Jer.46.17"> יז  קראו שם פרעה מלך מצרים שאון העביר המועד </verse>
        <verse osisID="Jer.46.18"> יח  חי אני נאם המלך--יהוה צבאות שמו  כי כתבור בהרים וככרמל בים יבוא </verse>
        <verse osisID="Jer.46.19"> יט  כלי גולה עשי לך יושבת בת מצרים  כי נף לשמה תהיה ונצתה מאין יושב  {ס} </verse>
        <verse osisID="Jer.46.20"> כ  עגלה יפה פיה מצרים קרץ מצפון בא בא </verse>
        <verse osisID="Jer.46.21"> כא  גם שכריה בקרבה כעגלי מרבק כי גם המה הפנו נסו יחדיו לא עמדו  כי יום אידם בא עליהם עת פקדתם </verse>
        <verse osisID="Jer.46.22"> כב  קולה כנחש ילך  כי בחיל ילכו--ובקרדמות באו לה כחטבי עצים </verse>
        <verse osisID="Jer.46.23"> כג  כרתו יערה נאם יהוה כי לא יחקר  כי רבו מארבה ואין להם מספר </verse>
        <verse osisID="Jer.46.24"> כד  הבישה בת מצרים נתנה ביד עם צפון </verse>
        <verse osisID="Jer.46.25"> כה  אמר יהוה צבאות אלהי ישראל הנני פוקד אל אמון מנא ועל פרעה ועל מצרים ועל אלהיה ועל מלכיה ועל פרעה--ועל הבטחים בו </verse>
        <verse osisID="Jer.46.26"> כו  ונתתים ביד מבקשי נפשם וביד נבוכדראצר מלך בבל וביד עבדיו ואחרי כן תשכן כימי קדם נאם יהוה  {פ} </verse>
        <verse osisID="Jer.46.27"> כז  ואתה אל תירא עבדי יעקב ואל תחת ישראל--כי הנני מושעך מרחוק ואת זרעך מארץ שבים ושב יעקוב ושקט ושאנן ואין מחריד </verse>
        <verse osisID="Jer.46.28"> כח  אתה אל תירא עבדי יעקב נאם יהוה--כי אתך אני  כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך  {פ} </verse>
      </chapter>
      <chapter osisID="Jer.47">
        <verse osisID="Jer.47.1"> א  אשר היה דבר יהוה אל ירמיהו הנביא אל פלשתים בטרם יכה פרעה את עזה </verse>
        <verse osisID="Jer.47.2"> ב  כה אמר יהוה הנה מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ </verse>
        <verse osisID="Jer.47.3"> ג  מקול שעטת פרסות אביריו מרעש לרכבו המון גלגליו--לא הפנו אבות אל בנים מרפיון ידים </verse>
        <verse osisID="Jer.47.4"> ד  על היום הבא לשדוד את כל פלשתים להכרית לצר ולצידון כל שריד עזר  כי שדד יהוה את פלשתים שארית אי כפתור </verse>
        <verse osisID="Jer.47.5"> ה  באה קרחה אל עזה נדמתה אשקלון שארית עמקם עד מתי תתגודדי </verse>
        <verse osisID="Jer.47.6"> ו  הוי חרב ליהוה עד אנה לא תשקטי האספי אל תערך--הרגעי ודמי </verse>
        <verse osisID="Jer.47.7"> ז  איך תשקטי ויהוה צוה לה  אל אשקלון ואל חוף הים שם יעדה  {פ} </verse>
      </chapter>
      <chapter osisID="Jer.48">
        <verse osisID="Jer.48.1"> א  למואב כה אמר יהוה צבאות אלהי ישראל הוי אל נבו כי שדדה הבישה נלכדה קריתים הבישה המשגב וחתה </verse>
        <verse osisID="Jer.48.2"> ב  אין עוד תהלת מואב--בחשבון חשבו עליה רעה לכו ונכריתנה מגוי גם מדמן תדמי אחריך תלך חרב </verse>
        <verse osisID="Jer.48.3"> ג  קול צעקה מחרונים--שד ושבר גדול </verse>
        <verse osisID="Jer.48.4"> ד  נשברה מואב השמיעו זעקה צעוריה (צעיריה) </verse>
        <verse osisID="Jer.48.5"> ה  כי מעלה הלחות (הלחית) בבכי יעלה בכי  כי במורד חורנים צרי צעקת שבר שמעו </verse>
        <verse osisID="Jer.48.6"> ו  נסו מלטו נפשכם ותהיינה כערוער במדבר </verse>
        <verse osisID="Jer.48.7"> ז  כי יען בטחך במעשיך ובאוצרותיך גם את תלכדי ויצא כמיש (כמוש) בגולה כהניו ושריו יחד (יחדו) </verse>
        <verse osisID="Jer.48.8"> ח  ויבא שדד אל כל עיר ועיר לא תמלט ואבד העמק ונשמד המישר--אשר אמר יהוה </verse>
        <verse osisID="Jer.48.9"> ט  תנו ציץ למואב כי נצא תצא ועריה לשמה תהיינה מאין יושב בהן </verse>
        <verse osisID="Jer.48.10"> י  ארור עשה מלאכת יהוה--רמיה וארור מנע חרבו מדם </verse>
        <verse osisID="Jer.48.11"> יא  שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר  {ס} </verse>
        <verse osisID="Jer.48.12"> יב  לכן הנה ימים באים נאם יהוה ושלחתי לו צעים וצעהו וכליו יריקו ונבליהם ינפצו </verse>
        <verse osisID="Jer.48.13"> יג  ובש מואב מכמוש כאשר בשו בית ישראל מבית אל מבטחם </verse>
        <verse osisID="Jer.48.14"> יד  איך תאמרו גבורים אנחנו ואנשי חיל למלחמה </verse>
        <verse osisID="Jer.48.15"> טו  שדד מואב ועריה עלה ומבחר בחוריו ירדו לטבח  נאם המלך--יהוה צבאות שמו </verse>
        <verse osisID="Jer.48.16"> טז  קרוב איד מואב לבוא ורעתו מהרה מאד </verse>
        <verse osisID="Jer.48.17"> יז  נדו לו כל סביביו וכל ידעי שמו אמרו איכה נשבר מטה עז--מקל תפארה </verse>
        <verse osisID="Jer.48.18"> יח  רדי מכבוד ישבי (ושבי) בצמא ישבת בת דיבון  כי שדד מואב עלה בך שחת מבצריך </verse>
        <verse osisID="Jer.48.19"> יט  אל דרך עמדי וצפי יושבת ערוער שאלי נס ונמלטה אמרי מה נהיתה </verse>
        <verse osisID="Jer.48.20"> כ  הביש מואב כי חתה הילילי (הילילו) וזעקי (וזעקו) הגידו בארנון כי שדד מואב </verse>
        <verse osisID="Jer.48.21"> כא  ומשפט בא אל ארץ המישר--אל חלון ואל יהצה ועל מופעת (מיפעת) </verse>
        <verse osisID="Jer.48.22"> כב  ועל דיבון ועל נבו ועל בית דבלתים </verse>
        <verse osisID="Jer.48.23"> כג  ועל קריתים ועל בית גמול ועל בית מעון </verse>
        <verse osisID="Jer.48.24"> כד  ועל קריות ועל בצרה ועל כל ערי ארץ מואב--הרחקות והקרבות </verse>
        <verse osisID="Jer.48.25"> כה  נגדעה קרן מואב וזרעו נשברה--נאם יהוה </verse>
        <verse osisID="Jer.48.26"> כו  השכירהו כי על יהוה הגדיל וספק מואב בקיאו והיה לשחק גם הוא </verse>
        <verse osisID="Jer.48.27"> כז  ואם לוא השחק היה לך ישראל אם בגנבים נמצאה (נמצא)  כי מדי דבריך בו תתנודד </verse>
        <verse osisID="Jer.48.28"> כח  עזבו ערים ושכנו בסלע ישבי מואב והיו כיונה תקנן בעברי פי פחת </verse>
        <verse osisID="Jer.48.29"> כט  שמענו גאון מואב גאה מאד  גבהו וגאונו וגאותו ורם לבו </verse>
        <verse osisID="Jer.48.30"> ל  אני ידעתי נאם יהוה עברתו ולא כן בדיו לא כן עשו </verse>
        <verse osisID="Jer.48.31"> לא  על כן על מואב איליל ולמואב כלה אזעק  אל אנשי קיר חרש יהגה </verse>
        <verse osisID="Jer.48.32"> לב  מבכי יעזר אבכה לך הגפן שבמה נטישתיך עברו ים עד ים יעזר נגעו--על קיצך ועל בצירך שדד נפל </verse>
        <verse osisID="Jer.48.33"> לג  ונאספה שמחה וגיל מכרמל ומארץ מואב ויין מיקבים השבתי--לא ידרך הידד הידד לא הידד </verse>
        <verse osisID="Jer.48.34"> לד  מזעקת חשבון עד אלעלה עד יהץ נתנו קולם--מצער עד חרנים עגלת שלשיה  כי גם מי נמרים למשמות יהיו </verse>
        <verse osisID="Jer.48.35"> לה  והשבתי למואב נאם יהוה מעלה במה ומקטיר לאלהיו </verse>
        <verse osisID="Jer.48.36"> לו  על כן לבי למואב כחללים יהמה ולבי אל אנשי קיר חרש כחלילים יהמה על כן יתרת עשה אבדו </verse>
        <verse osisID="Jer.48.37"> לז  כי כל ראש קרחה וכל זקן גרעה על כל ידים גדדת ועל מתנים שק </verse>
        <verse osisID="Jer.48.38"> לח  על כל גגות מואב וברחבתיה כלה מספד  כי שברתי את מואב ככלי אין חפץ בו--נאם יהוה </verse>
        <verse osisID="Jer.48.39"> לט  איך חתה הילילו איך הפנה ערף מואב בוש והיה מואב לשחק ולמחתה לכל סביביו  {ס} </verse>
        <verse osisID="Jer.48.40"> מ  כי כה אמר יהוה הנה כנשר ידאה ופרש כנפיו אל מואב </verse>
        <verse osisID="Jer.48.41"> מא  נלכדה הקריות והמצדות נתפשה והיה לב גבורי מואב ביום ההוא כלב אשה מצרה </verse>
        <verse osisID="Jer.48.42"> מב  ונשמד מואב מעם  כי על יהוה הגדיל </verse>
        <verse osisID="Jer.48.43"> מג  פחד ופחת ופח--עליך יושב מואב נאם יהוה </verse>
        <verse osisID="Jer.48.44"> מד  הניס (הנס) מפני הפחד יפל אל הפחת והעלה מן הפחת ילכד בפח  כי אביא אליה אל מואב שנת פקדתם נאם יהוה </verse>
        <verse osisID="Jer.48.45"> מה  בצל חשבון עמדו מכח נסים  כי אש יצא מחשבון ולהבה מבין סיחון ותאכל פאת מואב וקדקד בני שאון </verse>
        <verse osisID="Jer.48.46"> מו  אוי לך מואב אבד עם כמוש  כי לקחו בניך בשבי ובנתיך בשביה </verse>
        <verse osisID="Jer.48.47"> מז  ושבתי שבות מואב באחרית הימים נאם יהוה עד הנה משפט מואב  {ס} </verse>
      </chapter>
      <chapter osisID="Jer.49">
        <verse osisID="Jer.49.1"> א  לבני עמון כה אמר יהוה הבנים אין לישראל אם יורש אין לו--מדוע ירש מלכם את גד ועמו בעריו ישב </verse>
        <verse osisID="Jer.49.2"> ב  לכן הנה ימים באים נאם יהוה והשמעתי אל רבת בני עמון תרועת מלחמה והיתה לתל שממה ובנתיה באש תצתנה וירש ישראל את ירשיו אמר יהוה </verse>
        <verse osisID="Jer.49.3"> ג  הילילי חשבון כי שדדה עי צעקנה בנות רבה--חגרנה שקים ספדנה והתשוטטנה בגדרות  כי מלכם בגולה ילך כהניו ושריו יחדיו </verse>
        <verse osisID="Jer.49.4"> ד  מה תתהללי בעמקים--זב עמקך הבת השובבה הבטחה באצרתיה מי יבוא אלי </verse>
        <verse osisID="Jer.49.5"> ה  הנני מביא עליך פחד נאם אדני יהוה צבאות--מכל סביביך ונדחתם איש לפניו ואין מקבץ לנדד </verse>
        <verse osisID="Jer.49.6"> ו  ואחרי כן אשיב את שבות בני עמון--נאם יהוה  {פ} </verse>
        <verse osisID="Jer.49.7"> ז  לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם </verse>
        <verse osisID="Jer.49.8"> ח  נסו הפנו העמיקו לשבת ישבי דדן  כי איד עשו הבאתי עליו עת פקדתיו </verse>
        <verse osisID="Jer.49.9"> ט  אם בצרים באו לך לא ישארו עוללות אם גנבים בלילה השחיתו דים </verse>
        <verse osisID="Jer.49.10"> י  כי אני חשפתי את עשו גליתי את מסתריו ונחבה לא יוכל שדד זרעו ואחיו ושכניו ואיננו </verse>
        <verse osisID="Jer.49.11"> יא  עזבה יתמיך אני אחיה ואלמנותיך עלי תבטחו  {ס} </verse>
        <verse osisID="Jer.49.12"> יב  כי כה אמר יהוה הנה אשר אין משפטם לשתות הכוס שתו ישתו ואתה הוא נקה תנקה  לא תנקה כי שתה תשתה </verse>
        <verse osisID="Jer.49.13"> יג  כי בי נשבעתי נאם יהוה כי לשמה לחרפה לחרב ולקללה תהיה בצרה וכל עריה תהיינה לחרבות עולם </verse>
        <verse osisID="Jer.49.14"> יד  שמועה שמעתי מאת יהוה וציר בגוים שלוח התקבצו ובאו עליה וקומו למלחמה </verse>
        <verse osisID="Jer.49.15"> טו  כי הנה קטן נתתיך בגוים--בזוי באדם </verse>
        <verse osisID="Jer.49.16"> טז  תפלצתך השיא אתך זדון לבך שכני בחגוי הסלע תפשי מרום גבעה  כי תגביה כנשר קנך משם אורידך נאם יהוה </verse>
        <verse osisID="Jer.49.17"> יז  והיתה אדום לשמה כל עבר עליה ישם וישרק על כל מכותה </verse>
        <verse osisID="Jer.49.18"> יח  כמהפכת סדם ועמרה ושכניה--אמר יהוה לא ישב שם איש ולא יגור בה בן אדם </verse>
        <verse osisID="Jer.49.19"> יט  הנה כאריה יעלה מגאון הירדן אל נוה איתן--כי ארגיעה אריצנו מעליה ומי בחור אליה אפקד  כי מי כמוני ומי יעידני ומי זה רעה אשר יעמד לפני  {ס} </verse>
        <verse osisID="Jer.49.20"> כ  לכן שמעו עצת יהוה אשר יעץ אל אדום ומחשבותיו אשר חשב אל ישבי תימן  אם לוא יסחבום צעירי הצאן אם לא ישים עליהם נוהם </verse>
        <verse osisID="Jer.49.21"> כא  מקול נפלם רעשה הארץ  צעקה בים סוף נשמע קולה </verse>
        <verse osisID="Jer.49.22"> כב  הנה כנשר יעלה וידאה ויפרש כנפיו על בצרה והיה לב גבורי אדום ביום ההוא כלב אשה מצרה  {פ} </verse>
        <verse osisID="Jer.49.23"> כג  לדמשק בושה חמת וארפד--כי שמעה רעה שמעו נמגו בים דאגה השקט לא יוכל </verse>
        <verse osisID="Jer.49.24"> כד  רפתה דמשק הפנתה לנוס ורטט החזיקה צרה וחבלים אחזתה כיולדה </verse>
        <verse osisID="Jer.49.25"> כה  איך לא עזבה עיר תהלה (תהלת)--קרית משושי </verse>
        <verse osisID="Jer.49.26"> כו  לכן יפלו בחוריה ברחבתיה וכל אנשי המלחמה ידמו ביום ההוא נאם יהוה צבאות </verse>
        <verse osisID="Jer.49.27"> כז  והצתי אש בחומת דמשק ואכלה ארמנות בן הדד  {פ} </verse>
        <verse osisID="Jer.49.28"> כח  לקדר ולממלכות חצור אשר הכה נבוכדראצור (נבוכדראצר) מלך בבל--כה אמר יהוה  קומו עלו אל קדר ושדדו את בני קדם </verse>
        <verse osisID="Jer.49.29"> כט  אהליהם וצאנם יקחו יריעותיהם וכל כליהם וגמליהם ישאו להם וקראו עליהם מגור מסביב </verse>
        <verse osisID="Jer.49.30"> ל  נסו נדו מאד העמיקו לשבת ישבי חצור--נאם יהוה  כי יעץ עליכם נבוכדראצר מלך בבל עצה וחשב עליהם (עליכם) מחשבה </verse>
        <verse osisID="Jer.49.31"> לא  קומו עלו אל גוי שליו יושב לבטח--נאם יהוה לא דלתים ולא בריח לו בדד ישכנו </verse>
        <verse osisID="Jer.49.32"> לב  והיו גמליהם לבז והמון מקניהם לשלל וזרתים לכל רוח קצוצי פאה ומכל עבריו אביא את אידם נאם יהוה </verse>
        <verse osisID="Jer.49.33"> לג  והיתה חצור למעון תנים שממה--עד עולם  לא ישב שם איש ולא יגור בה בן אדם  {ס} </verse>
        <verse osisID="Jer.49.34"> לד  אשר היה דבר יהוה אל ירמיהו הנביא אל עילם  בראשית מלכות צדקיה מלך יהודה--לאמר </verse>
        <verse osisID="Jer.49.35"> לה  כה אמר יהוה צבאות הנני שבר את קשת עילם ראשית גבורתם </verse>
        <verse osisID="Jer.49.36"> לו  והבאתי אל עילם ארבע רוחות מארבע קצות השמים וזרתים לכל הרחות האלה ולא יהיה הגוי אשר לא יבוא שם נדחי עולם (עילם) </verse>
        <verse osisID="Jer.49.37"> לז  והחתתי את עילם לפני איביהם ולפני מבקשי נפשם והבאתי עליהם רעה את חרון אפי--נאם יהוה ושלחתי אחריהם את החרב עד כלותי אותם </verse>
        <verse osisID="Jer.49.38"> לח  ושמתי כסאי בעילם והאבדתי משם מלך ושרים נאם יהוה </verse>
        <verse osisID="Jer.49.39"> לט  והיה באחרית הימים אשוב (אשיב) את שבית (שבות) עילם--נאם יהוה  {פ} </verse>
      </chapter>
      <chapter osisID="Jer.50">
        <verse osisID="Jer.50.1"> א  הדבר אשר דבר יהוה אל בבל--אל ארץ כשדים  ביד ירמיהו הנביא </verse>
        <verse osisID="Jer.50.2"> ב  הגידו בגוים והשמיעו ושאו נס השמיעו אל תכחדו אמרו נלכדה בבל הביש בל חת מרדך הבישו עצביה חתו גלוליה </verse>
        <verse osisID="Jer.50.3"> ג  כי עלה עליה גוי מצפון הוא ישית את ארצה לשמה ולא יהיה יושב בה  מאדם ועד בהמה נדו הלכו </verse>
        <verse osisID="Jer.50.4"> ד  בימים ההמה ובעת ההיא נאם יהוה יבאו בני ישראל המה ובני יהודה יחדו הלוך ובכו ילכו ואת יהוה אלהיהם יבקשו </verse>
        <verse osisID="Jer.50.5"> ה  ציון ישאלו דרך הנה פניהם באו ונלוו אל יהוה ברית עולם לא תשכח </verse>
        <verse osisID="Jer.50.6"> ו  צאן אבדות היה (היו) עמי--רעיהם התעום הרים שובבים (שובבום) מהר אל גבעה הלכו שכחו רבצם </verse>
        <verse osisID="Jer.50.7"> ז  כל מוצאיהם אכלום וצריהם אמרו לא נאשם תחת אשר חטאו ליהוה נוה צדק ומקוה אבותיהם יהוה  {ס} </verse>
        <verse osisID="Jer.50.8"> ח  נדו מתוך בבל ומארץ כשדים יצאו (צאו) והיו כעתודים לפני צאן </verse>
        <verse osisID="Jer.50.9"> ט  כי הנה אנכי מעיר ומעלה על בבל קהל גוים גדלים מארץ צפון וערכו לה משם תלכד חציו כגבור משכיל לא ישוב ריקם </verse>
        <verse osisID="Jer.50.10"> י  והיתה כשדים לשלל  כל שלליה ישבעו נאם יהוה </verse>
        <verse osisID="Jer.50.11"> יא  כי תשמחי (תשמחו) כי תעלזי (תעלזו) שסי נחלתי  כי תפושי (תפושו) כעגלה דשה ותצהלי (ותצהלו) כאברים </verse>
        <verse osisID="Jer.50.12"> יב  בושה אמכם מאד חפרה יולדתכם הנה אחרית גוים מדבר ציה וערבה </verse>
        <verse osisID="Jer.50.13"> יג  מקצף יהוה לא תשב והיתה שממה כלה כל עבר על בבל ישם וישרק על כל מכותיה </verse>
        <verse osisID="Jer.50.14"> יד  ערכו על בבל סביב כל דרכי קשת ידו אליה אל תחמלו אל חץ  כי ליהוה חטאה </verse>
        <verse osisID="Jer.50.15"> טו  הריעו עליה סביב נתנה ידה נפלו אשויתיה (אשיותיה) נהרסו חומותיה  כי נקמת יהוה היא הנקמו בה כאשר עשתה עשו לה </verse>
        <verse osisID="Jer.50.16"> טז  כרתו זורע מבבל ותפש מגל בעת קציר--מפני חרב היונה איש אל עמו יפנו ואיש לארצו ינסו  {ס} </verse>
        <verse osisID="Jer.50.17"> יז  שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל  {פ} </verse>
        <verse osisID="Jer.50.18"> יח  לכן כה אמר יהוה צבאות אלהי ישראל הנני פקד אל מלך בבל ואל ארצו--כאשר פקדתי אל מלך אשור </verse>
        <verse osisID="Jer.50.19"> יט  ושבבתי את ישראל אל נוהו ורעה הכרמל והבשן ובהר אפרים והגלעד תשבע נפשו </verse>
        <verse osisID="Jer.50.20"> כ  בימים ההם ובעת ההיא נאם יהוה יבקש את עון ישראל ואיננו ואת חטאת יהודה ולא תמצאינה  כי אסלח לאשר אשאיר  {פ} </verse>
        <verse osisID="Jer.50.21"> כא  על הארץ מרתים עלה עליה ואל יושבי פקוד חרב והחרם אחריהם נאם יהוה ועשה ככל אשר צויתיך  {ס} </verse>
        <verse osisID="Jer.50.22"> כב  קול מלחמה בארץ--ושבר גדול </verse>
        <verse osisID="Jer.50.23"> כג  איך נגדע וישבר פטיש כל הארץ איך היתה לשמה בבל בגוים </verse>
        <verse osisID="Jer.50.24"> כד  יקשתי לך וגם נלכדת בבל ואת לא ידעת נמצאת וגם נתפשת--כי ביהוה התגרית </verse>
        <verse osisID="Jer.50.25"> כה  פתח יהוה את אוצרו ויוצא את כלי זעמו  כי מלאכה היא לאדני יהוה צבאות--בארץ כשדים </verse>
        <verse osisID="Jer.50.26"> כו  באו לה מקץ פתחו מאבסיה סלוה כמו ערמים והחרימוה אל תהי לה שארית </verse>
        <verse osisID="Jer.50.27"> כז  חרבו כל פריה ירדו לטבח הוי עליהם כי בא יומם עת פקדתם  {ס} </verse>
        <verse osisID="Jer.50.28"> כח  קול נסים ופלטים מארץ בבל  להגיד בציון את נקמת יהוה אלהינו--נקמת היכלו </verse>
        <verse osisID="Jer.50.29"> כט  השמיעו אל בבל רבים כל דרכי קשת חנו עליה סביב אל יהי   (לה) פליטה שלמו לה כפעלה ככל אשר עשתה עשו לה  כי אל יהוה זדה אל קדוש ישראל </verse>
        <verse osisID="Jer.50.30"> ל  לכן יפלו בחוריה ברחבתיה וכל אנשי מלחמתה ידמו ביום ההוא נאם יהוה  {פ} </verse>
        <verse osisID="Jer.50.31"> לא  הנני אליך זדון נאם אדני יהוה צבאות  כי בא יומך עת פקדתיך </verse>
        <verse osisID="Jer.50.32"> לב  וכשל זדון ונפל ואין לו מקים והצתי אש בעריו ואכלה כל סביבתיו  {ס} </verse>
        <verse osisID="Jer.50.33"> לג  כה אמר יהוה צבאות עשוקים בני ישראל ובני יהודה יחדו וכל שביהם החזיקו בם מאנו שלחם </verse>
        <verse osisID="Jer.50.34"> לד  גאלם חזק יהוה צבאות שמו--ריב יריב את ריבם  למען הרגיע את הארץ והרגיז לישבי בבל </verse>
        <verse osisID="Jer.50.35"> לה  חרב על כשדים נאם יהוה ואל ישבי בבל ואל שריה ואל חכמיה </verse>
        <verse osisID="Jer.50.36"> לו  חרב אל הבדים ונאלו חרב אל גבוריה וחתו </verse>
        <verse osisID="Jer.50.37"> לז  חרב אל סוסיו ואל רכבו ואל כל הערב אשר בתוכה--והיו לנשים חרב אל אוצרתיה ובזזו </verse>
        <verse osisID="Jer.50.38"> לח  חרב אל מימיה ויבשו  כי ארץ פסלים היא ובאימים יתהללו </verse>
        <verse osisID="Jer.50.39"> לט  לכן ישבו ציים את איים וישבו בה בנות יענה ולא תשב עוד לנצח ולא תשכון עד דור ודר </verse>
        <verse osisID="Jer.50.40"> מ  כמהפכת אלהים את סדם ואת עמרה ואת שכניה--נאם יהוה  לא ישב שם איש ולא יגור בה בן אדם </verse>
        <verse osisID="Jer.50.41"> מא  הנה עם בא מצפון וגוי גדול ומלכים רבים יערו מירכתי ארץ </verse>
        <verse osisID="Jer.50.42"> מב  קשת וכידן יחזיקו אכזרי המה ולא ירחמו--קולם כים יהמה ועל סוסים ירכבו ערוך כאיש למלחמה עליך בת בבל </verse>
        <verse osisID="Jer.50.43"> מג  שמע מלך בבל את שמעם ורפו ידיו צרה החזיקתהו--חיל כיולדה </verse>
        <verse osisID="Jer.50.44"> מד  הנה כאריה יעלה מגאון הירדן אל נוה איתן--כי ארגעה ארוצם (אריצם) מעליה ומי בחור אליה אפקד  כי מי כמוני ומי יועדני ומי זה רעה אשר יעמד לפני </verse>
        <verse osisID="Jer.50.45"> מה  לכן שמעו עצת יהוה אשר יעץ אל בבל ומחשבותיו אשר חשב אל ארץ כשדים  אם לא יסחבום צעירי הצאן אם לא ישים עליהם נוה </verse>
        <verse osisID="Jer.50.46"> מו  מקול נתפשה בבל נרעשה הארץ וזעקה בגוים נשמע  {ס} </verse>
      </chapter>
      <chapter osisID="Jer.51">
        <verse osisID="Jer.51.1"> א  כה אמר יהוה הנני מעיר על בבל ואל ישבי לב קמי--רוח משחית </verse>
        <verse osisID="Jer.51.2"> ב  ושלחתי לבבל זרים וזרוה ויבקקו את ארצה  כי היו עליה מסביב ביום רעה </verse>
        <verse osisID="Jer.51.3"> ג  אל ידרך ידרך (  ) הדרך קשתו ואל יתעל בסרינו ואל תחמלו אל בחריה--החרימו כל צבאה </verse>
        <verse osisID="Jer.51.4"> ד  ונפלו חללים בארץ כשדים ומדקרים בחוצותיה </verse>
        <verse osisID="Jer.51.5"> ה  כי לא אלמן ישראל ויהודה מאלהיו--מיהוה צבאות  כי ארצם מלאה אשם מקדוש ישראל </verse>
        <verse osisID="Jer.51.6"> ו  נסו מתוך בבל ומלטו איש נפשו--אל תדמו בעונה  כי עת נקמה היא ליהוה--גמול הוא משלם לה </verse>
        <verse osisID="Jer.51.7"> ז  כוס זהב בבל ביד יהוה--משכרת כל הארץ  מיינה שתו גוים על כן יתהללו גוים </verse>
        <verse osisID="Jer.51.8"> ח  פתאם נפלה בבל ותשבר הילילו עליה קחו צרי למכאובה--אולי תרפא </verse>
        <verse osisID="Jer.51.9"> ט  רפאנו את בבל ולא נרפתה--עזבוה ונלך איש לארצו  כי נגע אל השמים משפטה ונשא עד שחקים </verse>
        <verse osisID="Jer.51.10"> י  הוציא יהוה את צדקתינו באו ונספרה בציון את מעשה יהוה אלהינו  {ס} </verse>
        <verse osisID="Jer.51.11"> יא  הברו החצים מלאו השלטים--העיר יהוה את רוח מלכי מדי כי על בבל מזמתו להשחיתה  כי נקמת יהוה היא נקמת היכלו </verse>
        <verse osisID="Jer.51.12"> יב  אל חומת בבל שאו נס החזיקו המשמר--הקימו שמרים הכינו הארבים  כי גם זמם יהוה--גם עשה את אשר דבר אל ישבי בבל </verse>
        <verse osisID="Jer.51.13"> יג  שכנתי (שכנת) על מים רבים רבת אוצרת בא קצך אמת בצעך </verse>
        <verse osisID="Jer.51.14"> יד  נשבע יהוה צבאות בנפשו  כי אם מלאתיך אדם כילק וענו עליך הידד  {ס} </verse>
        <verse osisID="Jer.51.15"> טו  עשה ארץ בכחו מכין תבל בחכמתו ובתבונתו נטה שמים </verse>
        <verse osisID="Jer.51.16"> טז  לקול תתו המון מים בשמים ויעל נשאים מקצה ארץ ברקים למטר עשה ויוצא רוח מאצרתיו </verse>
        <verse osisID="Jer.51.17"> יז  נבער כל אדם מדעת הביש כל צרף מפסל  כי שקר נסכו ולא רוח בם </verse>
        <verse osisID="Jer.51.18"> יח  הבל המה מעשה תעתעים בעת פקדתם יאבדו </verse>
        <verse osisID="Jer.51.19"> יט  לא כאלה חלק יעקוב כי יוצר הכל הוא--ושבט נחלתו  יהוה צבאות שמו  {פ} </verse>
        <verse osisID="Jer.51.20"> כ  מפץ אתה לי כלי מלחמה ונפצתי בך גוים והשחתי בך ממלכות </verse>
        <verse osisID="Jer.51.21"> כא  ונפצתי בך סוס ורכבו ונפצתי בך רכב ורכבו </verse>
        <verse osisID="Jer.51.22"> כב  ונפצתי בך איש ואשה ונפצתי בך זקן ונער ונפצתי בך בחור ובתולה </verse>
        <verse osisID="Jer.51.23"> כג  ונפצתי בך רעה ועדרו ונפצתי בך אכר וצמדו ונפצתי בך פחות וסגנים </verse>
        <verse osisID="Jer.51.24"> כד  ושלמתי לבבל ולכל יושבי כשדים את כל רעתם אשר עשו בציון--לעיניכם  נאם יהוה  {ס} </verse>
        <verse osisID="Jer.51.25"> כה  הנני אליך הר המשחית נאם יהוה המשחית את כל הארץ ונטיתי את ידי עליך וגלגלתיך מן הסלעים ונתתיך להר שרפה </verse>
        <verse osisID="Jer.51.26"> כו  ולא יקחו ממך אבן לפנה ואבן למוסדות  כי שממות עולם תהיה נאם יהוה </verse>
        <verse osisID="Jer.51.27"> כז  שאו נס בארץ תקעו שופר בגוים קדשו עליה גוים--השמיעו עליה ממלכות אררט מני ואשכנז פקדו עליה טפסר העלו סוס כילק סמר </verse>
        <verse osisID="Jer.51.28"> כח  קדשו עליה גוים את מלכי מדי את פחותיה ואת כל סגניה ואת כל ארץ ממשלתו </verse>
        <verse osisID="Jer.51.29"> כט  ותרעש הארץ ותחל  כי קמה על בבל מחשבות יהוה לשום את ארץ בבל לשמה מאין יושב </verse>
        <verse osisID="Jer.51.30"> ל  חדלו גבורי בבל להלחם ישבו במצדות--נשתה גבורתם היו לנשים הציתו משכנתיה נשברו בריחיה </verse>
        <verse osisID="Jer.51.31"> לא  רץ לקראת רץ ירוץ ומגיד לקראת מגיד--להגיד למלך בבל כי נלכדה עירו מקצה </verse>
        <verse osisID="Jer.51.32"> לב  והמעברות נתפשו ואת האגמים שרפו באש ואנשי המלחמה נבהלו  {ס} </verse>
        <verse osisID="Jer.51.33"> לג  כי כה אמר יהוה צבאות אלהי ישראל בת בבל כגרן עת הדריכה  עוד מעט ובאה עת הקציר לה </verse>
        <verse osisID="Jer.51.34"> לד  אכלנו (אכלני) הממנו (הממני) נבוכדראצר מלך בבל הציגנו (הציגני) כלי ריק בלענו (בלעני) כתנין מלא כרשו מעדני הדיחנו (הדיחני) </verse>
        <verse osisID="Jer.51.35"> לה  חמסי ושארי על בבל תאמר ישבת ציון ודמי אל ישבי כשדים תאמר ירושלם  {ס} </verse>
        <verse osisID="Jer.51.36"> לו  לכן כה אמר יהוה הנני רב את ריבך ונקמתי את נקמתך והחרבתי את ימה והבשתי את מקורה </verse>
        <verse osisID="Jer.51.37"> לז  והיתה בבל לגלים מעון תנים שמה ושרקה מאין יושב </verse>
        <verse osisID="Jer.51.38"> לח  יחדו ככפרים ישאגו נערו כגורי אריות </verse>
        <verse osisID="Jer.51.39"> לט  בחמם אשית את משתיהם והשכרתים למען יעלזו וישנו שנת עולם ולא יקיצו--נאם יהוה </verse>
        <verse osisID="Jer.51.40"> מ  אורידם ככרים לטבוח--כאילים עם עתודים </verse>
        <verse osisID="Jer.51.41"> מא  איך נלכדה ששך ותתפש תהלת כל הארץ איך היתה לשמה בבל בגוים </verse>
        <verse osisID="Jer.51.42"> מב  עלה על בבל הים בהמון גליו נכסתה </verse>
        <verse osisID="Jer.51.43"> מג  היו עריה לשמה ארץ ציה וערבה  ארץ לא ישב בהן כל איש ולא יעבר בהן בן אדם </verse>
        <verse osisID="Jer.51.44"> מד  ופקדתי על בל בבבל והצאתי את בלעו מפיו ולא ינהרו אליו עוד גוים גם חומת בבל נפלה </verse>
        <verse osisID="Jer.51.45"> מה  צאו מתוכה עמי ומלטו איש את נפשו--מחרון אף יהוה </verse>
        <verse osisID="Jer.51.46"> מו  ופן ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על משל </verse>
        <verse osisID="Jer.51.47"> מז  לכן הנה ימים באים ופקדתי על פסילי בבל וכל ארצה תבוש וכל חלליה יפלו בתוכה </verse>
        <verse osisID="Jer.51.48"> מח  ורננו על בבל שמים וארץ וכל אשר בהם  כי מצפון יבוא לה השודדים נאם יהוה </verse>
        <verse osisID="Jer.51.49"> מט  גם בבל לנפל חללי ישראל גם לבבל נפלו חללי כל הארץ </verse>
        <verse osisID="Jer.51.50"> נ  פלטים מחרב הלכו אל תעמדו זכרו מרחוק את יהוה וירושלם תעלה על לבבכם </verse>
        <verse osisID="Jer.51.51"> נא  בשנו כי שמענו חרפה כסתה כלמה פנינו  כי באו זרים על מקדשי בית יהוה  {פ} </verse>
        <verse osisID="Jer.51.52"> נב  לכן הנה ימים באים נאם יהוה ופקדתי על פסיליה ובכל ארצה יאנק חלל </verse>
        <verse osisID="Jer.51.53"> נג  כי תעלה בבל השמים וכי תבצר מרום עזה  מאתי יבאו שדדים לה--נאם יהוה  {ס} </verse>
        <verse osisID="Jer.51.54"> נד  קול זעקה מבבל ושבר גדול מארץ כשדים </verse>
        <verse osisID="Jer.51.55"> נה  כי שדד יהוה את בבל ואבד ממנה קול גדול והמו גליהם כמים רבים נתן שאון קולם </verse>
        <verse osisID="Jer.51.56"> נו  כי בא עליה על בבל שודד ונלכדו גבוריה חתתה קשתותם  כי אל גמלות יהוה שלם ישלם </verse>
        <verse osisID="Jer.51.57"> נז  והשכרתי שריה וחכמיה פחותיה וסגניה וגבוריה וישנו שנת עולם ולא יקיצו  נאם המלך--יהוה צבאות שמו  {ס} </verse>
        <verse osisID="Jer.51.58"> נח  כה אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי ריק ולאמים בדי אש ויעפו  {ס} </verse>
        <verse osisID="Jer.51.59"> נט  הדבר אשר צוה ירמיהו הנביא את שריה בן נריה בן מחסיה בלכתו את צדקיהו מלך יהודה בבל בשנת הרבעית למלכו ושריה שר מנוחה </verse>
        <verse osisID="Jer.51.60"> ס  ויכתב ירמיהו את כל הרעה אשר תבוא אל בבל--אל ספר אחד את כל הדברים האלה הכתבים אל בבל </verse>
        <verse osisID="Jer.51.61"> סא  ויאמר ירמיהו אל שריה  כבאך בבל--וראית וקראת את כל הדברים האלה </verse>
        <verse osisID="Jer.51.62"> סב  ואמרת יהוה אתה דברת אל המקום הזה להכריתו לבלתי היות בו יושב למאדם ועד בהמה  כי שממות עולם תהיה </verse>
        <verse osisID="Jer.51.63"> סג  והיה ככלתך לקרא את הספר הזה תקשר עליו אבן והשלכתו אל תוך פרת </verse>
        <verse osisID="Jer.51.64"> סד  ואמרת ככה תשקע בבל ולא תקום מפני הרעה אשר אנכי מביא עליה--ויעפו  עד הנה דברי ירמיהו  {פ} </verse>
      </chapter>
      <chapter osisID="Jer.52">
        <verse osisID="Jer.52.1"> א  בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל (חמוטל) בת ירמיהו מלבנה </verse>
        <verse osisID="Jer.52.2"> ב  ויעש הרע בעיני יהוה ככל אשר עשה יהויקם </verse>
        <verse osisID="Jer.52.3"> ג  כי על אף יהוה היתה בירושלם ויהודה עד השליכו אותם מעל פניו וימרד צדקיהו במלך בבל </verse>
        <verse osisID="Jer.52.4"> ד  ויהי בשנה התשעית למלכו בחדש העשירי בעשור לחדש בא נבוכדראצר מלך בבל הוא וכל חילו על ירושלם ויחנו עליה ויבנו עליה דיק סביב </verse>
        <verse osisID="Jer.52.5"> ה  ותבא העיר במצור עד עשתי עשרה שנה למלך צדקיהו </verse>
        <verse osisID="Jer.52.6"> ו  בחדש הרביעי בתשעה לחדש ויחזק הרעב בעיר ולא היה לחם לעם הארץ </verse>
        <verse osisID="Jer.52.7"> ז  ותבקע העיר וכל אנשי המלחמה יברחו ויצאו מהעיר לילה דרך שער בין החמתים אשר על גן המלך וכשדים על העיר סביב וילכו דרך הערבה </verse>
        <verse osisID="Jer.52.8"> ח  וירדפו חיל כשדים אחרי המלך וישיגו את צדקיהו בערבת ירחו וכל חילו--נפצו מעליו </verse>
        <verse osisID="Jer.52.9"> ט  ויתפשו את המלך ויעלו אתו אל מלך בבל רבלתה בארץ חמת וידבר אתו משפטים </verse>
        <verse osisID="Jer.52.10"> י  וישחט מלך בבל את בני צדקיהו לעיניו וגם את כל שרי יהודה שחט ברבלתה </verse>
        <verse osisID="Jer.52.11"> יא  ואת עיני צדקיהו עור ויאסרהו בנחשתים ויבאהו מלך בבל בבלה ויתנהו בבית (בית) הפקדת עד יום מותו </verse>
        <verse osisID="Jer.52.12"> יב  ובחדש החמישי בעשור לחדש היא שנת תשע עשרה שנה למלך נבוכדראצר מלך בבל--בא נבוזראדן רב טבחים עמד לפני מלך בבל בירושלם </verse>
        <verse osisID="Jer.52.13"> יג  וישרף את בית יהוה ואת בית המלך ואת כל בתי ירושלם ואת כל בית הגדול שרף באש </verse>
        <verse osisID="Jer.52.14"> יד  ואת כל חמות ירושלם סביב נתצו כל חיל כשדים אשר את רב טבחים </verse>
        <verse osisID="Jer.52.15"> טו  ומדלות העם ואת יתר העם הנשארים בעיר ואת הנפלים אשר נפלו אל מלך בבל ואת יתר האמון--הגלה נבוזראדן רב טבחים </verse>
        <verse osisID="Jer.52.16"> טז  ומדלות הארץ--השאיר נבוזראדן רב טבחים  לכרמים וליגבים </verse>
        <verse osisID="Jer.52.17"> יז  ואת עמודי הנחשת אשר לבית יהוה ואת המכנות ואת ים הנחשת אשר בבית יהוה--שברו כשדים וישאו את כל נחשתם בבלה </verse>
        <verse osisID="Jer.52.18"> יח  ואת הסרות ואת היעים ואת המזמרות ואת המזרקת ואת הכפות ואת כל כלי הנחשת אשר ישרתו בהם--לקחו </verse>
        <verse osisID="Jer.52.19"> יט  ואת הספים ואת המחתות ואת המזרקות ואת הסירות ואת המנרות ואת הכפות ואת המנקיות אשר זהב זהב ואשר כסף כסף--לקח רב טבחים </verse>
        <verse osisID="Jer.52.20"> כ  העמודים שנים הים אחד והבקר שנים עשר נחשת אשר תחת המכנות אשר עשה המלך שלמה לבית יהוה--לא היה משקל לנחשתם כל הכלים האלה </verse>
        <verse osisID="Jer.52.21"> כא  והעמודים שמנה עשרה אמה קומה (קומת) העמד האחד וחוט שתים עשרה אמה יסבנו ועביו ארבע אצבעות נבוב </verse>
        <verse osisID="Jer.52.22"> כב  וכתרת עליו נחשת וקומת הכתרת האחת חמש אמות ושבכה ורמונים על הכותרת סביב הכל נחשת וכאלה לעמוד השני ורמונים </verse>
        <verse osisID="Jer.52.23"> כג  ויהיו הרמנים--תשעים וששה רוחה  כל הרמונים מאה על השבכה סביב  {ס} </verse>
        <verse osisID="Jer.52.24"> כד  ויקח רב טבחים את שריה כהן הראש ואת צפניה כהן המשנה--ואת שלשת שמרי הסף </verse>
        <verse osisID="Jer.52.25"> כה  ומן העיר לקח סריס אחד אשר היה פקיד על אנשי המלחמה ושבעה אנשים מראי פני המלך אשר נמצאו בעיר ואת ספר שר הצבא המצבא את עם הארץ וששים איש מעם הארץ הנמצאים בתוך העיר </verse>
        <verse osisID="Jer.52.26"> כו  ויקח אותם נבוזראדן רב טבחים וילך אותם אל מלך בבל רבלתה </verse>
        <verse osisID="Jer.52.27"> כז  ויכה אותם מלך בבל וימתם ברבלה בארץ חמת ויגל יהודה מעל אדמתו  {ס} </verse>
        <verse osisID="Jer.52.28"> כח  זה העם אשר הגלה נבוכדראצר  בשנת שבע--יהודים שלשת אלפים ועשרים ושלשה </verse>
        <verse osisID="Jer.52.29"> כט  בשנת שמונה עשרה לנבוכדראצר  מירושלם--נפש שמנה מאות שלשים ושנים </verse>
        <verse osisID="Jer.52.30"> ל  בשנת שלש ועשרים לנבוכדראצר הגלה נבוזראדן רב טבחים יהודים נפש שבע מאות ארבעים וחמשה כל נפש ארבעת אלפים ושש מאות  {ס} </verse>
        <verse osisID="Jer.52.31"> לא  ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש  נשא אויל מרדך מלך בבל בשנת מלכתו את ראש יהויכין מלך יהודה ויצא אתו מבית הכליא (הכלוא) </verse>
        <verse osisID="Jer.52.32"> לב  וידבר אתו טבות ויתן את כסאו ממעל לכסא מלכים (המלכים) אשר אתו בבבל </verse>
        <verse osisID="Jer.52.33"> לג  ושנה את בגדי כלאו ואכל לחם לפניו תמיד כל ימי חיו </verse>
        <verse osisID="Jer.52.34"> לד  וארחתו ארחת תמיד נתנה לו מאת מלך בבל דבר יום ביומו--עד יום מותו  כל ימי חייו  {ש} </verse>
      </chapter>
    </div>
    <div type="book" osisID="Lam">
      <chapter osisID="Lam.1">
        <title> סד  ואמרת ככה תשקע בבל ולא תקום מפני הרעה אשר אנכי מביא עליה--ויעפו  עד הנה דברי ירמיהו  {פ} </title>
        <verse osisID="Lam.1.1"> א  איכה ישבה בדד העיר רבתי עם--היתה כאלמנה רבתי בגוים שרתי במדינות--היתה למס  {ס} </verse>
        <verse osisID="Lam.1.2"> ב  בכו תבכה בלילה ודמעתה על לחיה--אין לה מנחם מכל אהביה  כל רעיה בגדו בה היו לה לאיבים  {ס} </verse>
        <verse osisID="Lam.1.3"> ג  גלתה יהודה מעני ומרב עבדה--היא ישבה בגוים לא מצאה מנוח כל רדפיה השיגוה בין המצרים  {ס} </verse>
        <verse osisID="Lam.1.4"> ד  דרכי ציון אבלות מבלי באי מועד--כל שעריה שוממין כהניה נאנחים בתולתיה נוגות והיא מר לה  {ס} </verse>
        <verse osisID="Lam.1.5"> ה  היו צריה לראש איביה שלו כי יהוה הוגה על רב פשעיה עולליה הלכו שבי לפני צר  {ס} </verse>
        <verse osisID="Lam.1.6"> ו  ויצא מן בת (מבת) ציון כל הדרה היו שריה כאילים לא מצאו מרעה וילכו בלא כח לפני רודף  {ס} </verse>
        <verse osisID="Lam.1.7"> ז  זכרה ירושלם ימי עניה ומרודיה--כל מחמדיה אשר היו מימי קדם בנפל עמה ביד צר ואין עוזר לה--ראוה צרים שחקו על משבתה  {ס} </verse>
        <verse osisID="Lam.1.8"> ח  חטא חטאה ירושלם על כן לנידה היתה כל מכבדיה הזילוה כי ראו ערותה גם היא נאנחה ותשב אחור  {ס} </verse>
        <verse osisID="Lam.1.9"> ט  טמאתה בשוליה לא זכרה אחריתה ותרד פלאים אין מנחם לה ראה יהוה את עניי כי הגדיל אויב  {ס} </verse>
        <verse osisID="Lam.1.10"> י  ידו פרש צר על כל מחמדיה  כי ראתה גוים באו מקדשה--אשר צויתה לא יבאו בקהל לך  {ס} </verse>
        <verse osisID="Lam.1.11"> יא  כל עמה נאנחים מבקשים לחם נתנו מחמודיהם (מחמדיהם) באכל להשיב נפש ראה יהוה והביטה כי הייתי זוללה  {ס} </verse>
        <verse osisID="Lam.1.12"> יב  ל  וא אליכם כל עברי דרך--הביטו וראו אם יש מכאוב כמכאבי אשר עולל לי  אשר הוגה יהוה ביום חרון אפו  {ס} </verse>
        <verse osisID="Lam.1.13"> יג  ממרום שלח אש בעצמתי וירדנה פרש רשת לרגלי השיבני אחור--נתנני שממה כל היום דוה  {ס} </verse>
        <verse osisID="Lam.1.14"> יד  נשקד על פשעי בידו ישתרגו עלו על צוארי--הכשיל כחי נתנני אדני בידי לא אוכל קום  {ס} </verse>
        <verse osisID="Lam.1.15"> טו  סלה כל אבירי אדני בקרבי קרא עלי מועד לשבר בחורי גת דרך אדני לבתולת בת יהודה  {ס} </verse>
        <verse osisID="Lam.1.16"> טז  על אלה אני בוכיה עיני עיני ירדה מים--כי רחק ממני מנחם משיב נפשי היו בני שוממים כי גבר אויב  {ס} </verse>
        <verse osisID="Lam.1.17"> יז  פרשה ציון בידיה אין מנחם לה--צוה יהוה ליעקב סביביו צריו היתה ירושלם לנדה ביניהם  {ס} </verse>
        <verse osisID="Lam.1.18"> יח  צדיק הוא יהוה כי פיהו מריתי שמעו נא כל עמים (העמים) וראו מכאבי--בתולתי ובחורי הלכו בשבי  {ס} </verse>
        <verse osisID="Lam.1.19"> יט  קראתי למאהבי המה רמוני כהני וזקני בעיר גועו  כי בקשו אכל למו וישיבו את נפשם  {ס} </verse>
        <verse osisID="Lam.1.20"> כ  ראה יהוה כי צר לי מעי חמרמרו--נהפך לבי בקרבי כי מרו מריתי מחוץ שכלה חרב בבית כמות  {ס} </verse>
        <verse osisID="Lam.1.21"> כא  שמעו כי נאנחה אני אין מנחם לי--כל איבי שמעו רעתי ששו כי אתה עשית הבאת יום קראת ויהיו כמני  {ס} </verse>
        <verse osisID="Lam.1.22"> כב  תבא כל רעתם לפניך ועולל למו כאשר עוללת לי על כל פשעי  כי רבות אנחתי ולבי דוי  {פ} </verse>
      </chapter>
      <chapter osisID="Lam.2">
        <verse osisID="Lam.2.1"> א  איכה יעיב באפו אדני את בת ציון--השליך משמים ארץ תפארת ישראל ולא זכר הדם רגליו ביום אפו  {ס} </verse>
        <verse osisID="Lam.2.2"> ב  בלע אדני לא (ולא) חמל את כל נאות יעקב--הרס בעברתו מבצרי בת יהודה הגיע לארץ חלל ממלכה ושריה  {ס} </verse>
        <verse osisID="Lam.2.3"> ג  גדע בחרי אף כל קרן ישראל--השיב אחור ימינו מפני אויב ויבער ביעקב כאש להבה אכלה סביב  {ס} </verse>
        <verse osisID="Lam.2.4"> ד  דרך קשתו כאויב נצב ימינו כצר ויהרג כל מחמדי עין באהל בת ציון שפך כאש חמתו  {ס} </verse>
        <verse osisID="Lam.2.5"> ה  היה אדני כאויב בלע ישראל--בלע כל ארמנותיה שחת מבצריו וירב בבת יהודה תאניה ואניה  {ס} </verse>
        <verse osisID="Lam.2.6"> ו  ויחמס כגן שכו שחת מעדו שכח יהוה בציון מועד ושבת וינאץ בזעם אפו מלך וכהן  {ס} </verse>
        <verse osisID="Lam.2.7"> ז  זנח אדני מזבחו נאר מקדשו--הסגיר ביד אויב חומת ארמנותיה קול נתנו בבית יהוה כיום מועד  {ס} </verse>
        <verse osisID="Lam.2.8"> ח  חשב יהוה להשחית חומת בת ציון--נטה קו לא השיב ידו מבלע ויאבל חל וחומה יחדו אמללו  {ס} </verse>
        <verse osisID="Lam.2.9"> ט  ט  בעו בארץ שעריה אבד ושבר בריחיה מלכה ושריה בגוים אין תורה--גם נביאיה לא מצאו חזון מיהוה  {ס} </verse>
        <verse osisID="Lam.2.10"> י  ישבו לארץ ידמו זקני בת ציון--העלו עפר על ראשם חגרו שקים הורידו לארץ ראשן בתולת ירושלם  {ס} </verse>
        <verse osisID="Lam.2.11"> יא  כלו בדמעות עיני חמרמרו מעי--נשפך לארץ כבדי על שבר בת עמי  בעטף עולל ויונק ברחבות קריה  {ס} </verse>
        <verse osisID="Lam.2.12"> יב  לאמתם יאמרו איה דגן ויין  בהתעטפם כחלל ברחבות עיר--בהשתפך נפשם אל חיק אמתם  {ס} </verse>
        <verse osisID="Lam.2.13"> יג  מה אעידך מה אדמה לך הבת ירושלם--מה אשוה לך ואנחמך בתולת בת ציון  כי גדול כים שברך מי ירפא לך  {ס} </verse>
        <verse osisID="Lam.2.14"> יד  נביאיך חזו לך שוא ותפל ולא גלו על עונך להשיב שביתך (שבותך) ויחזו לך משאות שוא ומדוחים  {ס} </verse>
        <verse osisID="Lam.2.15"> טו  ספקו עליך כפים כל עברי דרך--שרקו וינעו ראשם על בת ירושלם  הזאת העיר שיאמרו כלילת יפי--משוש לכל הארץ  {ס} </verse>
        <verse osisID="Lam.2.16"> טז  פצו עליך פיהם כל איביך--שרקו ויחרקו שן אמרו בלענו אך זה היום שקוינהו מצאנו ראינו  {ס} </verse>
        <verse osisID="Lam.2.17"> יז  עשה יהוה אשר זמם בצע אמרתו אשר צוה מימי קדם--הרס ולא חמל וישמח עליך אויב הרים קרן צריך  {ס} </verse>
        <verse osisID="Lam.2.18"> יח  צעק לבם אל אדני חומת בת ציון הורידי כנחל דמעה יומם ולילה--אל תתני פוגת לך אל תדם בת עינך  {ס} </verse>
        <verse osisID="Lam.2.19"> יט  קומי רני בליל (בלילה) לראש אשמרות--שפכי כמים לבך נכח פני אדני שאי אליו כפיך על נפש עולליך--העטופים ברעב בראש כל חוצות  {ס} </verse>
        <verse osisID="Lam.2.20"> כ  ראה יהוה והביטה למי עוללת כה  אם תאכלנה נשים פרים עללי טפחים אם יהרג במקדש אדני כהן ונביא  {ס} </verse>
        <verse osisID="Lam.2.21"> כא  שכבו לארץ חוצות נער וזקן בתולתי ובחורי נפלו בחרב הרגת ביום אפך טבחת לא חמלת  {ס} </verse>
        <verse osisID="Lam.2.22"> כב  תקרא כיום מועד מגורי מסביב ולא היה ביום אף יהוה פליט ושריד  אשר טפחתי ורביתי איבי כלם  {פ} </verse>
      </chapter>
      <chapter osisID="Lam.3">
        <verse osisID="Lam.3.1"> א  אני הגבר ראה עני בשבט עברתו </verse>
        <verse osisID="Lam.3.2"> ב  אותי נהג וילך חשך ולא אור </verse>
        <verse osisID="Lam.3.3"> ג  אך בי ישב יהפך ידו כל היום  {ס} </verse>
        <verse osisID="Lam.3.4"> ד  בלה בשרי ועורי שבר עצמותי </verse>
        <verse osisID="Lam.3.5"> ה  בנה עלי ויקף ראש ותלאה </verse>
        <verse osisID="Lam.3.6"> ו  במחשכים הושיבני כמתי עולם  {ס} </verse>
        <verse osisID="Lam.3.7"> ז  גדר בעדי ולא אצא הכביד נחשתי </verse>
        <verse osisID="Lam.3.8"> ח  גם כי אזעק ואשוע שתם תפלתי </verse>
        <verse osisID="Lam.3.9"> ט  גדר דרכי בגזית נתיבתי עוה  {ס} </verse>
        <verse osisID="Lam.3.10"> י  דב ארב הוא לי אריה (ארי) במסתרים </verse>
        <verse osisID="Lam.3.11"> יא  דרכי סורר ויפשחני שמני שמם </verse>
        <verse osisID="Lam.3.12"> יב  דרך קשתו ויציבני כמטרא לחץ  {ס} </verse>
        <verse osisID="Lam.3.13"> יג  הביא בכליתי בני אשפתו </verse>
        <verse osisID="Lam.3.14"> יד  הייתי שחק לכל עמי נגינתם כל היום </verse>
        <verse osisID="Lam.3.15"> טו  השביעני במרורים הרוני לענה  {ס} </verse>
        <verse osisID="Lam.3.16"> טז  ויגרס בחצץ שני הכפישני באפר </verse>
        <verse osisID="Lam.3.17"> יז  ותזנח משלום נפשי נשיתי טובה </verse>
        <verse osisID="Lam.3.18"> יח  ואמר אבד נצחי ותוחלתי מיהוה  {ס} </verse>
        <verse osisID="Lam.3.19"> יט  זכר עניי ומרודי לענה וראש </verse>
        <verse osisID="Lam.3.20"> כ  זכור תזכור ותשיח (ותשוח) עלי נפשי </verse>
        <verse osisID="Lam.3.21"> כא  זאת אשיב אל לבי על כן אוחיל  {ס} </verse>
        <verse osisID="Lam.3.22"> כב  חסדי יהוה כי לא תמנו כי לא כלו רחמיו </verse>
        <verse osisID="Lam.3.23"> כג  חדשים לבקרים רבה אמונתך </verse>
        <verse osisID="Lam.3.24"> כד  חלקי יהוה אמרה נפשי על כן אוחיל לו  {ס} </verse>
        <verse osisID="Lam.3.25"> כה  טוב יהוה לקוו לנפש תדרשנו </verse>
        <verse osisID="Lam.3.26"> כו  טוב ויחיל ודומם לתשועת יהוה </verse>
        <verse osisID="Lam.3.27"> כז  טוב לגבר כי ישא על בנעוריו  {ס} </verse>
        <verse osisID="Lam.3.28"> כח  ישב בדד וידם כי נטל עליו </verse>
        <verse osisID="Lam.3.29"> כט  יתן בעפר פיהו אולי יש תקוה </verse>
        <verse osisID="Lam.3.30"> ל  יתן למכהו לחי ישבע בחרפה  {ס} </verse>
        <verse osisID="Lam.3.31"> לא  כי לא יזנח לעולם אדני </verse>
        <verse osisID="Lam.3.32"> לב  כי אם הוגה ורחם כרב חסדיו </verse>
        <verse osisID="Lam.3.33"> לג  כי לא ענה מלבו ויגה בני איש  {ס} </verse>
        <verse osisID="Lam.3.34"> לד  לדכא תחת רגליו כל אסירי ארץ </verse>
        <verse osisID="Lam.3.35"> לה  להטות משפט גבר נגד פני עליון </verse>
        <verse osisID="Lam.3.36"> לו  ל  ע  ות אדם בריבו אדני לא ראה  {ס} </verse>
        <verse osisID="Lam.3.37"> לז  מי זה אמר ותהי אדני לא צוה </verse>
        <verse osisID="Lam.3.38"> לח  מפי עליון לא תצא הרעות והטוב </verse>
        <verse osisID="Lam.3.39"> לט  מה יתאונן אדם חי גבר על חטאו  {ס} </verse>
        <verse osisID="Lam.3.40"> מ  נחפשה דרכינו ונחקרה ונשובה עד יהוה </verse>
        <verse osisID="Lam.3.41"> מא  נשא לבבנו אל כפים אל אל בשמים </verse>
        <verse osisID="Lam.3.42"> מב  נחנו פשענו ומרינו אתה לא סלחת  {ס} </verse>
        <verse osisID="Lam.3.43"> מג  סכותה באף ותרדפנו הרגת לא חמלת </verse>
        <verse osisID="Lam.3.44"> מד  סכותה בענן לך מעבור תפלה </verse>
        <verse osisID="Lam.3.45"> מה  סחי ומאוס תשימנו בקרב העמים  {ס} </verse>
        <verse osisID="Lam.3.46"> מו  פצו עלינו פיהם כל איבינו </verse>
        <verse osisID="Lam.3.47"> מז  פחד ופחת היה לנו השאת והשבר </verse>
        <verse osisID="Lam.3.48"> מח  פלגי מים תרד עיני על שבר בת עמי  {ס} </verse>
        <verse osisID="Lam.3.49"> מט  עיני נגרה ולא תדמה מאין הפגות </verse>
        <verse osisID="Lam.3.50"> נ  עד ישקיף וירא יהוה משמים </verse>
        <verse osisID="Lam.3.51"> נא  עיני עוללה לנפשי מכל בנות עירי  {ס} </verse>
        <verse osisID="Lam.3.52"> נב  צוד צדוני כצפור איבי חנם </verse>
        <verse osisID="Lam.3.53"> נג  צמתו בבור חיי וידו אבן בי </verse>
        <verse osisID="Lam.3.54"> נד  צפו מים על ראשי אמרתי נגזרתי  {ס} </verse>
        <verse osisID="Lam.3.55"> נה  קראתי שמך יהוה מבור תחתיות </verse>
        <verse osisID="Lam.3.56"> נו  קולי שמעת  אל תעלם אזנך לרוחתי לשועתי </verse>
        <verse osisID="Lam.3.57"> נז  קרבת ביום אקראך אמרת אל תירא  {ס} </verse>
        <verse osisID="Lam.3.58"> נח  רבת אדני ריבי נפשי גאלת חיי </verse>
        <verse osisID="Lam.3.59"> נט  ראיתה יהוה עותתי שפטה משפטי </verse>
        <verse osisID="Lam.3.60"> ס  ראיתה כל נקמתם--כל מחשבתם לי  {ס} </verse>
        <verse osisID="Lam.3.61"> סא  שמעת חרפתם יהוה כל מחשבתם עלי </verse>
        <verse osisID="Lam.3.62"> סב  שפתי קמי והגיונם עלי כל היום </verse>
        <verse osisID="Lam.3.63"> סג  שבתם וקימתם הביטה אני מנגינתם  {ס} </verse>
        <verse osisID="Lam.3.64"> סד  תשיב להם גמול יהוה כמעשה ידיהם </verse>
        <verse osisID="Lam.3.65"> סה  תתן להם מגנת לב תאלתך להם </verse>
        <verse osisID="Lam.3.66"> סו  תרדף באף ותשמידם מתחת שמי יהוה  {פ} </verse>
      </chapter>
      <chapter osisID="Lam.4">
        <verse osisID="Lam.4.1"> א  איכה יועם זהב ישנא הכתם הטוב תשתפכנה אבני קדש בראש כל חוצות  {ס} </verse>
        <verse osisID="Lam.4.2"> ב  בני ציון היקרים המסלאים בפז--איכה נחשבו לנבלי חרש מעשה ידי יוצר  {ס} </verse>
        <verse osisID="Lam.4.3"> ג  גם תנין (תנים) חלצו שד היניקו גוריהן בת עמי לאכזר כי ענים (כיענים) במדבר  {ס} </verse>
        <verse osisID="Lam.4.4"> ד  דבק לשון יונק אל חכו בצמא עוללים שאלו לחם פרש אין להם  {ס} </verse>
        <verse osisID="Lam.4.5"> ה  האכלים למעדנים נשמו בחוצות האמנים עלי תולע חבקו אשפתות  {ס} </verse>
        <verse osisID="Lam.4.6"> ו  ויגדל עון בת עמי מחטאת סדם  ההפוכה כמו רגע ולא חלו בה ידים  {ס} </verse>
        <verse osisID="Lam.4.7"> ז  זכו נזיריה משלג צחו מחלב אדמו עצם מפנינים ספיר גזרתם  {ס} </verse>
        <verse osisID="Lam.4.8"> ח  חשך משחור תארם לא נכרו בחוצות צפד עורם על עצמם יבש היה כעץ  {ס} </verse>
        <verse osisID="Lam.4.9"> ט  טובים היו חללי חרב מחללי רעב  שהם יזבו מדקרים מתנובת שדי  {ס} </verse>
        <verse osisID="Lam.4.10"> י  ידי נשים רחמניות--בשלו ילדיהן היו לברות למו בשבר בת עמי  {ס} </verse>
        <verse osisID="Lam.4.11"> יא  כלה יהוה את חמתו שפך חרון אפו ויצת אש בציון ותאכל יסדתיה  {ס} </verse>
        <verse osisID="Lam.4.12"> יב  לא האמינו מלכי ארץ וכל (כל) ישבי תבל  כי יבא צר ואויב בשערי ירושלם  {ס} </verse>
        <verse osisID="Lam.4.13"> יג  מחטאות נביאיה עונת כהניה  השפכים בקרבה דם צדיקים  {ס} </verse>
        <verse osisID="Lam.4.14"> יד  נעו עורים בחוצות נגאלו בדם בלא יוכלו יגעו בלבשיהם  {ס} </verse>
        <verse osisID="Lam.4.15"> טו  סורו טמא קראו למו סורו סורו אל תגעו--כי נצו גם נעו אמרו בגוים לא יוספו לגור  {ס} </verse>
        <verse osisID="Lam.4.16"> טז  פני יהוה חלקם לא יוסיף להביטם פני כהנים לא נשאו זקנים (וזקנים) לא חננו  {ס} </verse>
        <verse osisID="Lam.4.17"> יז  עודינה (עודינו) תכלינה עינינו אל עזרתנו הבל בצפיתנו צפינו אל גוי לא יושע  {ס} </verse>
        <verse osisID="Lam.4.18"> יח  צדו צעדינו מלכת ברחבתינו קרב קצנו מלאו ימינו כי בא קצנו  {ס} </verse>
        <verse osisID="Lam.4.19"> יט  קלים היו רדפינו מנשרי שמים על ההרים דלקנו במדבר ארבו לנו  {ס} </verse>
        <verse osisID="Lam.4.20"> כ  רוח אפינו משיח יהוה נלכד בשחיתותם  אשר אמרנו בצלו נחיה בגוים  {ס} </verse>
        <verse osisID="Lam.4.21"> כא  שישי ושמחי בת אדום יושבתי (יושבת) בארץ עוץ גם עליך תעבר כוס--תשכרי ותתערי  {ס} </verse>
        <verse osisID="Lam.4.22"> כב  תם עונך בת ציון--לא יוסיף להגלותך פקד עונך בת אדום גלה על חטאתיך  {פ} </verse>
      </chapter>
      <chapter osisID="Lam.5">
        <verse osisID="Lam.5.1"> א  זכר יהוה מה היה לנו הביט (הביטה) וראה את חרפתנו </verse>
        <verse osisID="Lam.5.2"> ב  נחלתנו נהפכה לזרים בתינו לנכרים </verse>
        <verse osisID="Lam.5.3"> ג  יתומים היינו אין (ואין) אב אמתינו כאלמנות </verse>
        <verse osisID="Lam.5.4"> ד  מימינו בכסף שתינו עצינו במחיר יבאו </verse>
        <verse osisID="Lam.5.5"> ה  על צוארנו נרדפנו יגענו לא (ולא) הונח לנו </verse>
        <verse osisID="Lam.5.6"> ו  מצרים נתנו יד אשור לשבע לחם </verse>
        <verse osisID="Lam.5.7"> ז  אבתינו חטאו אינם (ואינם) אנחנו (ואנחנו) עונתיהם סבלנו </verse>
        <verse osisID="Lam.5.8"> ח  עבדים משלו בנו פרק אין מידם </verse>
        <verse osisID="Lam.5.9"> ט  בנפשנו נביא לחמנו מפני חרב המדבר </verse>
        <verse osisID="Lam.5.10"> י  עורנו כתנור נכמרו מפני זלעפות רעב </verse>
        <verse osisID="Lam.5.11"> יא  נשים בציון ענו בתלת בערי יהודה </verse>
        <verse osisID="Lam.5.12"> יב  שרים בידם נתלו פני זקנים לא נהדרו </verse>
        <verse osisID="Lam.5.13"> יג  בחורים טחון נשאו ונערים בעץ כשלו </verse>
        <verse osisID="Lam.5.14"> יד  זקנים משער שבתו בחורים מנגינתם </verse>
        <verse osisID="Lam.5.15"> טו  שבת משוש לבנו נהפך לאבל מחלנו </verse>
        <verse osisID="Lam.5.16"> טז  נפלה עטרת ראשנו אוי נא לנו כי חטאנו </verse>
        <verse osisID="Lam.5.17"> יז  על זה היה דוה לבנו--על אלה חשכו עינינו </verse>
        <verse osisID="Lam.5.18"> יח  על הר ציון ששמם שועלים הלכו בו  {פ} </verse>
        <verse osisID="Lam.5.19"> יט  אתה יהוה לעולם תשב כסאך לדור ודור </verse>
        <verse osisID="Lam.5.20"> כ  למה לנצח תשכחנו תעזבנו לארך ימים </verse>
        <verse osisID="Lam.5.21"> כא  השיבנו יהוה אליך ונשוב (ונשובה) חדש ימינו כקדם </verse>
        <verse osisID="Lam.5.22"> כב  כי אם מאס מאסתנו קצפת עלינו עד מאד  {ש} </verse>
      </chapter>
    </div>
    <div type="book" osisID="Ezek">
      <chapter osisID="Ezek.1">
        <title> כב  תם עונך בת ציון--לא יוסיף להגלותך פקד עונך בת אדום גלה על חטאתיך  {פ} </title>
        <verse osisID="Ezek.1.1"> א  ויהי בשלשים שנה ברביעי בחמשה לחדש ואני בתוך הגולה על נהר כבר נפתחו השמים ואראה מראות אלהים </verse>
        <verse osisID="Ezek.1.2"> ב  בחמשה לחדש--היא השנה החמישית לגלות המלך יויכין </verse>
        <verse osisID="Ezek.1.3"> ג  היה היה דבר יהוה אל יחזקאל בן בוזי הכהן בארץ כשדים--על נהר כבר ותהי עליו שם יד יהוה </verse>
        <verse osisID="Ezek.1.4"> ד  וארא והנה רוח סערה באה מן הצפון ענן גדול ואש מתלקחת ונגה לו סביב ומתוכה--כעין החשמל מתוך האש </verse>
        <verse osisID="Ezek.1.5"> ה  ומתוכה--דמות ארבע חיות וזה מראיהן--דמות אדם להנה </verse>
        <verse osisID="Ezek.1.6"> ו  וארבעה פנים לאחת וארבע כנפים לאחת להם </verse>
        <verse osisID="Ezek.1.7"> ז  ורגליהם רגל ישרה וכף רגליהם ככף רגל עגל ונצצים כעין נחשת קלל </verse>
        <verse osisID="Ezek.1.8"> ח  וידו (וידי) אדם מתחת כנפיהם על ארבעת רבעיהם ופניהם וכנפיהם לארבעתם </verse>
        <verse osisID="Ezek.1.9"> ט  חברת אשה אל אחותה כנפיהם  לא יסבו בלכתן איש אל עבר פניו ילכו </verse>
        <verse osisID="Ezek.1.10"> י  ודמות פניהם פני אדם ופני אריה אל הימין לארבעתם ופני שור מהשמאול לארבעתן ופני נשר לארבעתן </verse>
        <verse osisID="Ezek.1.11"> יא  ופניהם וכנפיהם פרדות מלמעלה  לאיש שתים חברות איש ושתים מכסות את גויתיהנה </verse>
        <verse osisID="Ezek.1.12"> יב  ואיש אל עבר פניו ילכו  אל אשר יהיה שמה הרוח ללכת ילכו לא יסבו בלכתן </verse>
        <verse osisID="Ezek.1.13"> יג  ודמות החיות מראיהם כגחלי אש בערות כמראה הלפדים--היא מתהלכת בין החיות ונגה לאש ומן האש יוצא ברק </verse>
        <verse osisID="Ezek.1.14"> יד  והחיות רצוא ושוב כמראה הבזק </verse>
        <verse osisID="Ezek.1.15"> טו  וארא החיות והנה אופן אחד בארץ אצל החיות לארבעת פניו </verse>
        <verse osisID="Ezek.1.16"> טז  מראה האופנים ומעשיהם כעין תרשיש ודמות אחד לארבעתן ומראיהם ומעשיהם כאשר יהיה האופן בתוך האופן </verse>
        <verse osisID="Ezek.1.17"> יז  על ארבעת רבעיהן בלכתם ילכו  לא יסבו בלכתן </verse>
        <verse osisID="Ezek.1.18"> יח  וגביהן--וגבה להם ויראה להם וגבתם מלאת עינים סביב--לארבעתן </verse>
        <verse osisID="Ezek.1.19"> יט  ובלכת החיות ילכו האופנים אצלם ובהנשא החיות מעל הארץ ינשאו האופנים </verse>
        <verse osisID="Ezek.1.20"> כ  על אשר יהיה שם הרוח ללכת ילכו שמה הרוח ללכת והאופנים ינשאו לעמתם כי רוח החיה באופנים </verse>
        <verse osisID="Ezek.1.21"> כא  בלכתם ילכו ובעמדם יעמדו ובהנשאם מעל הארץ ינשאו האופנים לעמתם--כי רוח החיה באופנים </verse>
        <verse osisID="Ezek.1.22"> כב  ודמות על ראשי החיה רקיע כעין הקרח הנורא--נטוי על ראשיהם מלמעלה </verse>
        <verse osisID="Ezek.1.23"> כג  ותחת הרקיע כנפיהם ישרות אשה אל אחותה  לאיש שתים מכסות להנה ולאיש שתים מכסות להנה את גויתיהם </verse>
        <verse osisID="Ezek.1.24"> כד  ואשמע את קול כנפיהם כקול מים רבים כקול שדי בלכתם--קול המלה כקול מחנה בעמדם תרפינה כנפיהן </verse>
        <verse osisID="Ezek.1.25"> כה  ויהי קול--מעל לרקיע אשר על ראשם בעמדם תרפינה כנפיהן </verse>
        <verse osisID="Ezek.1.26"> כו  וממעל לרקיע אשר על ראשם כמראה אבן ספיר דמות כסא ועל דמות הכסא דמות כמראה אדם עליו מלמעלה </verse>
        <verse osisID="Ezek.1.27"> כז  וארא כעין חשמל כמראה אש בית לה סביב ממראה מתניו ולמעלה וממראה מתניו ולמטה ראיתי כמראה אש ונגה לו סביב </verse>
        <verse osisID="Ezek.1.28"> כח  כמראה הקשת אשר יהיה בענן ביום הגשם כן מראה הנגה סביב--הוא מראה דמות כבוד יהוה ואראה ואפל על פני ואשמע קול מדבר  {פ} </verse>
      </chapter>
      <chapter osisID="Ezek.2">
        <verse osisID="Ezek.2.1"> א  ויאמר אלי  בן אדם עמד על רגליך ואדבר אתך </verse>
        <verse osisID="Ezek.2.2"> ב  ותבא בי רוח כאשר דבר אלי ותעמדני על רגלי ואשמע את מדבר אלי  {פ} </verse>
        <verse osisID="Ezek.2.3"> ג  ויאמר אלי בן אדם שולח אני אותך אל בני ישראל--אל גוים המורדים אשר מרדו בי  המה ואבותם פשעו בי עד עצם היום הזה </verse>
        <verse osisID="Ezek.2.4"> ד  והבנים קשי פנים וחזקי לב--אני שולח אותך אליהם ואמרת אליהם כה אמר אדני יהוה </verse>
        <verse osisID="Ezek.2.5"> ה  והמה אם ישמעו ואם יחדלו כי בית מרי המה--וידעו כי נביא היה בתוכם  {פ} </verse>
        <verse osisID="Ezek.2.6"> ו  ואתה בן אדם אל תירא מהם ומדבריהם אל תירא כי סרבים וסלונים אותך ואל עקרבים אתה יושב  מדבריהם אל תירא ומפניהם אל תחת כי בית מרי המה </verse>
        <verse osisID="Ezek.2.7"> ז  ודברת את דברי אליהם אם ישמעו ואם יחדלו  כי מרי המה  {פ} </verse>
        <verse osisID="Ezek.2.8"> ח  ואתה בן אדם שמע את אשר אני מדבר אליך--אל תהי מרי כבית המרי  פצה פיך--ואכל את אשר אני נתן אליך </verse>
        <verse osisID="Ezek.2.9"> ט  ואראה והנה יד שלוחה אלי והנה בו מגלת ספר </verse>
        <verse osisID="Ezek.2.10"> י  ויפרש אותה לפני והיא כתובה פנים ואחור וכתוב אליה קנים והגה והי  {ס} </verse>
      </chapter>
      <chapter osisID="Ezek.3">
        <verse osisID="Ezek.3.1"> א  ויאמר אלי--בן אדם את אשר תמצא אכול  אכול את המגלה הזאת ולך דבר אל בית ישראל </verse>
        <verse osisID="Ezek.3.2"> ב  ואפתח את פי ויאכילני את המגלה הזאת </verse>
        <verse osisID="Ezek.3.3"> ג  ויאמר אלי בן אדם בטנך תאכל ומעיך תמלא את המגלה הזאת אשר אני נתן אליך ואכלה ותהי בפי כדבש למתוק  {פ} </verse>
        <verse osisID="Ezek.3.4"> ד  ויאמר אלי  בן אדם לך בא אל בית ישראל ודברת בדברי אליהם </verse>
        <verse osisID="Ezek.3.5"> ה  כי לא אל עם עמקי שפה וכבדי לשון--אתה שלוח  אל בית ישראל </verse>
        <verse osisID="Ezek.3.6"> ו  לא אל עמים רבים עמקי שפה וכבדי לשון אשר לא תשמע דבריהם אם לא אליהם שלחתיך המה ישמעו אליך </verse>
        <verse osisID="Ezek.3.7"> ז  ובית ישראל לא יאבו לשמע אליך--כי אינם אבים לשמע אלי  כי כל בית ישראל חזקי מצח וקשי לב המה </verse>
        <verse osisID="Ezek.3.8"> ח  הנה נתתי את פניך חזקים לעמת פניהם ואת מצחך חזק לעמת מצחם </verse>
        <verse osisID="Ezek.3.9"> ט  כשמיר חזק מצר נתתי מצחך  לא תירא אותם ולא תחת מפניהם כי בית מרי המה  {פ} </verse>
        <verse osisID="Ezek.3.10"> י  ויאמר אלי  בן אדם--את כל דברי אשר אדבר אליך קח בלבבך ובאזניך שמע </verse>
        <verse osisID="Ezek.3.11"> יא  ולך בא אל הגולה אל בני עמך ודברת אליהם ואמרת אליהם כה אמר אדני יהוה  אם ישמעו ואם יחדלו </verse>
        <verse osisID="Ezek.3.12"> יב  ותשאני רוח--ואשמע אחרי קול רעש גדול  ברוך כבוד יהוה ממקומו </verse>
        <verse osisID="Ezek.3.13"> יג  וקול כנפי החיות משיקות אשה אל אחותה וקול האופנים לעמתם וקול רעש גדול </verse>
        <verse osisID="Ezek.3.14"> יד  ורוח נשאתני ותקחני ואלך מר בחמת רוחי ויד יהוה עלי חזקה </verse>
        <verse osisID="Ezek.3.15"> טו  ואבוא אל הגולה תל אביב הישבים אל נהר כבר ואשר (ואשב)--המה יושבים שם ואשב שם שבעת ימים משמים בתוכם </verse>
        <verse osisID="Ezek.3.16"> טז  ויהי מקצה שבעת ימים  {פ} br   br ויהי דבר יהוה אלי לאמר </verse>
        <verse osisID="Ezek.3.17"> יז  בן אדם צפה נתתיך לבית ישראל ושמעת מפי דבר והזהרת אותם ממני </verse>
        <verse osisID="Ezek.3.18"> יח  באמרי לרשע מות תמות ולא הזהרתו ולא דברת להזהיר רשע מדרכו הרשעה לחיתו--הוא רשע בעונו ימות ודמו מידך אבקש </verse>
        <verse osisID="Ezek.3.19"> יט  ואתה כי הזהרת רשע ולא שב מרשעו ומדרכו הרשעה--הוא בעונו ימות ואתה את נפשך הצלת </verse>
        <verse osisID="Ezek.3.20"> כ  ובשוב צדיק מצדקו ועשה עול ונתתי מכשול לפניו הוא ימות  כי לא הזהרתו בחטאתו ימות ולא תזכרן צדקתו אשר עשה ודמו מידך אבקש </verse>
        <verse osisID="Ezek.3.21"> כא  ואתה כי הזהרתו צדיק לבלתי חטא צדיק--והוא לא חטא  חיו יחיה כי נזהר ואתה את נפשך הצלת  {פ} </verse>
        <verse osisID="Ezek.3.22"> כב  ותהי עלי שם יד יהוה ויאמר אלי קום צא אל הבקעה ושם אדבר אותך </verse>
        <verse osisID="Ezek.3.23"> כג  ואקום ואצא אל הבקעה והנה שם כבוד יהוה עמד ככבוד אשר ראיתי על נהר כבר ואפל על פני </verse>
        <verse osisID="Ezek.3.24"> כד  ותבא בי רוח ותעמדני על רגלי וידבר אתי ויאמר אלי בא הסגר בתוך ביתך </verse>
        <verse osisID="Ezek.3.25"> כה  ואתה בן אדם הנה נתנו עליך עבותים ואסרוך בהם ולא תצא בתוכם </verse>
        <verse osisID="Ezek.3.26"> כו  ולשונך אדביק אל חכך ונאלמת ולא תהיה להם לאיש מוכיח  כי בית מרי המה </verse>
        <verse osisID="Ezek.3.27"> כז  ובדברי אותך אפתח את פיך ואמרת אליהם כה אמר אדני יהוה השמע ישמע והחדל יחדל כי בית מרי המה  {פ} </verse>
      </chapter>
      <chapter osisID="Ezek.4">
        <verse osisID="Ezek.4.1"> א  ואתה בן אדם קח לך לבנה ונתתה אותה לפניך וחקות עליה עיר את ירושלם </verse>
        <verse osisID="Ezek.4.2"> ב  ונתתה עליה מצור ובנית עליה דיק ושפכת עליה סללה ונתתה עליה מחנות ושים עליה כרים סביב </verse>
        <verse osisID="Ezek.4.3"> ג  ואתה קח לך מחבת ברזל ונתתה אותה קיר ברזל בינך ובין העיר והכינתה את פניך אליה והיתה במצור וצרת עליה--אות היא לבית ישראל  {פ} </verse>
        <verse osisID="Ezek.4.4"> ד  ואתה שכב על צדך השמאלי ושמת את עון בית ישראל עליו  מספר הימים אשר תשכב עליו תשא את עונם </verse>
        <verse osisID="Ezek.4.5"> ה  ואני נתתי לך את שני עונם למספר ימים שלש מאות ותשעים יום ונשאת עון בית ישראל </verse>
        <verse osisID="Ezek.4.6"> ו  וכלית את אלה ושכבת על צדך הימיני (הימני) שנית ונשאת את עון בית יהודה--ארבעים יום יום לשנה יום לשנה נתתיו לך </verse>
        <verse osisID="Ezek.4.7"> ז  ואל מצור ירושלם תכין פניך וזרעך חשופה ונבאת עליה </verse>
        <verse osisID="Ezek.4.8"> ח  והנה נתתי עליך עבותים ולא תהפך מצדך אל צדך עד כלותך ימי מצורך </verse>
        <verse osisID="Ezek.4.9"> ט  ואתה קח לך חטין ושערים ופול ועדשים ודחן וכסמים ונתתה אותם בכלי אחד ועשית אותם לך ללחם  מספר הימים אשר אתה שוכב על צדך שלש מאות ותשעים יום--תאכלנו </verse>
        <verse osisID="Ezek.4.10"> י  ומאכלך אשר תאכלנו--במשקול עשרים שקל ליום  מעת עד עת תאכלנו </verse>
        <verse osisID="Ezek.4.11"> יא  ומים במשורה תשתה ששית ההין  מעת עד עת תשתה </verse>
        <verse osisID="Ezek.4.12"> יב  ועגת שערים תאכלנה והיא בגללי צאת האדם--תעגנה לעיניהם  {ס} </verse>
        <verse osisID="Ezek.4.13"> יג  ויאמר יהוה ככה יאכלו בני ישראל את לחמם טמא בגוים אשר אדיחם שם </verse>
        <verse osisID="Ezek.4.14"> יד  ואמר אהה אדני יהוה הנה נפשי לא מטמאה ונבלה וטרפה לא אכלתי מנעורי ועד עתה ולא בא בפי בשר פגול  {ס} </verse>
        <verse osisID="Ezek.4.15"> טו  ויאמר אלי--ראה נתתי לך את צפועי (צפיעי) הבקר תחת גללי האדם ועשית את לחמך עליהם  {ס} </verse>
        <verse osisID="Ezek.4.16"> טז  ויאמר אלי בן אדם הנני שבר מטה לחם בירושלם ואכלו לחם במשקל ובדאגה ומים במשורה ובשממון ישתו </verse>
        <verse osisID="Ezek.4.17"> יז  למען יחסרו לחם ומים ונשמו איש ואחיו ונמקו בעונם  {פ} </verse>
      </chapter>
      <chapter osisID="Ezek.5">
        <verse osisID="Ezek.5.1"> א  ואתה בן אדם קח לך חרב חדה תער הגלבים תקחנה לך והעברת על ראשך ועל זקנך ולקחת לך מאזני משקל וחלקתם </verse>
        <verse osisID="Ezek.5.2"> ב  שלשית באור תבעיר בתוך העיר כמלאת ימי המצור ולקחת את השלשית תכה בחרב סביבותיה והשלשית תזרה לרוח וחרב אריק אחריהם </verse>
        <verse osisID="Ezek.5.3"> ג  ולקחת משם מעט במספר וצרת אותם בכנפיך </verse>
        <verse osisID="Ezek.5.4"> ד  ומהם עוד תקח והשלכת אותם אל תוך האש ושרפת אתם באש  ממנו תצא אש אל כל בית ישראל  {פ} </verse>
        <verse osisID="Ezek.5.5"> ה  כה אמר אדני יהוה זאת ירושלם בתוך הגוים שמתיה וסביבותיה ארצות </verse>
        <verse osisID="Ezek.5.6"> ו  ותמר את משפטי לרשעה מן הגוים ואת חקותי מן הארצות אשר סביבותיה  כי במשפטי מאסו וחקותי לא הלכו בהם  {ס} </verse>
        <verse osisID="Ezek.5.7"> ז  לכן כה אמר אדני יהוה יען המנכם מן הגוים אשר סביבותיכם בחקותי לא הלכתם ואת משפטי לא עשיתם וכמשפטי הגוים אשר סביבותיכם לא עשיתם </verse>
        <verse osisID="Ezek.5.8"> ח  לכן כה אמר אדני יהוה הנני עליך גם אני ועשיתי בתוכך משפטים לעיני הגוים </verse>
        <verse osisID="Ezek.5.9"> ט  ועשיתי בך את אשר לא עשיתי ואת אשר לא אעשה כמהו עוד--יען כל תועבתיך  {פ} </verse>
        <verse osisID="Ezek.5.10"> י  לכן אבות יאכלו בנים בתוכך ובנים יאכלו אבותם ועשיתי בך שפטים וזריתי את כל שאריתך לכל רוח  {ס} </verse>
        <verse osisID="Ezek.5.11"> יא  לכן חי אני נאם אדני יהוה אם לא יען את מקדשי טמאת בכל שקוציך ובכל תועבתיך וגם אני אגרע ולא תחוס עיני וגם אני לא אחמול </verse>
        <verse osisID="Ezek.5.12"> יב  שלשתיך בדבר ימותו וברעב יכלו בתוכך והשלשית בחרב יפלו סביבותיך והשלישית לכל רוח אזרה וחרב אריק אחריהם </verse>
        <verse osisID="Ezek.5.13"> יג  וכלה אפי והנחותי חמתי בם--והנחמתי וידעו כי אני יהוה דברתי בקנאתי בכלותי חמתי בם </verse>
        <verse osisID="Ezek.5.14"> יד  ואתנך לחרבה ולחרפה בגוים אשר סביבותיך לעיני כל עובר </verse>
        <verse osisID="Ezek.5.15"> טו  והיתה חרפה וגדופה מוסר ומשמה לגוים אשר סביבותיך  בעשותי בך שפטים באף ובחמה ובתכחות חמה--אני יהוה דברתי </verse>
        <verse osisID="Ezek.5.16"> טז  בשלחי את חצי הרעב הרעים בהם אשר היו למשחית אשר אשלח אותם לשחתכם--ורעב אסף עליכם ושברתי לכם מטה לחם </verse>
        <verse osisID="Ezek.5.17"> יז  ושלחתי עליכם רעב וחיה רעה ושכלך ודבר ודם יעבר בך וחרב אביא עליך אני יהוה דברתי  {פ} </verse>
      </chapter>
      <chapter osisID="Ezek.6">
        <verse osisID="Ezek.6.1"> א  ויהי דבר יהוה אלי לאמר </verse>
        <verse osisID="Ezek.6.2"> ב  בן אדם שים פניך אל הרי ישראל והנבא אליהם </verse>
        <verse osisID="Ezek.6.3"> ג  ואמרת--הרי ישראל שמעו דבר אדני יהוה  כה אמר אדני יהוה להרים ולגבעות לאפיקים ולגיאות (ולגיאיות) הנני אני מביא עליכם חרב ואבדתי במותיכם </verse>
        <verse osisID="Ezek.6.4"> ד  ונשמו מזבחותיכם ונשברו חמניכם והפלתי חלליכם לפני גלוליכם </verse>
        <verse osisID="Ezek.6.5"> ה  ונתתי את פגרי בני ישראל לפני גלוליהם וזריתי את עצמותיכם סביבות מזבחותיכם </verse>
        <verse osisID="Ezek.6.6"> ו  בכל מושבותיכם הערים תחרבנה והבמות תישמנה--למען יחרבו ויאשמו מזבחותיכם ונשברו ונשבתו גלוליכם ונגדעו חמניכם ונמחו מעשיכם </verse>
        <verse osisID="Ezek.6.7"> ז  ונפל חלל בתוככם וידעתם כי אני יהוה </verse>
        <verse osisID="Ezek.6.8"> ח  והותרתי בהיות לכם פליטי חרב--בגוים  בהזרותיכם בארצות </verse>
        <verse osisID="Ezek.6.9"> ט  וזכרו פליטיכם אותי בגוים אשר נשבו שם אשר נשברתי את לבם הזונה אשר סר מעלי ואת עיניהם הזנות אחרי גלוליהם ונקטו בפניהם אל הרעות אשר עשו לכל תועבתיהם </verse>
        <verse osisID="Ezek.6.10"> י  וידעו כי אני יהוה לא אל חנם דברתי לעשות להם הרעה הזאת  {פ} </verse>
        <verse osisID="Ezek.6.11"> יא  כה אמר אדני יהוה הכה בכפך ורקע ברגלך ואמר אח אל כל תועבות רעות בית ישראל  אשר בחרב ברעב ובדבר--יפלו </verse>
        <verse osisID="Ezek.6.12"> יב  הרחוק בדבר ימות והקרוב בחרב יפול והנשאר והנצור ברעב ימות וכליתי חמתי בם </verse>
        <verse osisID="Ezek.6.13"> יג  וידעתם כי אני יהוה בהיות חלליהם בתוך גלוליהם סביבות מזבחותיהם אל כל גבעה רמה בכל ראשי ההרים ותחת כל עץ רענן ותחת כל אלה עבתה מקום אשר נתנו שם ריח ניחח לכל גלוליהם </verse>
        <verse osisID="Ezek.6.14"> יד  ונטיתי את ידי עליהם ונתתי את הארץ שממה ומשמה ממדבר דבלתה בכל מושבותיהם וידעו כי אני יהוה  {פ} </verse>
      </chapter>
      <chapter osisID="Ezek.7">
        <verse osisID="Ezek.7.1"> א  ויהי דבר יהוה אלי לאמר </verse>
        <verse osisID="Ezek.7.2"> ב  ואתה בן אדם כה אמר אדני יהוה לאדמת ישראל--קץ  בא הקץ על ארבעת (ארבע) כנפות הארץ </verse>
        <verse osisID="Ezek.7.3"> ג  עתה הקץ עליך ושלחתי אפי בך ושפטתיך כדרכיך ונתתי עליך את כל תועבותיך </verse>
        <verse osisID="Ezek.7.4"> ד  ולא תחוס עיני עליך ולא אחמול  כי דרכיך עליך אתן ותועבותיך בתוכך תהיין וידעתם כי אני יהוה  {פ} </verse>
        <verse osisID="Ezek.7.5"> ה  כה אמר אדני יהוה  רעה אחת רעה הנה באה </verse>
        <verse osisID="Ezek.7.6"> ו  קץ בא בא הקץ הקיץ אליך הנה באה </verse>
        <verse osisID="Ezek.7.7"> ז  באה הצפירה אליך יושב הארץ בא העת קרוב היום מהומה--ולא הד הרים </verse>
        <verse osisID="Ezek.7.8"> ח  עתה מקרוב אשפוך חמתי עליך וכליתי אפי בך ושפטתיך כדרכיך ונתתי עליך את כל תועבותיך </verse>
        <verse osisID="Ezek.7.9"> ט  ולא תחוס עיני ולא אחמול  כדרכיך עליך אתן ותועבותיך בתוכך תהיין וידעתם כי אני יהוה מכה </verse>
        <verse osisID="Ezek.7.10"> י  הנה היום הנה באה  יצאה הצפרה--צץ המטה פרח הזדון </verse>
        <verse osisID="Ezek.7.11"> יא  החמס קם למטה רשע לא מהם ולא מהמונם ולא מהמהם--ולא נה בהם </verse>
        <verse osisID="Ezek.7.12"> יב  בא העת הגיע היום--הקונה אל ישמח והמכר אל יתאבל  כי חרון אל כל המונה </verse>
        <verse osisID="Ezek.7.13"> יג  כי המכר אל הממכר לא ישוב ועוד בחיים חיתם  כי חזון אל כל המונה לא ישוב ואיש בעונו חיתו לא יתחזקו </verse>
        <verse osisID="Ezek.7.14"> יד  תקעו בתקוע והכין הכל ואין הלך למלחמה  כי חרוני אל כל המונה </verse>
        <verse osisID="Ezek.7.15"> טו  החרב בחוץ והדבר והרעב מבית  אשר בשדה בחרב ימות ואשר בעיר רעב ודבר יאכלנו </verse>
        <verse osisID="Ezek.7.16"> טז  ופלטו פליטיהם והיו אל ההרים כיוני הגאיות כלם המות--איש בעונו </verse>
        <verse osisID="Ezek.7.17"> יז  כל הידים תרפינה וכל ברכים תלכנה מים </verse>
        <verse osisID="Ezek.7.18"> יח  וחגרו שקים וכסתה אותם פלצות ואל כל פנים בושה ובכל ראשיהם קרחה </verse>
        <verse osisID="Ezek.7.19"> יט  כספם בחוצות ישליכו וזהבם לנדה יהיה--כספם וזהבם לא יוכל להצילם ביום עברת יהוה נפשם לא ישבעו ומעיהם לא ימלאו  כי מכשול עונם היה </verse>
        <verse osisID="Ezek.7.20"> כ  וצבי עדיו לגאון שמהו וצלמי תועבתם שקוציהם עשו בו על כן נתתיו להם לנדה </verse>
        <verse osisID="Ezek.7.21"> כא  ונתתיו ביד הזרים לבז ולרשעי הארץ לשלל וחללוה (וחללוהו) </verse>
        <verse osisID="Ezek.7.22"> כב  והסבותי פני מהם וחללו את צפוני ובאו בה פריצים וחללוה  {פ} </verse>
        <verse osisID="Ezek.7.23"> כג  עשה הרתוק  כי הארץ מלאה משפט דמים והעיר מלאה חמס </verse>
        <verse osisID="Ezek.7.24"> כד  והבאתי רעי גוים וירשו את בתיהם והשבתי גאון עזים ונחלו מקדשיהם </verse>
        <verse osisID="Ezek.7.25"> כה  קפדה בא ובקשו שלום ואין </verse>
        <verse osisID="Ezek.7.26"> כו  הוה על הוה תבוא ושמעה אל שמועה תהיה ובקשו חזון מנביא--ותורה תאבד מכהן ועצה מזקנים </verse>
        <verse osisID="Ezek.7.27"> כז  המלך יתאבל ונשיא ילבש שממה וידי עם הארץ תבהלנה מדרכם אעשה אתם ובמשפטיהם אשפטם וידעו כי אני יהוה  {פ} </verse>
      </chapter>
      <chapter osisID="Ezek.8">
        <verse osisID="Ezek.8.1"> א  ויהי בשנה הששית בששי בחמשה לחדש אני יושב בביתי וזקני יהודה יושבים לפני ותפל עלי שם יד אדני יהוה </verse>
        <verse osisID="Ezek.8.2"> ב  ואראה והנה דמות כמראה אש--ממראה מתניו ולמטה אש וממתניו ולמעלה כמראה זהר כעין החשמלה </verse>
        <verse osisID="Ezek.8.3"> ג  וישלח תבנית יד ויקחני בציצת ראשי ותשא אתי רוח בין הארץ ובין השמים ותבא אתי ירושלמה במראות אלהים אל פתח שער הפנימית הפונה צפונה אשר שם מושב סמל הקנאה המקנה </verse>
        <verse osisID="Ezek.8.4"> ד  והנה שם--כבוד אלהי ישראל  כמראה אשר ראיתי בבקעה </verse>
        <verse osisID="Ezek.8.5"> ה  ויאמר אלי--בן אדם שא נא עיניך דרך צפונה ואשא עיני דרך צפונה והנה מצפון לשער המזבח סמל הקנאה הזה בבאה </verse>
        <verse osisID="Ezek.8.6"> ו  ויאמר אלי--בן אדם הראה אתה מהם (מה הם) עשים תועבות גדלות אשר בית ישראל עשים פה לרחקה מעל מקדשי ועוד תשוב תראה תועבות גדלות  {פ} </verse>
        <verse osisID="Ezek.8.7"> ז  ויבא אתי אל פתח החצר ואראה והנה חר אחד בקיר </verse>
        <verse osisID="Ezek.8.8"> ח  ויאמר אלי בן אדם חתר נא בקיר ואחתר בקיר והנה פתח אחד  {ס} </verse>
        <verse osisID="Ezek.8.9"> ט  ויאמר אלי  בא וראה את התועבות הרעות אשר הם עשים פה </verse>
        <verse osisID="Ezek.8.10"> י  ואבוא ואראה והנה כל תבנית רמש ובהמה שקץ וכל גלולי בית ישראל--מחקה על הקיר סביב סביב </verse>
        <verse osisID="Ezek.8.11"> יא  ושבעים איש מזקני בית ישראל ויאזניהו בן שפן עמד בתוכם עמדים לפניהם ואיש מקטרתו בידו ועתר ענן הקטרת עלה </verse>
        <verse osisID="Ezek.8.12"> יב  ויאמר אלי הראית בן אדם אשר זקני בית ישראל עשים בחשך איש בחדרי משכיתו  כי אמרים אין יהוה ראה אתנו--עזב יהוה את הארץ </verse>
        <verse osisID="Ezek.8.13"> יג  ויאמר אלי  עוד תשוב תראה תועבות גדלות אשר המה עשים </verse>
        <verse osisID="Ezek.8.14"> יד  ויבא אתי אל פתח שער בית יהוה אשר אל הצפונה והנה שם הנשים ישבות מבכות את התמוז  {ס} </verse>
        <verse osisID="Ezek.8.15"> טו  ויאמר אלי הראית בן אדם עוד תשוב תראה תועבות גדלות מאלה </verse>
        <verse osisID="Ezek.8.16"> טז  ויבא אתי אל חצר בית יהוה הפנימית והנה פתח היכל יהוה בין האולם ובין המזבח כעשרים וחמשה איש אחריהם אל היכל יהוה ופניהם קדמה והמה משתחויתם קדמה לשמש </verse>
        <verse osisID="Ezek.8.17"> יז  ויאמר אלי הראית בן אדם--הנקל לבית יהודה מעשות את התועבות אשר עשו פה  כי מלאו את הארץ חמס וישבו להכעיסני והנם שלחים את הזמורה אל אפם </verse>
        <verse osisID="Ezek.8.18"> יח  וגם אני אעשה בחמה לא תחוס עיני ולא אחמל וקראו באזני קול גדול ולא אשמע אותם </verse>
      </chapter>
      <chapter osisID="Ezek.9">
        <verse osisID="Ezek.9.1"> א  ויקרא באזני קול גדול לאמר קרבו פקדות העיר ואיש כלי משחתו בידו </verse>
        <verse osisID="Ezek.9.2"> ב  והנה ששה אנשים באים מדרך שער העליון אשר מפנה צפונה ואיש כלי מפצו בידו ואיש אחד בתוכם לבש בדים וקסת הספר במתניו ויבאו ויעמדו אצל מזבח הנחשת </verse>
        <verse osisID="Ezek.9.3"> ג  וכבוד אלהי ישראל נעלה מעל הכרוב אשר היה עליו אל מפתן הבית ויקרא אל האיש הלבש הבדים אשר קסת הספר במתניו  {פ} </verse>
        <verse osisID="Ezek.9.4"> ד  ויאמר יהוה אלו עבר בתוך העיר בתוך ירושלם והתוית תו על מצחות האנשים הנאנחים והנאנקים על כל התועבות הנעשות בתוכה </verse>
        <verse osisID="Ezek.9.5"> ה  ולאלה אמר באזני עברו בעיר אחריו והכו  על (אל) תחס עיניכם (עינכם) ואל תחמלו </verse>
        <verse osisID="Ezek.9.6"> ו  זקן בחור ובתולה וטף ונשים תהרגו למשחית ועל כל איש אשר עליו התו אל תגשו וממקדשי תחלו ויחלו באנשים הזקנים אשר לפני הבית </verse>
        <verse osisID="Ezek.9.7"> ז  ויאמר אליהם טמאו את הבית ומלאו את החצרות חללים--צאו ויצאו והכו בעיר </verse>
        <verse osisID="Ezek.9.8"> ח  ויהי כהכותם ונאשאר אני ואפלה על פני ואזעק ואמר אהה אדני יהוה המשחית אתה את כל שארית ישראל בשפכך את חמתך על ירושלם </verse>
        <verse osisID="Ezek.9.9"> ט  ויאמר אלי עון בית ישראל ויהודה גדול במאד מאד ותמלא הארץ דמים והעיר מלאה מטה  כי אמרו עזב יהוה את הארץ ואין יהוה ראה </verse>
        <verse osisID="Ezek.9.10"> י  וגם אני--לא תחוס עיני ולא אחמל דרכם בראשם נתתי </verse>
        <verse osisID="Ezek.9.11"> יא  והנה האיש לבש הבדים אשר הקסת במתניו משיב דבר לאמר  עשיתי כאשר (ככל אשר) צויתני  {פ} </verse>
      </chapter>
      <chapter osisID="Ezek.10">
        <verse osisID="Ezek.10.1"> א  ואראה והנה אל הרקיע אשר על ראש הכרבים כאבן ספיר כמראה דמות כסא--נראה עליהם </verse>
        <verse osisID="Ezek.10.2"> ב  ויאמר אל האיש לבש הבדים ויאמר בא אל בינות לגלגל אל תחת לכרוב ומלא חפניך גחלי אש מבינות לכרבים וזרק על העיר ויבא לעיני </verse>
        <verse osisID="Ezek.10.3"> ג  והכרבים עמדים מימין לבית--בבאו האיש והענן מלא את החצר הפנימית </verse>
        <verse osisID="Ezek.10.4"> ד  וירם כבוד יהוה מעל הכרוב על מפתן הבית וימלא הבית את הענן והחצר מלאה את נגה כבוד יהוה </verse>
        <verse osisID="Ezek.10.5"> ה  וקול כנפי הכרובים--נשמע עד החצר החיצנה  כקול אל שדי בדברו </verse>
        <verse osisID="Ezek.10.6"> ו  ויהי בצותו את האיש לבש הבדים לאמר קח אש מבינות לגלגל מבינות לכרובים ויבא ויעמד אצל האופן </verse>
        <verse osisID="Ezek.10.7"> ז  וישלח הכרוב את ידו מבינות לכרובים אל האש אשר בינות הכרבים וישא ויתן אל חפני לבש הבדים ויקח ויצא </verse>
        <verse osisID="Ezek.10.8"> ח  וירא לכרבים--תבנית יד אדם תחת כנפיהם </verse>
        <verse osisID="Ezek.10.9"> ט  ואראה והנה ארבעה אופנים אצל הכרובים--אופן אחד אצל הכרוב אחד ואופן אחד אצל הכרוב אחד ומראה האופנים כעין אבן תרשיש </verse>
        <verse osisID="Ezek.10.10"> י  ומראיהם--דמות אחד לארבעתם  כאשר יהיה האופן בתוך האופן </verse>
        <verse osisID="Ezek.10.11"> יא  בלכתם אל ארבעת רבעיהם ילכו--לא יסבו בלכתם  כי המקום אשר יפנה הראש אחריו ילכו--לא יסבו בלכתם </verse>
        <verse osisID="Ezek.10.12"> יב  וכל בשרם וגבהם וידיהם וכנפיהם--והאופנים מלאים עינים סביב לארבעתם אופניהם </verse>
        <verse osisID="Ezek.10.13"> יג  לאופנים--להם קורא הגלגל באזני </verse>
        <verse osisID="Ezek.10.14"> יד  וארבעה פנים לאחד  פני האחד פני הכרוב ופני השני פני אדם והשלישי פני אריה והרביעי פני נשר </verse>
        <verse osisID="Ezek.10.15"> טו  וירמו הכרובים--היא החיה אשר ראיתי בנהר כבר </verse>
        <verse osisID="Ezek.10.16"> טז  ובלכת הכרובים ילכו האופנים אצלם ובשאת הכרובים את כנפיהם לרום מעל הארץ לא יסבו האופנים גם הם מאצלם </verse>
        <verse osisID="Ezek.10.17"> יז  בעמדם יעמדו וברומם ירומו אותם  כי רוח החיה בהם </verse>
        <verse osisID="Ezek.10.18"> יח  ויצא כבוד יהוה מעל מפתן הבית ויעמד על הכרובים </verse>
        <verse osisID="Ezek.10.19"> יט  וישאו הכרובים את כנפיהם וירומו מן הארץ לעיני בצאתם והאופנים לעמתם ויעמד פתח שער בית יהוה הקדמוני וכבוד אלהי ישראל עליהם מלמעלה </verse>
        <verse osisID="Ezek.10.20"> כ  היא החיה אשר ראיתי תחת אלהי ישראל--בנהר כבר ואדע כי כרובים המה </verse>
        <verse osisID="Ezek.10.21"> כא  ארבעה ארבעה פנים לאחד וארבע כנפים לאחד ודמות ידי אדם תחת כנפיהם </verse>
        <verse osisID="Ezek.10.22"> כב  ודמות פניהם--המה הפנים אשר ראיתי על נהר כבר מראיהם ואותם איש אל עבר פניו ילכו </verse>
      </chapter>
      <chapter osisID="Ezek.11">
        <verse osisID="Ezek.11.1"> א  ותשא אתי רוח ותבא אתי אל שער בית יהוה הקדמוני הפונה קדימה והנה בפתח השער עשרים וחמשה איש ואראה בתוכם את יאזניה בן עזר ואת פלטיהו בן בניהו--שרי העם  {פ} </verse>
        <verse osisID="Ezek.11.2"> ב  ויאמר אלי  בן אדם--אלה האנשים החשבים און והיעצים עצת רע בעיר הזאת </verse>
        <verse osisID="Ezek.11.3"> ג  האמרים לא בקרוב בנות בתים היא הסיר ואנחנו הבשר  {ס} </verse>
        <verse osisID="Ezek.11.4"> ד  לכן הנבא עליהם  הנבא בן אדם </verse>
        <verse osisID="Ezek.11.5"> ה  ותפל עלי רוח יהוה ויאמר אלי אמר כה אמר יהוה כן אמרתם בית ישראל ומעלות רוחכם אני ידעתיה </verse>
        <verse osisID="Ezek.11.6"> ו  הרביתם חלליכם בעיר הזאת ומלאתם חוצתיה חלל  {פ} </verse>
        <verse osisID="Ezek.11.7"> ז  לכן כה אמר אדני יהוה חלליכם אשר שמתם בתוכה המה הבשר והיא הסיר ואתכם הוציא מתוכה </verse>
        <verse osisID="Ezek.11.8"> ח  חרב יראתם וחרב אביא עליכם נאם אדני יהוה </verse>
        <verse osisID="Ezek.11.9"> ט  והוצאתי אתכם מתוכה ונתתי אתכם ביד זרים ועשיתי בכם שפטים </verse>
        <verse osisID="Ezek.11.10"> י  בחרב תפלו על גבול ישראל אשפוט אתכם וידעתם כי אני יהוה </verse>
        <verse osisID="Ezek.11.11"> יא  היא לא תהיה לכם לסיר ואתם תהיו בתוכה לבשר אל גבול ישראל אשפט אתכם </verse>
        <verse osisID="Ezek.11.12"> יב  וידעתם כי אני יהוה אשר בחקי לא הלכתם ומשפטי לא עשיתם וכמשפטי הגוים אשר סביבותיכם עשיתם </verse>
        <verse osisID="Ezek.11.13"> יג  ויהי כהנבאי ופלטיהו בן בניה מת ואפל על פני ואזעק קול גדול ואמר אהה אדני יהוה--כלה אתה עשה את שארית ישראל  {פ} </verse>
        <verse osisID="Ezek.11.14"> יד  ויהי דבר יהוה אלי לאמר </verse>
        <verse osisID="Ezek.11.15"> טו  בן אדם אחיך אחיך אנשי גאלתך וכל בית ישראל כלה  אשר אמרו להם ישבי ירושלם רחקו מעל יהוה--לנו היא נתנה הארץ למורשה  {ס} </verse>
        <verse osisID="Ezek.11.16"> טז  לכן אמר כה אמר אדני יהוה כי הרחקתים בגוים וכי הפיצותים בארצות ואהי להם למקדש מעט בארצות אשר באו שם  {ס} </verse>
        <verse osisID="Ezek.11.17"> יז  לכן אמר כה אמר אדני יהוה וקבצתי אתכם מן העמים ואספתי אתכם מן הארצות אשר נפצותם בהם ונתתי לכם את אדמת ישראל </verse>
        <verse osisID="Ezek.11.18"> יח  ובאו שמה והסירו את כל שקוציה ואת כל תועבותיה--ממנה </verse>
        <verse osisID="Ezek.11.19"> יט  ונתתי להם לב אחד ורוח חדשה אתן בקרבכם והסרתי לב האבן מבשרם ונתתי להם לב בשר </verse>
        <verse osisID="Ezek.11.20"> כ  למען בחקתי ילכו ואת משפטי ישמרו ועשו אתם והיו לי לעם--ואני אהיה להם לאלהים </verse>
        <verse osisID="Ezek.11.21"> כא  ואל לב שקוציהם ותועבותיהם לבם הלך--דרכם בראשם נתתי נאם אדני יהוה </verse>
        <verse osisID="Ezek.11.22"> כב  וישאו הכרובים את כנפיהם והאופנים לעמתם וכבוד אלהי ישראל עליהם מלמעלה </verse>
        <verse osisID="Ezek.11.23"> כג  ויעל כבוד יהוה מעל תוך העיר ויעמד על ההר אשר מקדם לעיר </verse>
        <verse osisID="Ezek.11.24"> כד  ורוח נשאתני ותבאני כשדימה אל הגולה במראה ברוח אלהים ויעל מעלי המראה אשר ראיתי </verse>
        <verse osisID="Ezek.11.25"> כה  ואדבר אל הגולה את כל דברי יהוה אשר הראני  {פ} </verse>
      </chapter>
      <chapter osisID="Ezek.12">
        <verse osisID="Ezek.12.1"> א  ויהי דבר יהוה אלי לאמר </verse>
        <verse osisID="Ezek.12.2"> ב  בן אדם בתוך בית המרי אתה ישב  אשר עינים להם לראות ולא ראו אזנים להם לשמע ולא שמעו--כי בית מרי הם </verse>
        <verse osisID="Ezek.12.3"> ג  ואתה בן אדם עשה לך כלי גולה וגלה יומם לעיניהם וגלית ממקומך אל מקום אחר לעיניהם--אולי יראו כי בית מרי המה </verse>
        <verse osisID="Ezek.12.4"> ד  והוצאת כליך ככלי גולה יומם--לעיניהם ואתה תצא בערב לעיניהם כמוצאי גולה </verse>
        <verse osisID="Ezek.12.5"> ה  לעיניהם חתר לך בקיר והוצאת בו </verse>
        <verse osisID="Ezek.12.6"> ו  לעיניהם על כתף תשא בעלטה תוציא--פניך תכסה ולא תראה את הארץ  כי מופת נתתיך לבית ישראל </verse>
        <verse osisID="Ezek.12.7"> ז  ואעש כן כאשר צויתי כלי הוצאתי ככלי גולה יומם ובערב חתרתי לי בקיר ביד בעלטה הוצאתי על כתף נשאתי לעיניהם  {פ} </verse>
        <verse osisID="Ezek.12.8"> ח  ויהי דבר יהוה אלי בבקר לאמר </verse>
        <verse osisID="Ezek.12.9"> ט  בן אדם הלא אמרו אליך בית ישראל בית המרי  מה אתה עשה </verse>
        <verse osisID="Ezek.12.10"> י  אמר אליהם כה אמר אדני יהוה  הנשיא המשא הזה בירושלם וכל בית ישראל אשר המה בתוכם </verse>
        <verse osisID="Ezek.12.11"> יא  אמר אני מופתכם  כאשר עשיתי כן יעשה להם--בגולה בשבי ילכו </verse>
        <verse osisID="Ezek.12.12"> יב  והנשיא אשר בתוכם אל כתף ישא בעלטה ויצא--בקיר יחתרו להוציא בו פניו יכסה--יען אשר לא יראה לעין הוא את הארץ </verse>
        <verse osisID="Ezek.12.13"> יג  ופרשתי את רשתי עליו ונתפש במצודתי והבאתי אתו בבלה ארץ כשדים ואותה לא יראה ושם ימות </verse>
        <verse osisID="Ezek.12.14"> יד  וכל אשר סביבתיו עזרה וכל אגפיו אזרה לכל רוח וחרב אריק אחריהם </verse>
        <verse osisID="Ezek.12.15"> טו  וידעו כי אני יהוה בהפיצי אותם בגוים וזריתי אותם בארצות </verse>
        <verse osisID="Ezek.12.16"> טז  והותרתי מהם אנשי מספר מחרב מרעב ומדבר--למען יספרו את כל תועבותיהם בגוים אשר באו שם וידעו כי אני יהוה  {פ} </verse>
        <verse osisID="Ezek.12.17"> יז  ויהי דבר יהוה אלי לאמר </verse>
        <verse osisID="Ezek.12.18"> יח  בן אדם לחמך ברעש תאכל ומימיך ברגזה ובדאגה תשתה </verse>
        <verse osisID="Ezek.12.19"> יט  ואמרת אל עם הארץ כה אמר אדני יהוה ליושבי ירושלם אל אדמת ישראל לחמם בדאגה יאכלו ומימיהם בשממון ישתו--למען תשם ארצה ממלאה מחמס כל הישבים בה </verse>
        <verse osisID="Ezek.12.20"> כ  והערים הנושבות תחרבנה והארץ שממה תהיה וידעתם כי אני יהוה  {פ} </verse>
        <verse osisID="Ezek.12.21"> כא  ויהי דבר יהוה אלי לאמר </verse>
        <verse osisID="Ezek.12.22"> כב  בן אדם מה המשל הזה לכם על אדמת ישראל לאמר  יארכו הימים ואבד כל חזון </verse>
        <verse osisID="Ezek.12.23"> כג  לכן אמר אליהם כה אמר אדני יהוה השבתי את המשל הזה ולא ימשלו אתו עוד בישראל  כי אם דבר אליהם קרבו הימים ודבר כל חזון </verse>
        <verse osisID="Ezek.12.24"> כד  כי לא יהיה עוד כל חזון שוא--ומקסם חלק  בתוך בית ישראל </verse>
        <verse osisID="Ezek.12.25"> כה  כי אני יהוה אדבר את אשר אדבר דבר ויעשה--לא תמשך עוד  כי בימיכם בית המרי אדבר דבר ועשיתיו נאם אדני יהוה  {פ} </verse>
        <verse osisID="Ezek.12.26"> כו  ויהי דבר יהוה אלי לאמר </verse>
        <verse osisID="Ezek.12.27"> כז  בן אדם הנה בית ישראל אמרים החזון אשר הוא חזה לימים רבים ולעתים רחוקות הוא נבא </verse>
        <verse osisID="Ezek.12.28"> כח  לכן אמר אליהם כה אמר אדני יהוה לא תמשך עוד כל דברי--אשר אדבר דבר ויעשה נאם אדני יהוה  {פ} </verse>
      </chapter>
      <chapter osisID="Ezek.13">
        <verse osisID="Ezek.13.1"> א  ויהי דבר יהוה אלי לאמר </verse>
        <verse osisID="Ezek.13.2"> ב  בן אדם הנבא אל נביאי ישראל הנבאים ואמרת לנביאי מלבם שמעו דבר יהוה </verse>
        <verse osisID="Ezek.13.3"> ג  כה אמר אדני יהוה הוי על הנביאים הנבלים אשר הלכים אחר רוחם ולבלתי ראו </verse>
        <verse osisID="Ezek.13.4"> ד  כשעלים בחרבות--נביאיך ישראל היו </verse>
        <verse osisID="Ezek.13.5"> ה  לא עליתם בפרצות ותגדרו גדר על בית ישראל לעמד במלחמה ביום יהוה </verse>
        <verse osisID="Ezek.13.6"> ו  חזו שוא וקסם כזב--האמרים נאם יהוה ויהוה לא שלחם ויחלו לקים דבר </verse>
        <verse osisID="Ezek.13.7"> ז  הלוא מחזה שוא חזיתם ומקסם כזב אמרתם ואמרים נאם יהוה ואני לא דברתי  {ס} </verse>
        <verse osisID="Ezek.13.8"> ח  לכן כה אמר אדני יהוה יען דברכם שוא וחזיתם כזב--לכן הנני אליכם נאם אדני יהוה </verse>
        <verse osisID="Ezek.13.9"> ט  והיתה ידי אל הנביאים החזים שוא והקסמים כזב בסוד עמי לא יהיו ובכתב בית ישראל לא יכתבו ואל אדמת ישראל לא יבאו וידעתם כי אני אדני יהוה </verse>
        <verse osisID="Ezek.13.10"> י  יען וביען הטעו את עמי לאמר שלום--ואין שלום והוא בנה חיץ והנם טחים אתו תפל </verse>
        <verse osisID="Ezek.13.11"> יא  אמר אל טחי תפל ויפל היה גשם שוטף ואתנה אבני אלגביש תפלנה ורוח סערות תבקע </verse>
        <verse osisID="Ezek.13.12"> יב  והנה נפל הקיר  הלוא יאמר אליכם איה הטיח אשר טחתם  {ס} </verse>
        <verse osisID="Ezek.13.13"> יג  לכן כה אמר אדני יהוה ובקעתי רוח סערות בחמתי וגשם שטף באפי יהיה ואבני אלגביש בחמה לכלה </verse>
        <verse osisID="Ezek.13.14"> יד  והרסתי את הקיר אשר טחתם תפל והגעתיהו אל הארץ--ונגלה יסדו ונפלה וכליתם בתוכה וידעתם כי אני יהוה </verse>
        <verse osisID="Ezek.13.15"> טו  וכליתי את חמתי בקיר ובטחים אתו תפל ואמר לכם אין הקיר ואין הטחים אתו </verse>
        <verse osisID="Ezek.13.16"> טז  נביאי ישראל הנבאים אל ירושלם והחזים לה חזון שלם ואין שלם נאם אדני יהוה  {פ} </verse>
        <verse osisID="Ezek.13.17"> יז  ואתה בן אדם שים פניך אל בנות עמך המתנבאות מלבהן והנבא עליהן </verse>
        <verse osisID="Ezek.13.18"> יח  ואמרת כה אמר אדני יהוה הוי למתפרות כסתות על כל אצילי ידי ועשות המספחות על ראש כל קומה--לצודד נפשות הנפשות תצודדנה לעמי ונפשות לכנה תחיינה </verse>
        <verse osisID="Ezek.13.19"> יט  ותחללנה אתי אל עמי בשעלי שערים ובפתותי לחם להמית נפשות אשר לא תמותנה ולחיות נפשות אשר לא תחיינה  בכזבכם--לעמי שמעי כזב  {ס} </verse>
        <verse osisID="Ezek.13.20"> כ  לכן כה אמר אדני יהוה הנני אל כסתותיכנה אשר אתנה מצדדות שם את הנפשות לפרחות וקרעתי אתם מעל זרועתיכם ושלחתי את הנפשות אשר אתם מצדדות את נפשים לפרחת </verse>
        <verse osisID="Ezek.13.21"> כא  וקרעתי את מספחתיכם והצלתי את עמי מידכן ולא יהיו עוד בידכן למצודה וידעתן כי אני יהוה </verse>
        <verse osisID="Ezek.13.22"> כב  יען הכאות לב צדיק שקר ואני לא הכאבתיו ולחזק ידי רשע לבלתי שוב מדרכו הרע להחיתו </verse>
        <verse osisID="Ezek.13.23"> כג  לכן שוא לא תחזינה וקסם לא תקסמנה עוד והצלתי את עמי מידכן וידעתן כי אני יהוה </verse>
      </chapter>
      <chapter osisID="Ezek.14">
        <verse osisID="Ezek.14.1"> א  ויבוא אלי אנשים מזקני ישראל וישבו לפני  {פ} </verse>
        <verse osisID="Ezek.14.2"> ב  ויהי דבר יהוה אלי לאמר </verse>
        <verse osisID="Ezek.14.3"> ג  בן אדם האנשים האלה העלו גלוליהם על לבם ומכשול עונם נתנו נכח פניהם  האדרש אדרש להם  {ס} </verse>
        <verse osisID="Ezek.14.4"> ד  לכן דבר אותם ואמרת אליהם כה אמר אדני יהוה איש איש מבית ישראל אשר יעלה את גלוליו אל לבו ומכשול עונו ישים נכח פניו ובא אל הנביא  אני יהוה נעניתי לו בה (בא)--ברב גלוליו </verse>
        <verse osisID="Ezek.14.5"> ה  למען תפש את בית ישראל בלבם אשר נזרו מעלי בגלוליהם כלם  {ס} </verse>
        <verse osisID="Ezek.14.6"> ו  לכן אמר אל בית ישראל כה אמר אדני יהוה שובו והשיבו מעל גלוליכם ומעל כל תועבתיכם השיבו פניכם </verse>
        <verse osisID="Ezek.14.7"> ז  כי איש איש מבית ישראל ומהגר אשר יגור בישראל וינזר מאחרי ויעל גלוליו אל לבו ומכשול עונו ישים נכח פניו ובא אל הנביא לדרש לו בי--אני יהוה נענה לו בי </verse>
        <verse osisID="Ezek.14.8"> ח  ונתתי פני באיש ההוא והשמתיהו לאות ולמשלים והכרתיו מתוך עמי וידעתם כי אני יהוה  {ס} </verse>
        <verse osisID="Ezek.14.9"> ט  והנביא כי יפתה ודבר דבר--אני יהוה פתיתי את הנביא ההוא ונטיתי את ידי עליו והשמדתיו מתוך עמי ישראל </verse>
        <verse osisID="Ezek.14.10"> י  ונשאו עונם  כעון הדרש--כעון הנביא יהיה </verse>
        <verse osisID="Ezek.14.11"> יא  למען לא יתעו עוד בית ישראל מאחרי ולא יטמאו עוד בכל פשעיהם והיו לי לעם ואני אהיה להם לאלהים--נאם אדני יהוה  {פ} </verse>
        <verse osisID="Ezek.14.12"> יב  ויהי דבר יהוה אלי לאמר </verse>
        <verse osisID="Ezek.14.13"> יג  בן אדם ארץ כי תחטא לי למעל מעל ונטיתי ידי עליה ושברתי לה מטה לחם והשלחתי בה רעב והכרתי ממנה אדם ובהמה </verse>
        <verse osisID="Ezek.14.14"> יד  והיו שלשת האנשים האלה בתוכה--נח דנאל (דניאל) ואיוב  המה בצדקתם ינצלו נפשם נאם אדני יהוה </verse>
        <verse osisID="Ezek.14.15"> טו  לו חיה רעה אעביר בארץ ושכלתה והיתה שממה מבלי עובר מפני החיה </verse>
        <verse osisID="Ezek.14.16"> טז  שלשת האנשים האלה בתוכה--חי אני נאם אדני יהוה אם בנים ואם בנות יצילו  המה לבדם ינצלו והארץ תהיה שממה </verse>
        <verse osisID="Ezek.14.17"> יז  או חרב אביא על הארץ ההיא ואמרתי חרב תעבר בארץ והכרתי ממנה אדם ובהמה </verse>
        <verse osisID="Ezek.14.18"> יח  ושלשת האנשים האלה בתוכה--חי אני נאם אדני יהוה לא יצילו בנים ובנות  כי הם לבדם ינצלו </verse>
        <verse osisID="Ezek.14.19"> יט  או דבר אשלח אל הארץ ההיא ושפכתי חמתי עליה בדם להכרית ממנה אדם ובהמה </verse>
        <verse osisID="Ezek.14.20"> כ  ונח דנאל (דניאל) ואיוב בתוכה--חי אני נאם אדני יהוה אם בן אם בת יצילו  המה בצדקתם יצילו נפשם  {פ} </verse>
        <verse osisID="Ezek.14.21"> כא  כי כה אמר אדני יהוה אף כי ארבעת שפטי הרעים חרב ורעב וחיה רעה ודבר שלחתי אל ירושלם--להכרית ממנה אדם ובהמה </verse>
        <verse osisID="Ezek.14.22"> כב  והנה נותרה בה פלטה המוצאים בנים ובנות--הנם יוצאים אליכם וראיתם את דרכם ואת עלילותם ונחמתם על הרעה אשר הבאתי על ירושלם--את כל אשר הבאתי עליה </verse>
        <verse osisID="Ezek.14.23"> כג  ונחמו אתכם כי תראו את דרכם ואת עלילותם וידעתם כי לא חנם עשיתי את כל אשר עשיתי בה--נאם אדני יהוה  {פ} </verse>
      </chapter>
      <chapter osisID="Ezek.15">
        <verse osisID="Ezek.15.1"> א  ויהי דבר יהוה אלי לאמר </verse>
        <verse osisID="Ezek.15.2"> ב  בן אדם מה יהיה עץ הגפן מכל עץ--הזמורה אשר היה בעצי היער </verse>
        <verse osisID="Ezek.15.3"> ג  היקח ממנו עץ לעשות למלאכה אם יקחו ממנו יתד לתלות עליו כל כלי </verse>
        <verse osisID="Ezek.15.4"> ד  הנה לאש נתן לאכלה  את שני קצותיו אכלה האש ותוכו נחר--היצלח למלאכה </verse>
        <verse osisID="Ezek.15.5"> ה  הנה בהיותו תמים לא יעשה למלאכה  אף כי אש אכלתהו ויחר ונעשה עוד למלאכה  {ס} </verse>
        <verse osisID="Ezek.15.6"> ו  לכן כה אמר אדני יהוה כאשר עץ הגפן בעץ היער אשר נתתיו לאש לאכלה--כן נתתי את ישבי ירושלם </verse>
        <verse osisID="Ezek.15.7"> ז  ונתתי את פני בהם--מהאש יצאו והאש תאכלם וידעתם כי אני יהוה בשומי את פני בהם </verse>
        <verse osisID="Ezek.15.8"> ח  ונתתי את הארץ שממה--יען מעלו מעל נאם אדני יהוה  {פ} </verse>
      </chapter>
      <chapter osisID="Ezek.16">
        <verse osisID="Ezek.16.1"> א  ויהי דבר יהוה אלי לאמר </verse>
        <verse osisID="Ezek.16.2"> ב  בן אדם הודע את ירושלם את תועבתיה </verse>
        <verse osisID="Ezek.16.3"> ג  ואמרת כה אמר אדני יהוה לירושלם מכרתיך ומלדתיך מארץ הכנעני אביך האמרי ואמך חתית </verse>
        <verse osisID="Ezek.16.4"> ד  ומולדותיך ביום הולדת אותך לא כרת שרך ובמים לא רחצת למשעי והמלח לא המלחת והחתל לא חתלת </verse>
        <verse osisID="Ezek.16.5"> ה  לא חסה עליך עין לעשות לך אחת מאלה--לחמלה עליך ותשלכי אל פני השדה בגעל נפשך ביום הלדת אתך </verse>
        <verse osisID="Ezek.16.6"> ו  ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי </verse>
        <verse osisID="Ezek.16.7"> ז  רבבה כצמח השדה נתתיך ותרבי ותגדלי ותבאי בעדי עדיים  שדים נכנו ושערך צמח ואת ערם ועריה </verse>
        <verse osisID="Ezek.16.8"> ח  ואעבר עליך ואראך והנה עתך עת דדים ואפרש כנפי עליך ואכסה ערותך ואשבע לך ואבוא בברית אתך נאם אדני יהוה--ותהיי לי </verse>
        <verse osisID="Ezek.16.9"> ט  וארחצך במים ואשטף דמיך מעליך ואסכך בשמן </verse>
        <verse osisID="Ezek.16.10"> י  ואלבישך רקמה ואנעלך תחש ואחבשך בשש ואכסך משי </verse>
        <verse osisID="Ezek.16.11"> יא  ואעדך עדי ואתנה צמידים על ידיך ורביד על גרונך </verse>
        <verse osisID="Ezek.16.12"> יב  ואתן נזם על אפך ועגילים על אזניך ועטרת תפארת בראשך </verse>
        <verse osisID="Ezek.16.13"> יג  ותעדי זהב וכסף ומלבושך ששי (שש) ומשי ורקמה סלת ודבש ושמן אכלתי (אכלת) ותיפי במאד מאד ותצלחי למלוכה </verse>
        <verse osisID="Ezek.16.14"> יד  ויצא לך שם בגוים ביפיך  כי כליל הוא בהדרי אשר שמתי עליך--נאם אדני יהוה </verse>
        <verse osisID="Ezek.16.15"> טו  ותבטחי ביפיך ותזני על שמך ותשפכי את תזנותיך על כל עובר לו יהי </verse>
        <verse osisID="Ezek.16.16"> טז  ותקחי מבגדיך ותעשי לך במות טלאות ותזני עליהם  לא באות ולא יהיה </verse>
        <verse osisID="Ezek.16.17"> יז  ותקחי כלי תפארתך מזהבי ומכספי אשר נתתי לך ותעשי לך צלמי זכר ותזני בם </verse>
        <verse osisID="Ezek.16.18"> יח  ותקחי את בגדי רקמתך ותכסים ושמני וקטרתי נתתי (נתת) לפניהם </verse>
        <verse osisID="Ezek.16.19"> יט  ולחמי אשר נתתי לך סלת ושמן ודבש האכלתיך ונתתיהו לפניהם לריח ניחח ויהי  נאם אדני יהוה </verse>
        <verse osisID="Ezek.16.20"> כ  ותקחי את בניך ואת בנותיך אשר ילדת לי ותזבחים להם לאכול--המעט מתזנותך (מתזנותיך) </verse>
        <verse osisID="Ezek.16.21"> כא  ותשחטי את בני ותתנים בהעביר אותם להם </verse>
        <verse osisID="Ezek.16.22"> כב  ואת כל תועבתיך ותזנתיך לא זכרתי (זכרת) את ימי נעוריך--בהיותך עירם ועריה מתבוססת בדמך היית </verse>
        <verse osisID="Ezek.16.23"> כג  ויהי אחרי כל רעתך  אוי אוי לך נאם אדני יהוה </verse>
        <verse osisID="Ezek.16.24"> כד  ותבני לך גב ותעשי לך רמה בכל רחוב </verse>
        <verse osisID="Ezek.16.25"> כה  אל כל ראש דרך בנית רמתך ותתעבי את יפיך ותפשקי את רגליך לכל עובר ותרבי את תזנותך (תזנותיך) </verse>
        <verse osisID="Ezek.16.26"> כו  ותזני אל בני מצרים שכניך גדלי בשר ותרבי את תזנתך להכעיסני </verse>
        <verse osisID="Ezek.16.27"> כז  והנה נטיתי ידי עליך ואגרע חקך ואתנך בנפש שנאותיך בנות פלשתים--הנכלמות מדרכך זמה </verse>
        <verse osisID="Ezek.16.28"> כח  ותזני אל בני אשור מבלתי שבעתך ותזנים וגם לא שבעת </verse>
        <verse osisID="Ezek.16.29"> כט  ותרבי את תזנותך אל ארץ כנען כשדימה וגם בזאת לא שבעת </verse>
        <verse osisID="Ezek.16.30"> ל  מה אמלה לבתך נאם אדני יהוה--בעשותך את כל אלה מעשה אשה זונה שלטת </verse>
        <verse osisID="Ezek.16.31"> לא  בבנותיך גבך בראש כל דרך ורמתך עשיתי (עשית) בכל רחוב ולא הייתי (היית) כזונה לקלס אתנן </verse>
        <verse osisID="Ezek.16.32"> לב  האשה המנאפת--תחת אישה תקח את זרים </verse>
        <verse osisID="Ezek.16.33"> לג  לכל זנות יתנו נדה ואת נתת את נדניך לכל מאהביך ותשחדי אותם לבוא אליך מסביב בתזנותיך </verse>
        <verse osisID="Ezek.16.34"> לד  ויהי בך הפך מן הנשים בתזנותיך ואחריך לא זונה ובתתך אתנן ואתנן לא נתן לך--ותהי להפך </verse>
        <verse osisID="Ezek.16.35"> לה  לכן זונה שמעי דבר יהוה  {פ} </verse>
        <verse osisID="Ezek.16.36"> לו  כה אמר אדני יהוה יען השפך נחשתך ותגלה ערותך בתזנותיך על מאהביך ועל כל גלולי תועבותיך וכדמי בניך אשר נתת להם </verse>
        <verse osisID="Ezek.16.37"> לז  לכן הנני מקבץ את כל מאהביך אשר ערבת עליהם ואת כל אשר אהבת על כל אשר שנאת וקבצתי אתם עליך מסביב וגליתי ערותך אלהם וראו את כל ערותך </verse>
        <verse osisID="Ezek.16.38"> לח  ושפטתיך משפטי נאפות ושפכת דם ונתתיך דם חמה וקנאה </verse>
        <verse osisID="Ezek.16.39"> לט  ונתתי אתך בידם והרסו גבך ונתצו רמתיך והפשיטו אותך בגדיך ולקחו כלי תפארתך והניחוך עירם ועריה </verse>
        <verse osisID="Ezek.16.40"> מ  והעלו עליך קהל ורגמו אותך באבן ובתקוך בחרבותם </verse>
        <verse osisID="Ezek.16.41"> מא  ושרפו בתיך באש ועשו בך שפטים לעיני נשים רבות והשבתיך מזונה וגם אתנן לא תתני עוד </verse>
        <verse osisID="Ezek.16.42"> מב  והנחתי חמתי בך וסרה קנאתי ממך ושקטתי ולא אכעס עוד </verse>
        <verse osisID="Ezek.16.43"> מג  יען אשר לא זכרתי (זכרת) את ימי נעוריך ותרגזי לי בכל אלה וגם אני הא דרכך בראש נתתי נאם אדני יהוה ולא עשיתי (עשית) את הזמה על כל תועבתיך </verse>
        <verse osisID="Ezek.16.44"> מד  הנה כל המשל עליך ימשל לאמר  כאמה בתה </verse>
        <verse osisID="Ezek.16.45"> מה  בת אמך את געלת אישה ובניה ואחות אחותך את אשר געלו אנשיהן ובניהן--אמכן חתית ואביכן אמרי </verse>
        <verse osisID="Ezek.16.46"> מו  ואחותך הגדולה שמרון היא ובנותיה היושבת על שמאולך ואחותך הקטנה ממך היושבת מימינך--סדם ובנותיה </verse>
        <verse osisID="Ezek.16.47"> מז  ולא בדרכיהן הלכת וכתועבותיהן עשיתי (עשית)  כמעט קט ותשחתי מהן בכל דרכיך </verse>
        <verse osisID="Ezek.16.48"> מח  חי אני נאם אדני יהוה אם עשתה סדם אחותך היא ובנותיה--כאשר עשית את ובנותיך </verse>
        <verse osisID="Ezek.16.49"> מט  הנה זה היה עון סדם אחותך  גאון שבעת לחם ושלות השקט היה לה ולבנותיה ויד עני ואביון לא החזיקה </verse>
        <verse osisID="Ezek.16.50"> נ  ותגבהינה ותעשינה תועבה לפני ואסיר אתהן כאשר ראיתי  {ס} </verse>
        <verse osisID="Ezek.16.51"> נא  ושמרון כחצי חטאתיך לא חטאה ותרבי את תועבותיך מהנה ותצדקי את אחותך (אחותיך) בכל תועבתיך אשר עשיתי (עשית) </verse>
        <verse osisID="Ezek.16.52"> נב  גם את שאי כלמתך אשר פללת לאחותך בחטאתיך אשר התעבת מהן תצדקנה ממך וגם את בושי ושאי כלמתך בצדקתך אחיותך </verse>
        <verse osisID="Ezek.16.53"> נג  ושבתי את שביתהן--את שבית (שבות) סדם ובנותיה ואת שבית (שבות) שמרון ובנותיה ושבית (ושבות) שביתיך בתוכהנה </verse>
        <verse osisID="Ezek.16.54"> נד  למען תשאי כלמתך ונכלמת מכל אשר עשית--בנחמך אתן </verse>
        <verse osisID="Ezek.16.55"> נה  ואחותיך סדם ובנותיה תשבן לקדמתן ושמרון ובנותיה תשבן לקדמתן ואת ובנותיך תשבינה לקדמתכן </verse>
        <verse osisID="Ezek.16.56"> נו  ולוא היתה סדם אחותך לשמועה בפיך ביום גאוניך </verse>
        <verse osisID="Ezek.16.57"> נז  בטרם תגלה רעתך כמו עת חרפת בנות ארם וכל סביבותיה בנות פלשתים השאטות אותך מסביב </verse>
        <verse osisID="Ezek.16.58"> נח  את זמתך ואת תועבותיך את נשאתים--נאם יהוה  {ס} </verse>
        <verse osisID="Ezek.16.59"> נט  כי כה אמר אדני יהוה ועשית (ועשיתי) אותך כאשר עשית--אשר בזית אלה להפר ברית </verse>
        <verse osisID="Ezek.16.60"> ס  וזכרתי אני את בריתי אותך בימי נעוריך והקימותי לך ברית עולם </verse>
        <verse osisID="Ezek.16.61"> סא  וזכרת את דרכיך ונכלמת בקחתך את אחותיך הגדלות ממך אל הקטנות ממך ונתתי אתהן לך לבנות ולא מבריתך </verse>
        <verse osisID="Ezek.16.62"> סב  והקימתי אני את בריתי אתך וידעת כי אני יהוה </verse>
        <verse osisID="Ezek.16.63"> סג  למען תזכרי ובשת ולא יהיה לך עוד פתחון פה מפני כלמתך--בכפרי לך לכל אשר עשית נאם אדני יהוה  {פ} </verse>
      </chapter>
      <chapter osisID="Ezek.17">
        <verse osisID="Ezek.17.1"> א  ויהי דבר יהוה אלי לאמר </verse>
        <verse osisID="Ezek.17.2"> ב  בן אדם חוד חידה ומשל משל אל בית ישראל </verse>
        <verse osisID="Ezek.17.3"> ג  ואמרת כה אמר אדני יהוה הנשר הגדול גדול הכנפים ארך האבר מלא הנוצה אשר לו הרקמה--בא אל הלבנון ויקח את צמרת הארז </verse>
        <verse osisID="Ezek.17.4"> ד  את ראש יניקותיו קטף ויביאהו אל ארץ כנען בעיר רכלים שמו </verse>
        <verse osisID="Ezek.17.5"> ה  ויקח מזרע הארץ ויתנהו בשדה זרע קח על מים רבים צפצפה שמו </verse>
        <verse osisID="Ezek.17.6"> ו  ויצמח ויהי לגפן סרחת שפלת קומה לפנות דליותיו אליו ושרשיו תחתיו יהיו ותהי לגפן--ותעש בדים ותשלח פראות </verse>
        <verse osisID="Ezek.17.7"> ז  ויהי נשר אחד גדול גדול כנפים ורב נוצה והנה הגפן הזאת כפנה שרשיה עליו ודליותיו שלחה לו להשקות אותה מערגות מטעה </verse>
        <verse osisID="Ezek.17.8"> ח  אל שדה טוב אל מים רבים היא שתולה--לעשות ענף ולשאת פרי להיות לגפן אדרת </verse>
        <verse osisID="Ezek.17.9"> ט  אמר כה אמר אדני יהוה--תצלח הלוא את שרשיה ינתק ואת פריה יקוסס ויבש כל טרפי צמחה תיבש ולא בזרע גדולה ובעם רב למשאות אותה משרשיה </verse>
        <verse osisID="Ezek.17.10"> י  והנה שתולה התצלח הלא כגעת בה רוח הקדים תיבש יבש על ערגת צמחה תיבש  {פ} </verse>
        <verse osisID="Ezek.17.11"> יא  ויהי דבר יהוה אלי לאמר </verse>
        <verse osisID="Ezek.17.12"> יב  אמר נא לבית המרי הלא ידעתם מה אלה אמר הנה בא מלך בבל ירושלם ויקח את מלכה ואת שריה ויבא אותם אליו בבלה </verse>
        <verse osisID="Ezek.17.13"> יג  ויקח מזרע המלוכה ויכרת אתו ברית ויבא אתו באלה ואת אילי הארץ לקח </verse>
        <verse osisID="Ezek.17.14"> יד  להיות ממלכה שפלה לבלתי התנשא לשמר את בריתו לעמדה </verse>
        <verse osisID="Ezek.17.15"> טו  וימרד בו לשלח מלאכיו מצרים לתת לו סוסים ועם רב היצלח הימלט העשה אלה והפר ברית ונמלט </verse>
        <verse osisID="Ezek.17.16"> טז  חי אני נאם אדני יהוה אם לא במקום המלך הממליך אתו אשר בזה את אלתו ואשר הפר את בריתו--אתו בתוך בבל ימות </verse>
        <verse osisID="Ezek.17.17"> יז  ולא בחיל גדול ובקהל רב יעשה אותו פרעה במלחמה בשפך סללה ובבנות דיק--להכרית נפשות רבות </verse>
        <verse osisID="Ezek.17.18"> יח  ובזה אלה להפר ברית והנה נתן ידו וכל אלה עשה לא ימלט  {ס} </verse>
        <verse osisID="Ezek.17.19"> יט  לכן כה אמר אדני יהוה חי אני אם לא אלתי אשר בזה ובריתי אשר הפיר--ונתתיו בראשו </verse>
        <verse osisID="Ezek.17.20"> כ  ופרשתי עליו רשתי ונתפש במצודתי והביאותיהו בבלה ונשפטתי אתו שם מעלו אשר מעל בי </verse>
        <verse osisID="Ezek.17.21"> כא  ואת כל מברחו בכל אגפיו בחרב יפלו והנשארים לכל רוח יפרשו וידעתם כי אני יהוה דברתי  {פ} </verse>
        <verse osisID="Ezek.17.22"> כב  כה אמר אדני יהוה ולקחתי אני מצמרת הארז הרמה ונתתי מראש ינקותיו רך אקטף ושתלתי אני על הר גבה ותלול </verse>
        <verse osisID="Ezek.17.23"> כג  בהר מרום ישראל אשתלנו ונשא ענף ועשה פרי והיה לארז אדיר ושכנו תחתיו כל צפור כל כנף--בצל דליותיו תשכנה </verse>
        <verse osisID="Ezek.17.24"> כד  וידעו כל עצי השדה כי אני יהוה השפלתי עץ גבה הגבהתי עץ שפל הובשתי עץ לח והפרחתי עץ יבש  אני יהוה דברתי ועשיתי  {פ} </verse>
      </chapter>
      <chapter osisID="Ezek.18">
        <verse osisID="Ezek.18.1"> א  ויהי דבר יהוה אלי לאמר </verse>
        <verse osisID="Ezek.18.2"> ב  מה לכם אתם משלים את המשל הזה על אדמת ישראל לאמר  אבות יאכלו בסר ושני הבנים תקהינה </verse>
        <verse osisID="Ezek.18.3"> ג  חי אני נאם אדני יהוה  אם יהיה לכם עוד משל המשל הזה--בישראל </verse>
        <verse osisID="Ezek.18.4"> ד  הן כל הנפשות לי הנה כנפש האב וכנפש הבן לי הנה  הנפש החטאת היא תמות </verse>
        <verse osisID="Ezek.18.5"> ה  ואיש כי יהיה צדיק ועשה משפט וצדקה </verse>
        <verse osisID="Ezek.18.6"> ו  אל ההרים לא אכל ועיניו לא נשא אל גלולי בית ישראל ואת אשת רעהו לא טמא ואל אשה נדה לא יקרב </verse>
        <verse osisID="Ezek.18.7"> ז  ואיש לא יונה--חבלתו חוב ישיב גזלה לא יגזל לחמו לרעב יתן ועירם יכסה בגד </verse>
        <verse osisID="Ezek.18.8"> ח  בנשך לא יתן ותרבית לא יקח--מעול ישיב ידו משפט אמת יעשה בין איש לאיש </verse>
        <verse osisID="Ezek.18.9"> ט  בחקותי יהלך ומשפטי שמר לעשות אמת  צדיק הוא חיה יחיה נאם אדני יהוה </verse>
        <verse osisID="Ezek.18.10"> י  והוליד בן פריץ שפך דם ועשה אח מאחד מאלה </verse>
        <verse osisID="Ezek.18.11"> יא  והוא את כל אלה לא עשה--כי גם אל ההרים אכל ואת אשת רעהו טמא </verse>
        <verse osisID="Ezek.18.12"> יב  עני ואביון הונה--גזלות גזל חבל לא ישיב ואל הגלולים נשא עיניו תועבה עשה </verse>
        <verse osisID="Ezek.18.13"> יג  בנשך נתן ותרבית לקח וחי  לא יחיה את כל התועבות האלה עשה--מות יומת דמיו בו יהיה </verse>
        <verse osisID="Ezek.18.14"> יד  והנה הוליד בן וירא את כל חטאת אביו אשר עשה ויראה ולא יעשה כהן </verse>
        <verse osisID="Ezek.18.15"> טו  על ההרים לא אכל ועיניו לא נשא אל גלולי בית ישראל את אשת רעהו לא טמא </verse>
        <verse osisID="Ezek.18.16"> טז  ואיש לא הונה--חבל לא חבל וגזלה לא גזל לחמו לרעב נתן וערום כסה בגד </verse>
        <verse osisID="Ezek.18.17"> יז  מעני השיב ידו נשך ותרבית לא לקח--משפטי עשה בחקותי הלך  הוא לא ימות בעון אביו--חיה יחיה </verse>
        <verse osisID="Ezek.18.18"> יח  אביו כי עשק עשק גזל גזל אח ואשר לא טוב עשה בתוך עמיו והנה מת בעונו </verse>
        <verse osisID="Ezek.18.19"> יט  ואמרתם מדע לא נשא הבן בעון האב והבן משפט וצדקה עשה את כל חקותי שמר ויעשה אתם--חיה יחיה </verse>
        <verse osisID="Ezek.18.20"> כ  הנפש החטאת היא תמות  בן לא ישא בעון האב ואב לא ישא בעון הבן--צדקת הצדיק עליו תהיה ורשעת רשע (הרשע) עליו תהיה  {ס} </verse>
        <verse osisID="Ezek.18.21"> כא  והרשע כי ישוב מכל חטאתו אשר עשה ושמר את כל חקותי ועשה משפט וצדקה--חיה יחיה לא ימות </verse>
        <verse osisID="Ezek.18.22"> כב  כל פשעיו אשר עשה לא יזכרו לו  בצדקתו אשר עשה יחיה </verse>
        <verse osisID="Ezek.18.23"> כג  החפץ אחפץ מות רשע נאם אדני יהוה  הלוא בשובו מדרכיו וחיה  {ס} </verse>
        <verse osisID="Ezek.18.24"> כד  ובשוב צדיק מצדקתו ועשה עול ככל התועבות אשר עשה הרשע יעשה וחי--כל צדקתו אשר עשה לא תזכרנה במעלו אשר מעל ובחטאתו אשר חטא בם ימות </verse>
        <verse osisID="Ezek.18.25"> כה  ואמרתם לא יתכן דרך אדני  שמעו נא בית ישראל הדרכי לא יתכן הלא דרכיכם לא יתכנו </verse>
        <verse osisID="Ezek.18.26"> כו  בשוב צדיק מצדקתו ועשה עול ומת עליהם  בעולו אשר עשה ימות  {ס} </verse>
        <verse osisID="Ezek.18.27"> כז  ובשוב רשע מרשעתו אשר עשה ויעש משפט וצדקה--הוא את נפשו יחיה </verse>
        <verse osisID="Ezek.18.28"> כח  ויראה וישוב (וישב) מכל פשעיו אשר עשה--חיו יחיה לא ימות </verse>
        <verse osisID="Ezek.18.29"> כט  ואמרו בית ישראל לא יתכן דרך אדני  הדרכי לא יתכנו בית ישראל--הלא דרכיכם לא יתכן </verse>
        <verse osisID="Ezek.18.30"> ל  לכן איש כדרכיו אשפט אתכם בית ישראל--נאם אדני יהוה  שובו והשיבו מכל פשעיכם ולא יהיה לכם למכשול עון </verse>
        <verse osisID="Ezek.18.31"> לא  השליכו מעליכם את כל פשעיכם אשר פשעתם בם ועשו לכם לב חדש ורוח חדשה ולמה תמתו בית ישראל </verse>
        <verse osisID="Ezek.18.32"> לב  כי לא אחפץ במות המת נאם אדני יהוה  והשיבו וחיו  {פ} </verse>
      </chapter>
      <chapter osisID="Ezek.19">
        <verse osisID="Ezek.19.1"> א  ואתה שא קינה אל נשיאי ישראל </verse>
        <verse osisID="Ezek.19.2"> ב  ואמרת מה אמך לביא בין אריות רבצה בתוך כפרים רבתה גוריה </verse>
        <verse osisID="Ezek.19.3"> ג  ותעל אחד מגריה כפיר היה וילמד לטרף טרף אדם אכל </verse>
        <verse osisID="Ezek.19.4"> ד  וישמעו אליו גוים בשחתם נתפש ויבאהו בחחים אל ארץ מצרים </verse>
        <verse osisID="Ezek.19.5"> ה  ותרא כי נוחלה אבדה תקותה ותקח אחד מגריה כפיר שמתהו </verse>
        <verse osisID="Ezek.19.6"> ו  ויתהלך בתוך אריות כפיר היה וילמד לטרף טרף אדם אכל </verse>
        <verse osisID="Ezek.19.7"> ז  וידע אלמנותיו ועריהם החריב ותשם ארץ ומלאה מקול שאגתו </verse>
        <verse osisID="Ezek.19.8"> ח  ויתנו עליו גוים סביב ממדינות ויפרשו עליו רשתם בשחתם נתפש </verse>
        <verse osisID="Ezek.19.9"> ט  ויתנהו בסוגר בחחים ויבאהו אל מלך בבל יבאהו במצדות למען לא ישמע קולו עוד אל הרי ישראל  {פ} </verse>
        <verse osisID="Ezek.19.10"> י  אמך כגפן בדמך על מים שתולה פריה וענפה היתה ממים רבים </verse>
        <verse osisID="Ezek.19.11"> יא  ויהיו לה מטות עז אל שבטי משלים ותגבה קומתו על בין עבתים וירא בגבהו ברב דליתיו </verse>
        <verse osisID="Ezek.19.12"> יב  ותתש בחמה לארץ השלכה ורוח הקדים הוביש פריה התפרקו ויבשו מטה עזה אש אכלתהו </verse>
        <verse osisID="Ezek.19.13"> יג  ועתה שתולה במדבר בארץ ציה וצמא </verse>
        <verse osisID="Ezek.19.14"> יד  ותצא אש ממטה בדיה פריה אכלה ולא היה בה מטה עז שבט למשול  קינה היא ותהי לקינה  {פ} </verse>
      </chapter>
      <chapter osisID="Ezek.20">
        <verse osisID="Ezek.20.1"> א  ויהי בשנה השביעית בחמשי בעשור לחדש באו אנשים מזקני ישראל לדרש את יהוה וישבו לפני  {ס} </verse>
        <verse osisID="Ezek.20.2"> ב  ויהי דבר יהוה אלי לאמר </verse>
        <verse osisID="Ezek.20.3"> ג  בן אדם דבר את זקני ישראל ואמרת אלהם כה אמר אדני יהוה הלדרש אתי אתם באים  חי אני אם אדרש לכם נאם אדני יהוה </verse>
        <verse osisID="Ezek.20.4"> ד  התשפט אתם התשפוט בן אדם  את תועבת אבותם הודיעם </verse>
        <verse osisID="Ezek.20.5"> ה  ואמרת אליהם כה אמר אדני יהוה ביום בחרי בישראל ואשא ידי לזרע בית יעקב ואודע להם בארץ מצרים ואשא ידי להם לאמר אני יהוה אלהיכם </verse>
        <verse osisID="Ezek.20.6"> ו  ביום ההוא נשאתי ידי להם להוציאם מארץ מצרים  אל ארץ אשר תרתי להם זבת חלב ודבש--צבי היא לכל הארצות </verse>
        <verse osisID="Ezek.20.7"> ז  ואמר אלהם איש שקוצי עיניו השליכו ובגלולי מצרים אל תטמאו  אני יהוה אלהיכם </verse>
        <verse osisID="Ezek.20.8"> ח  וימרו בי ולא אבו לשמע אלי--איש את שקוצי עיניהם לא השליכו ואת גלולי מצרים לא עזבו ואמר לשפך חמתי עליהם לכלות אפי בהם בתוך ארץ מצרים </verse>
        <verse osisID="Ezek.20.9"> ט  ואעש למען שמי לבלתי החל לעיני הגוים אשר המה בתוכם--אשר נודעתי אליהם לעיניהם להוציאם מארץ מצרים </verse>
        <verse osisID="Ezek.20.10"> י  ואוציאם מארץ מצרים ואבאם אל המדבר </verse>
        <verse osisID="Ezek.20.11"> יא  ואתן להם את חקותי ואת משפטי הודעתי אותם  אשר יעשה אותם האדם וחי בהם </verse>
        <verse osisID="Ezek.20.12"> יב  וגם את שבתותי נתתי להם להיות לאות ביני וביניהם--לדעת כי אני יהוה מקדשם </verse>
        <verse osisID="Ezek.20.13"> יג  וימרו בי בית ישראל במדבר בחקותי לא הלכו ואת משפטי מאסו אשר יעשה אתם האדם וחי בהם ואת שבתתי חללו מאד ואמר לשפך חמתי עליהם במדבר--לכלותם </verse>
        <verse osisID="Ezek.20.14"> יד  ואעשה למען שמי לבלתי החל לעיני הגוים אשר הוצאתים לעיניהם </verse>
        <verse osisID="Ezek.20.15"> טו  וגם אני נשאתי ידי להם--במדבר  לבלתי הביא אותם אל הארץ אשר נתתי זבת חלב ודבש--צבי היא לכל הארצות </verse>
        <verse osisID="Ezek.20.16"> טז  יען במשפטי מאסו ואת חקותי לא הלכו בהם ואת שבתותי חללו  כי אחרי גלוליהם לבם הלך </verse>
        <verse osisID="Ezek.20.17"> יז  ותחס עיני עליהם משחתם ולא עשיתי אותם כלה במדבר </verse>
        <verse osisID="Ezek.20.18"> יח  ואמר אל בניהם במדבר בחוקי אבותיכם אל תלכו ואת משפטיהם אל תשמרו ובגלוליהם אל תטמאו </verse>
        <verse osisID="Ezek.20.19"> יט  אני יהוה אלהיכם בחקותי לכו ואת משפטי שמרו ועשו אותם </verse>
        <verse osisID="Ezek.20.20"> כ  ואת שבתותי קדשו והיו לאות ביני וביניכם--לדעת כי אני יהוה אלהיכם </verse>
        <verse osisID="Ezek.20.21"> כא  וימרו בי הבנים בחקותי לא הלכו ואת משפטי לא שמרו לעשות אותם אשר יעשה אותם האדם וחי בהם--את שבתותי חללו ואמר לשפך חמתי עליהם לכלות אפי בם--במדבר </verse>
        <verse osisID="Ezek.20.22"> כב  והשבתי את ידי ואעש למען שמי--לבלתי החל לעיני הגוים אשר הוצאתי אותם לעיניהם </verse>
        <verse osisID="Ezek.20.23"> כג  גם אני נשאתי את ידי להם--במדבר  להפיץ אתם בגוים ולזרות אותם בארצות </verse>
        <verse osisID="Ezek.20.24"> כד  יען משפטי לא עשו וחקותי מאסו ואת שבתותי חללו ואחרי גלולי אבותם היו עיניהם </verse>
        <verse osisID="Ezek.20.25"> כה  וגם אני נתתי להם חקים לא טובים ומשפטים--לא יחיו בהם </verse>
        <verse osisID="Ezek.20.26"> כו  ואטמא אותם במתנותם בהעביר כל פטר רחם  למען אשמם--למען אשר ידעו אשר אני יהוה  {ס} </verse>
        <verse osisID="Ezek.20.27"> כז  לכן דבר אל בית ישראל בן אדם ואמרת אליהם כה אמר אדני יהוה  עוד זאת גדפו אותי אבותיכם במעלם בי מעל </verse>
        <verse osisID="Ezek.20.28"> כח  ואביאם אל הארץ אשר נשאתי את ידי לתת אותה להם ויראו כל גבעה רמה וכל עץ עבת ויזבחו שם את זבחיהם ויתנו שם כעס קרבנם וישימו שם ריח ניחוחיהם ויסיכו שם את נסכיהם </verse>
        <verse osisID="Ezek.20.29"> כט  ואמר אלהם--מה הבמה אשר אתם הבאים שם ויקרא שמה במה עד היום הזה  {ס} </verse>
        <verse osisID="Ezek.20.30"> ל  לכן אמר אל בית ישראל כה אמר אדני יהוה הבדרך אבותיכם אתם נטמאים ואחרי שקוציהם אתם זנים </verse>
        <verse osisID="Ezek.20.31"> לא  ובשאת מתנתיכם בהעביר בניכם באש אתם נטמאים לכל גלוליכם עד היום  {ס}  ואני אדרש לכם בית ישראל  חי אני נאם אדני יהוה אם אדרש לכם </verse>
        <verse osisID="Ezek.20.32"> לב  והעלה על רוחכם--היו לא תהיה  אשר אתם אמרים נהיה כגוים כמשפחות הארצות--לשרת עץ ואבן </verse>
        <verse osisID="Ezek.20.33"> לג  חי אני נאם אדני יהוה  אם לא ביד חזקה ובזרוע נטויה ובחמה שפוכה--אמלוך עליכם </verse>
        <verse osisID="Ezek.20.34"> לד  והוצאתי אתכם מן העמים וקבצתי אתכם מן הארצות אשר נפוצתם בם--ביד חזקה ובזרוע נטויה ובחמה שפוכה </verse>
        <verse osisID="Ezek.20.35"> לה  והבאתי אתכם אל מדבר העמים ונשפטתי אתכם שם פנים אל פנים </verse>
        <verse osisID="Ezek.20.36"> לו  כאשר נשפטתי את אבותיכם במדבר ארץ מצרים--כן אשפט אתכם נאם אדני יהוה </verse>
        <verse osisID="Ezek.20.37"> לז  והעברתי אתכם תחת השבט והבאתי אתכם במסרת הברית </verse>
        <verse osisID="Ezek.20.38"> לח  וברותי מכם המרדים והפושעים בי--מארץ מגוריהם אוציא אותם ואל אדמת ישראל לא יבוא וידעתם כי אני יהוה </verse>
        <verse osisID="Ezek.20.39"> לט  ואתם בית ישראל כה אמר אדני יהוה איש גלוליו לכו עבדו ואחר אם אינכם שמעים אלי ואת שם קדשי לא תחללו עוד במתנותיכם ובגלוליכם </verse>
        <verse osisID="Ezek.20.40"> מ  כי בהר קדשי בהר מרום ישראל נאם אדני יהוה--שם יעבדני כל בית ישראל כלה בארץ  שם ארצם--ושם אדרוש את תרומתיכם ואת ראשית משאותיכם בכל קדשיכם </verse>
        <verse osisID="Ezek.20.41"> מא  בריח ניחח ארצה אתכם בהוציאי אתכם מן העמים וקבצתי אתכם מן הארצות אשר נפצתם בם ונקדשתי בכם לעיני הגוים </verse>
        <verse osisID="Ezek.20.42"> מב  וידעתם כי אני יהוה בהביאי אתכם אל אדמת ישראל--אל הארץ אשר נשאתי את ידי לתת אותה לאבותיכם </verse>
        <verse osisID="Ezek.20.43"> מג  וזכרתם שם את דרכיכם ואת כל עלילותיכם אשר נטמאתם בם ונקטתם בפניכם בכל רעותיכם אשר עשיתם </verse>
        <verse osisID="Ezek.20.44"> מד  וידעתם כי אני יהוה בעשותי אתכם למען שמי  לא כדרכיכם הרעים וכעלילותיכם הנשחתות בית ישראל--נאם אדני יהוה  {פ} </verse>
      </chapter>
      <chapter osisID="Ezek.21">
        <verse osisID="Ezek.21.1"> א  ויהי דבר יהוה אלי לאמר </verse>
        <verse osisID="Ezek.21.2"> ב  בן אדם שים פניך דרך תימנה והטף אל דרום והנבא אל יער השדה נגב </verse>
        <verse osisID="Ezek.21.3"> ג  ואמרת ליער הנגב שמע דבר יהוה  כה אמר אדני יהוה הנני מצית בך אש ואכלה בך כל עץ לח וכל עץ יבש לא תכבה להבת שלהבת ונצרבו בה כל פנים מנגב צפונה </verse>
        <verse osisID="Ezek.21.4"> ד  וראו כל בשר כי אני יהוה בערתיה  לא תכבה </verse>
        <verse osisID="Ezek.21.5"> ה  ואמר אהה אדני יהוה המה אמרים לי הלא ממשל משלים הוא  {פ} </verse>
        <verse osisID="Ezek.21.6"> ו  ויהי דבר יהוה אלי לאמר </verse>
        <verse osisID="Ezek.21.7"> ז  בן אדם שים פניך אל ירושלם והטף אל מקדשים והנבא אל אדמת ישראל </verse>
        <verse osisID="Ezek.21.8"> ח  ואמרת לאדמת ישראל כה אמר יהוה הנני אליך והוצאתי חרבי מתערה והכרתי ממך צדיק ורשע </verse>
        <verse osisID="Ezek.21.9"> ט  יען אשר הכרתי ממך צדיק ורשע לכן תצא חרבי מתערה אל כל בשר--מנגב צפון </verse>
        <verse osisID="Ezek.21.10"> י  וידעו כל בשר כי אני יהוה הוצאתי חרבי מתערה  לא תשוב עוד  {ס} </verse>
        <verse osisID="Ezek.21.11"> יא  ואתה בן אדם האנח בשברון מתנים ובמרירות תאנח לעיניהם </verse>
        <verse osisID="Ezek.21.12"> יב  והיה כי יאמרו אליך על מה אתה נאנח ואמרת אל שמועה כי באה ונמס כל לב ורפו כל ידים וכהתה כל רוח וכל ברכים תלכנה מים--הנה באה ונהיתה נאם אדני יהוה  {פ} </verse>
        <verse osisID="Ezek.21.13"> יג  ויהי דבר יהוה אלי לאמר </verse>
        <verse osisID="Ezek.21.14"> יד  בן אדם--הנבא ואמרת כה אמר אדני  אמר חרב חרב הוחדה וגם מרוטה </verse>
        <verse osisID="Ezek.21.15"> טו  למען טבח טבח הוחדה למען היה לה ברק מרטה או נשיש שבט בני מאסת כל עץ </verse>
        <verse osisID="Ezek.21.16"> טז  ויתן אתה למרטה לתפש בכף היא הוחדה חרב והיא מרטה לתת אותה ביד הורג </verse>
        <verse osisID="Ezek.21.17"> יז  זעק והילל בן אדם--כי היא היתה בעמי היא בכל נשיאי ישראל מגורי אל חרב היו את עמי לכן ספק אל ירך </verse>
        <verse osisID="Ezek.21.18"> יח  כי בחן--ומה אם גם שבט מאסת לא יהיה  נאם אדני יהוה  {פ} </verse>
        <verse osisID="Ezek.21.19"> יט  ואתה בן אדם--הנבא והך כף אל כף ותכפל חרב שלישתה חרב חללים--היא חרב חלל הגדול החדרת להם </verse>
        <verse osisID="Ezek.21.20"> כ  למען למוג לב והרבה המכשלים--על כל שעריהם נתתי אבחת חרב אח עשויה לברק מעטה לטבח </verse>
        <verse osisID="Ezek.21.21"> כא  התאחדי הימני השימי השמילי אנה פניך מעדות </verse>
        <verse osisID="Ezek.21.22"> כב  וגם אני אכה כפי אל כפי והניחתי חמתי  אני יהוה דברתי  {פ} </verse>
        <verse osisID="Ezek.21.23"> כג  ויהי דבר יהוה אלי לאמר </verse>
        <verse osisID="Ezek.21.24"> כד  ואתה בן אדם שים לך שנים דרכים לבוא חרב מלך בבל--מארץ אחד יצאו שניהם ויד ברא בראש דרך עיר ברא </verse>
        <verse osisID="Ezek.21.25"> כה  דרך תשים--לבוא חרב את רבת בני עמון ואת יהודה בירושלם בצורה </verse>
        <verse osisID="Ezek.21.26"> כו  כי עמד מלך בבל אל אם הדרך בראש שני הדרכים--לקסם קסם  קלקל בחצים שאל בתרפים ראה בכבד </verse>
        <verse osisID="Ezek.21.27"> כז  בימינו היה הקסם ירושלם לשום כרים לפתח פה ברצח להרים קול בתרועה--לשום כרים על שערים לשפך סללה לבנות דיק </verse>
        <verse osisID="Ezek.21.28"> כח  והיה להם כקסום (כקסם) שוא בעיניהם שבעי שבעות להם והוא מזכיר עון להתפש  {ס} </verse>
        <verse osisID="Ezek.21.29"> כט  לכן כה אמר אדני יהוה יען הזכרכם עונכם בהגלות פשעיכם להראות חטאותיכם בכל עלילותיכם--יען הזכרכם בכף תתפשו  {פ} </verse>
        <verse osisID="Ezek.21.30"> ל  ואתה חלל רשע נשיא ישראל אשר בא יומו בעת עון קץ  {ס} </verse>
        <verse osisID="Ezek.21.31"> לא  כה אמר אדני יהוה הסיר המצנפת והרים העטרה זאת לא זאת--השפלה הגבה והגבה השפיל </verse>
        <verse osisID="Ezek.21.32"> לב  עוה עוה עוה אשימנה גם זאת לא היה עד בא אשר לו המשפט ונתתיו  {פ}  [ (Ezekiel 21:33)  לג  ואתה בן אדם הנבא ואמרת כה אמר אדני יהוה אל בני עמון ואל חרפתם ואמרת חרב חרב פתוחה לטבח מרוטה להכיל למען ברק ] [ (Ezekiel 21:34)  לד  בחזות לך שוא בקסם לך כזב--לתת אותך אל צוארי חללי רשעים אשר בא יומם בעת עון קץ ] [ (Ezekiel 21:35)  לה  השב אל תערה במקום אשר נבראת בארץ מכרותיך אשפט אתך ] [ (Ezekiel 21:36)  לו  ושפכתי עליך זעמי באש עברתי אפיח עליך ונתתיך ביד אנשים בערים חרשי משחית ] [ (Ezekiel 21:37)  לז  לאש תהיה לאכלה דמך יהיה בתוך הארץ לא תזכרי כי אני יהוה דברתי  {פ}  ] </verse>
      </chapter>
      <chapter osisID="Ezek.22">
        <verse osisID="Ezek.22.1"> א  ויהי דבר יהוה אלי לאמר </verse>
        <verse osisID="Ezek.22.2"> ב  ואתה בן אדם התשפט התשפט את עיר הדמים והודעתה את כל תועבותיה </verse>
        <verse osisID="Ezek.22.3"> ג  ואמרת כה אמר אדני יהוה עיר שפכת דם בתוכה לבוא עתה ועשתה גלולים עליה לטמאה </verse>
        <verse osisID="Ezek.22.4"> ד  בדמך אשר שפכת אשמת ובגלוליך אשר עשית טמאת ותקריבי ימיך ותבוא עד שנותיך על כן נתתיך חרפה לגוים וקלסה לכל הארצות </verse>
        <verse osisID="Ezek.22.5"> ה  הקרבות והרחקות ממך יתקלסו בך--טמאת השם רבת המהומה </verse>
        <verse osisID="Ezek.22.6"> ו  הנה נשיאי ישראל איש לזרעו היו בך למען שפך דם </verse>
        <verse osisID="Ezek.22.7"> ז  אב ואם הקלו בך לגר עשו בעשק בתוכך יתום ואלמנה הונו בך </verse>
        <verse osisID="Ezek.22.8"> ח  קדשי בזית ואת שבתתי חללת </verse>
        <verse osisID="Ezek.22.9"> ט  אנשי רכיל היו בך למען שפך דם ואל ההרים אכלו בך זמה עשו בתוכך </verse>
        <verse osisID="Ezek.22.10"> י  ערות אב גלה בך טמאת הנדה ענו בך </verse>
        <verse osisID="Ezek.22.11"> יא  ואיש את אשת רעהו עשה תועבה ואיש את כלתו טמא בזמה ואיש את אחתו בת אביו ענה בך </verse>
        <verse osisID="Ezek.22.12"> יב  שחד לקחו בך למען שפך דם נשך ותרבית לקחת ותבצעי רעיך בעשק ואתי שכחת נאם אדני יהוה </verse>
        <verse osisID="Ezek.22.13"> יג  והנה הכיתי כפי אל בצעך אשר עשית ועל דמך אשר היו בתוכך </verse>
        <verse osisID="Ezek.22.14"> יד  היעמד לבך אם תחזקנה ידיך לימים אשר אני עשה אותך אני יהוה דברתי ועשיתי </verse>
        <verse osisID="Ezek.22.15"> טו  והפיצותי אותך בגוים וזריתיך בארצות והתמתי טמאתך ממך </verse>
        <verse osisID="Ezek.22.16"> טז  ונחלת בך לעיני גוים וידעת כי אני יהוה  {פ} </verse>
        <verse osisID="Ezek.22.17"> יז  ויהי דבר יהוה אלי לאמר </verse>
        <verse osisID="Ezek.22.18"> יח  בן אדם היו לי בית ישראל לסוג (לסיג)  כלם נחשת ובדיל וברזל ועופרת בתוך כור--סגים כסף היו  {ס} </verse>
        <verse osisID="Ezek.22.19"> יט  לכן כה אמר אדני יהוה יען היות כלכם לסגים לכן הנני קבץ אתכם אל תוך ירושלם </verse>
        <verse osisID="Ezek.22.20"> כ  קבצת כסף ונחשת וברזל ועופרת ובדיל אל תוך כור לפחת עליו אש להנתיך כן אקבץ באפי ובחמתי והנחתי והתכתי אתכם </verse>
        <verse osisID="Ezek.22.21"> כא  וכנסתי אתכם ונפחתי עליכם באש עברתי ונתכתם בתוכה </verse>
        <verse osisID="Ezek.22.22"> כב  כהתוך כסף בתוך כור כן תתכו בתוכה וידעתם כי אני יהוה שפכתי חמתי עליכם  {פ} </verse>
        <verse osisID="Ezek.22.23"> כג  ויהי דבר יהוה אלי לאמר </verse>
        <verse osisID="Ezek.22.24"> כד  בן אדם--אמר לה את ארץ לא מטהרה היא  לא גשמה ביום זעם </verse>
        <verse osisID="Ezek.22.25"> כה  קשר נביאיה בתוכה כארי שואג טרף טרף נפש אכלו חסן ויקר יקחו--אלמנותיה הרבו בתוכה </verse>
        <verse osisID="Ezek.22.26"> כו  כהניה חמסו תורתי ויחללו קדשי--בין קדש לחל לא הבדילו ובין הטמא לטהור לא הודיעו ומשבתותי העלימו עיניהם ואחל בתוכם </verse>
        <verse osisID="Ezek.22.27"> כז  שריה בקרבה כזאבים טרפי טרף--לשפך דם לאבד נפשות למען בצע בצע </verse>
        <verse osisID="Ezek.22.28"> כח  ונביאיה טחו להם תפל--חזים שוא וקסמים להם כזב אמרים כה אמר אדני יהוה ויהוה לא דבר </verse>
        <verse osisID="Ezek.22.29"> כט  עם הארץ עשקו עשק וגזלו גזל ועני ואביון הונו ואת הגר עשקו בלא משפט </verse>
        <verse osisID="Ezek.22.30"> ל  ואבקש מהם איש גדר גדר ועמד בפרץ לפני בעד הארץ--לבלתי שחתה ולא מצאתי </verse>
        <verse osisID="Ezek.22.31"> לא  ואשפך עליהם זעמי באש עברתי כליתים דרכם בראשם נתתי נאם אדני יהוה  {פ} </verse>
      </chapter>
      <chapter osisID="Ezek.23">
        <verse osisID="Ezek.23.1"> א  ויהי דבר יהוה אלי לאמר </verse>
        <verse osisID="Ezek.23.2"> ב  בן אדם--שתים נשים בנות אם אחת היו </verse>
        <verse osisID="Ezek.23.3"> ג  ותזנינה במצרים בנעוריהן זנו שמה מעכו שדיהן ושם עשו דדי בתוליהן </verse>
        <verse osisID="Ezek.23.4"> ד  ושמותן אהלה הגדולה ואהליבה אחותה ותהיינה לי ותלדנה בנים ובנות ושמותן--שמרון אהלה וירושלם אהליבה </verse>
        <verse osisID="Ezek.23.5"> ה  ותזן אהלה תחתי ותעגב על מאהביה אל אשור קרובים </verse>
        <verse osisID="Ezek.23.6"> ו  לבשי תכלת פחות וסגנים בחורי חמד כלם פרשים רכבי סוסים </verse>
        <verse osisID="Ezek.23.7"> ז  ותתן תזנותיה עליהם מבחר בני אשור כלם ובכל אשר עגבה בכל גלוליהם נטמאה </verse>
        <verse osisID="Ezek.23.8"> ח  ואת תזנותיה ממצרים לא עזבה--כי אותה שכבו בנעוריה והמה עשו דדי בתוליה וישפכו תזנותם עליה </verse>
        <verse osisID="Ezek.23.9"> ט  לכן נתתיה ביד מאהביה--ביד בני אשור אשר עגבה עליהם </verse>
        <verse osisID="Ezek.23.10"> י  המה גלו ערותה--בניה ובנותיה לקחו ואותה בחרב הרגו ותהי שם לנשים ושפוטים עשו בה  {ס} </verse>
        <verse osisID="Ezek.23.11"> יא  ותרא אחותה אהליבה ותשחת עגבתה ממנה ואת תזנותיה--מזנוני אחותה </verse>
        <verse osisID="Ezek.23.12"> יב  אל בני אשור עגבה פחות וסגנים קרבים לבשי מכלול פרשים רכבי סוסים--בחורי חמד כלם </verse>
        <verse osisID="Ezek.23.13"> יג  וארא כי נטמאה  דרך אחד לשתיהן </verse>
        <verse osisID="Ezek.23.14"> יד  ותוסף אל תזנותיה ותרא אנשי מחקה על הקיר צלמי כשדיים (כשדים) חקקים בששר </verse>
        <verse osisID="Ezek.23.15"> טו  חגורי אזור במתניהם סרוחי טבולים בראשיהם--מראה שלשים כלם  דמות בני בבל כשדים ארץ מולדתם </verse>
        <verse osisID="Ezek.23.16"> טז  ותעגב (ותעגבה) עליהם למראה עיניה ותשלח מלאכים אליהם כשדימה </verse>
        <verse osisID="Ezek.23.17"> יז  ויבאו אליה בני בבל למשכב דדים ויטמאו אותה בתזנותם ותטמא בם--ותקע נפשה מהם </verse>
        <verse osisID="Ezek.23.18"> יח  ותגל תזנותיה ותגל את ערותה ותקע נפשי מעליה כאשר נקעה נפשי מעל אחותה </verse>
        <verse osisID="Ezek.23.19"> יט  ותרבה את תזנותיה לזכר את ימי נעוריה אשר זנתה בארץ מצרים </verse>
        <verse osisID="Ezek.23.20"> כ  ותעגבה על פלגשיהם אשר בשר חמורים בשרם וזרמת סוסים זרמתם </verse>
        <verse osisID="Ezek.23.21"> כא  ותפקדי את זמת נעוריך בעשות ממצרים דדיך למען שדי נעוריך  {ס} </verse>
        <verse osisID="Ezek.23.22"> כב  לכן אהליבה כה אמר אדני יהוה הנני מעיר את מאהביך עליך את אשר נקעה נפשך מהם והבאתים עליך מסביב </verse>
        <verse osisID="Ezek.23.23"> כג  בני בבל וכל כשדים פקוד ושוע וקוע כל בני אשור אותם בחורי חמד פחות וסגנים כלם--שלשים וקרואים רכבי סוסים כלם </verse>
        <verse osisID="Ezek.23.24"> כד  ובאו עליך הצן רכב וגלגל ובקהל עמים--צנה ומגן וקובע ישימו עליך סביב ונתתי לפניהם משפט ושפטוך במשפטיהם </verse>
        <verse osisID="Ezek.23.25"> כה  ונתתי קנאתי בך ועשו אותך בחמה--אפך ואזניך יסירו ואחריתך בחרב תפול המה בניך ובנותיך יקחו ואחריתך תאכל באש </verse>
        <verse osisID="Ezek.23.26"> כו  והפשיטוך את בגדיך ולקחו כלי תפארתך </verse>
        <verse osisID="Ezek.23.27"> כז  והשבתי זמתך ממך ואת זנותך מארץ מצרים ולא תשאי עיניך אליהם ומצרים לא תזכרי עוד  {פ} </verse>
        <verse osisID="Ezek.23.28"> כח  כי כה אמר אדני יהוה הנני נתנך ביד אשר שנאת--ביד אשר נקעה נפשך מהם </verse>
        <verse osisID="Ezek.23.29"> כט  ועשו אותך בשנאה ולקחו כל יגיעך ועזבוך עירם ועריה ונגלה ערות זנוניך וזמתך ותזנותיך </verse>
        <verse osisID="Ezek.23.30"> ל  עשה אלה לך בזנותך אחרי גוים על אשר נטמאת בגלוליהם </verse>
        <verse osisID="Ezek.23.31"> לא  בדרך אחותך הלכת ונתתי כוסה בידך  {ס} </verse>
        <verse osisID="Ezek.23.32"> לב  כה אמר אדני יהוה כוס אחותך תשתי העמקה והרחבה תהיה לצחק וללעג מרבה להכיל </verse>
        <verse osisID="Ezek.23.33"> לג  שכרון ויגון תמלאי כוס שמה ושממה כוס אחותך שמרון </verse>
        <verse osisID="Ezek.23.34"> לד  ושתית אותה ומצית ואת חרשיה תגרמי--ושדיך תנתקי  כי אני דברתי נאם אדני יהוה  {ס} </verse>
        <verse osisID="Ezek.23.35"> לה  לכן כה אמר אדני יהוה יען שכחת אותי ותשליכי אותי אחרי גוך וגם את שאי זמתך ואת תזנותיך  {ס} </verse>
        <verse osisID="Ezek.23.36"> לו  ויאמר יהוה אלי בן אדם התשפוט את אהלה ואת אהליבה והגד להן את תועבותיהן </verse>
        <verse osisID="Ezek.23.37"> לז  כי נאפו ודם בידיהן ואת גלוליהן נאפו וגם את בניהן אשר ילדו לי העבירו להם לאכלה </verse>
        <verse osisID="Ezek.23.38"> לח  עוד זאת עשו לי  טמאו את מקדשי ביום ההוא ואת שבתותי חללו </verse>
        <verse osisID="Ezek.23.39"> לט  ובשחטם את בניהם לגלוליהם ויבאו אל מקדשי ביום ההוא לחללו והנה כה עשו בתוך ביתי </verse>
        <verse osisID="Ezek.23.40"> מ  ואף כי תשלחנה לאנשים באים ממרחק--אשר מלאך שלוח אליהם והנה באו לאשר רחצת כחלת עיניך ועדית עדי </verse>
        <verse osisID="Ezek.23.41"> מא  וישבת על מטה כבודה ושלחן ערוך לפניה וקטרתי ושמני שמת עליה </verse>
        <verse osisID="Ezek.23.42"> מב  וקול המון שלו בה ואל אנשים מרב אדם מובאים סובאים (סבאים) ממדבר ויתנו צמידים אל ידיהן ועטרת תפארת על ראשיהן </verse>
        <verse osisID="Ezek.23.43"> מג  ואמר לבלה נאופים עת (עתה) יזנה (יזנו) תזנותה והיא </verse>
        <verse osisID="Ezek.23.44"> מד  ויבוא אליה כבוא אל אשה זונה כן באו אל אהלה ואל אהליבה--אשת הזמה </verse>
        <verse osisID="Ezek.23.45"> מה  ואנשים צדיקם המה ישפטו אותהם--משפט נאפות ומשפט שפכות דם  כי נאפת הנה ודם בידיהן  {ס} </verse>
        <verse osisID="Ezek.23.46"> מו  כי כה אמר אדני יהוה  העלה עליהם קהל ונתן אתהן לזעוה ולבז </verse>
        <verse osisID="Ezek.23.47"> מז  ורגמו עליהן אבן קהל וברא אותהן בחרבותם בניהם ובנותיהם יהרגו ובתיהן באש ישרפו </verse>
        <verse osisID="Ezek.23.48"> מח  והשבתי זמה מן הארץ ונוסרו כל הנשים ולא תעשינה כזמתכנה </verse>
        <verse osisID="Ezek.23.49"> מט  ונתנו זמתכנה עליכן וחטאי גלוליכן תשאינה וידעתם כי אני אדני יהוה  {פ} </verse>
      </chapter>
      <chapter osisID="Ezek.24">
        <verse osisID="Ezek.24.1"> א  ויהי דבר יהוה אלי בשנה התשיעית בחדש העשירי בעשור לחדש לאמר </verse>
        <verse osisID="Ezek.24.2"> ב  בן אדם כתוב (כתב) לך את שם היום--את עצם היום הזה  סמך מלך בבל אל ירושלם בעצם היום הזה </verse>
        <verse osisID="Ezek.24.3"> ג  ומשל אל בית המרי משל ואמרת אליהם כה אמר אדני יהוה  שפת הסיר שפת וגם יצק בו מים </verse>
        <verse osisID="Ezek.24.4"> ד  אסף נתחיה אליה כל נתח טוב ירך וכתף מבחר עצמים מלא </verse>
        <verse osisID="Ezek.24.5"> ה  מבחר הצאן לקוח וגם דור העצמים תחתיה רתח רתחיה גם בשלו עצמיה בתוכה  {ס} </verse>
        <verse osisID="Ezek.24.6"> ו  לכן כה אמר אדני יהוה אוי עיר הדמים--סיר אשר חלאתה בה וחלאתה לא יצאה ממנה לנתחיה לנתחיה הוציאה לא נפל עליה גורל </verse>
        <verse osisID="Ezek.24.7"> ז  כי דמה בתוכה היה על צחיח סלע שמתהו לא שפכתהו על הארץ לכסות עליו עפר </verse>
        <verse osisID="Ezek.24.8"> ח  להעלות חמה לנקם נקם נתתי את דמה על צחיח סלע--לבלתי הכסות  {פ} </verse>
        <verse osisID="Ezek.24.9"> ט  לכן כה אמר אדני יהוה אוי עיר הדמים גם אני אגדיל המדורה </verse>
        <verse osisID="Ezek.24.10"> י  הרבה העצים הדלק האש התם הבשר והרקח המרקחה והעצמות יחרו </verse>
        <verse osisID="Ezek.24.11"> יא  והעמידה על גחליה רקה  למען תחם וחרה נחשתה ונתכה בתוכה טמאתה--תתם חלאתה </verse>
        <verse osisID="Ezek.24.12"> יב  תאנים הלאת ולא תצא ממנה רבת חלאתה באש חלאתה </verse>
        <verse osisID="Ezek.24.13"> יג  בטמאתך זמה  יען טהרתיך ולא טהרת--מטמאתך לא תטהרי עוד עד הניחי את חמתי בך </verse>
        <verse osisID="Ezek.24.14"> יד  אני יהוה דברתי באה ועשיתי לא אפרע ולא אחוס ולא אנחם  כדרכיך וכעלילותיך שפטוך נאם אדני יהוה  {פ} </verse>
        <verse osisID="Ezek.24.15"> טו  ויהי דבר יהוה אלי לאמר </verse>
        <verse osisID="Ezek.24.16"> טז  בן אדם הנני לקח ממך את מחמד עיניך במגפה ולא תספד ולא תבכה ולוא תבוא דמעתך </verse>
        <verse osisID="Ezek.24.17"> יז  האנק דם מתים אבל לא תעשה--פארך חבוש עליך ונעליך תשים ברגליך ולא תעטה על שפם ולחם אנשים לא תאכל </verse>
        <verse osisID="Ezek.24.18"> יח  ואדבר אל העם בבקר ותמת אשתי בערב ואעש בבקר כאשר צויתי </verse>
        <verse osisID="Ezek.24.19"> יט  ויאמרו אלי העם  הלא תגיד לנו מה אלה לנו כי אתה עשה </verse>
        <verse osisID="Ezek.24.20"> כ  ואמר אליהם  דבר יהוה--היה אלי לאמר </verse>
        <verse osisID="Ezek.24.21"> כא  אמר לבית ישראל כה אמר אדני יהוה הנני מחלל את מקדשי גאון עזכם מחמד עיניכם ומחמל נפשכם ובניכם ובנותיכם אשר עזבתם בחרב יפלו </verse>
        <verse osisID="Ezek.24.22"> כב  ועשיתם כאשר עשיתי  על שפם לא תעטו ולחם אנשים לא תאכלו </verse>
        <verse osisID="Ezek.24.23"> כג  ופארכם על ראשיכם ונעליכם ברגליכם--לא תספדו ולא תבכו ונמקתם בעונתיכם ונהמתם איש אל אחיו </verse>
        <verse osisID="Ezek.24.24"> כד  והיה יחזקאל לכם למופת ככל אשר עשה תעשו  בבואה--וידעתם כי אני אדני יהוה  {ס} </verse>
        <verse osisID="Ezek.24.25"> כה  ואתה בן אדם--הלוא ביום קחתי מהם את מעוזם משוש תפארתם  את מחמד עיניהם ואת משא נפשם בניהם ובנותיהם </verse>
        <verse osisID="Ezek.24.26"> כו  ביום ההוא יבוא הפליט אליך להשמעות אזנים </verse>
        <verse osisID="Ezek.24.27"> כז  ביום ההוא יפתח פיך את הפליט ותדבר ולא תאלם עוד והיית להם למופת וידעו כי אני יהוה  {פ} </verse>
      </chapter>
      <chapter osisID="Ezek.25">
        <verse osisID="Ezek.25.1"> א  ויהי דבר יהוה אלי לאמר </verse>
        <verse osisID="Ezek.25.2"> ב  בן אדם שים פניך אל בני עמון והנבא עליהם </verse>
        <verse osisID="Ezek.25.3"> ג  ואמרת לבני עמון שמעו דבר אדני יהוה  כה אמר אדני יהוה יען אמרך האח אל מקדשי כי נחל ואל אדמת ישראל כי נשמה ואל בית יהודה כי הלכו בגולה </verse>
        <verse osisID="Ezek.25.4"> ד  לכן הנני נתנך לבני קדם למורשה וישבו טירותיהם בך ונתנו בך משכניהם המה יאכלו פריך והמה ישתו חלבך </verse>
        <verse osisID="Ezek.25.5"> ה  ונתתי את רבה לנוה גמלים ואת בני עמון למרבץ צאן וידעתם כי אני יהוה  {פ} </verse>
        <verse osisID="Ezek.25.6"> ו  כי כה אמר אדני יהוה יען מחאך יד ורקעך ברגל ותשמח בכל שאטך בנפש אל אדמת ישראל </verse>
        <verse osisID="Ezek.25.7"> ז  לכן הנני נטיתי את ידי עליך ונתתיך לבג (לבז) לגוים והכרתיך מן העמים והאבדתיך מן הארצות אשמידך וידעת כי אני יהוה  {פ} </verse>
        <verse osisID="Ezek.25.8"> ח  כה אמר אדני יהוה  יען אמר מואב ושעיר הנה ככל הגוים בית יהודה </verse>
        <verse osisID="Ezek.25.9"> ט  לכן הנני פתח את כתף מואב מהערים--מעריו מקצהו  צבי ארץ בית הישימת--בעל מעון וקריתמה (וקריתימה) </verse>
        <verse osisID="Ezek.25.10"> י  לבני קדם על בני עמון ונתתיה למורשה למען לא תזכר בני עמון בגוים </verse>
        <verse osisID="Ezek.25.11"> יא  ובמואב אעשה שפטים וידעו כי אני יהוה  {פ} </verse>
        <verse osisID="Ezek.25.12"> יב  כה אמר אדני יהוה יען עשות אדום בנקם נקם לבית יהודה--ויאשמו אשום ונקמו בהם </verse>
        <verse osisID="Ezek.25.13"> יג  לכן כה אמר אדני יהוה ונטתי ידי על אדום והכרתי ממנה אדם ובהמה ונתתיה חרבה מתימן ודדנה בחרב יפלו </verse>
        <verse osisID="Ezek.25.14"> יד  ונתתי את נקמתי באדום ביד עמי ישראל ועשו באדום כאפי וכחמתי וידעו את נקמתי--נאם אדני יהוה </verse>
        <verse osisID="Ezek.25.15"> טו  כה אמר אדני יהוה יען עשות פלשתים בנקמה וינקמו נקם בשאט בנפש למשחית איבת עולם </verse>
        <verse osisID="Ezek.25.16"> טז  לכן כה אמר אדני יהוה הנני נוטה ידי על פלשתים והכרתי את כרתים והאבדתי את שארית חוף הים </verse>
        <verse osisID="Ezek.25.17"> יז  ועשיתי בם נקמות גדלות בתוכחות חמה וידעו כי אני יהוה בתתי את נקמתי בם  {פ} </verse>
      </chapter>
      <chapter osisID="Ezek.26">
        <verse osisID="Ezek.26.1"> א  ויהי בעשתי עשרה שנה באחד לחדש היה דבר יהוה אלי לאמר </verse>
        <verse osisID="Ezek.26.2"> ב  בן אדם יען אשר אמרה צר על ירושלם האח--נשברה דלתות העמים נסבה אלי  אמלאה החרבה </verse>
        <verse osisID="Ezek.26.3"> ג  לכן כה אמר אדני יהוה הנני עליך צר והעליתי עליך גוים רבים כהעלות הים לגליו </verse>
        <verse osisID="Ezek.26.4"> ד  ושחתו חמות צר והרסו מגדליה וסחיתי עפרה ממנה ונתתי אותה לצחיח סלע </verse>
        <verse osisID="Ezek.26.5"> ה  משטח חרמים תהיה בתוך הים--כי אני דברתי נאם אדני יהוה והיתה לבז לגוים </verse>
        <verse osisID="Ezek.26.6"> ו  ובנותיה אשר בשדה בחרב תהרגנה וידעו כי אני יהוה  {פ} </verse>
        <verse osisID="Ezek.26.7"> ז  כי כה אמר אדני יהוה הנני מביא אל צר נבוכדראצר מלך בבל מצפון מלך מלכים--בסוס וברכב ובפרשים וקהל ועם רב </verse>
        <verse osisID="Ezek.26.8"> ח  בנותיך בשדה בחרב יהרג ונתן עליך דיק ושפך עליך סללה והקים עליך צנה </verse>
        <verse osisID="Ezek.26.9"> ט  ומחי קבלו יתן בחמותיך ומגדלתיך--יתץ בחרבותיו </verse>
        <verse osisID="Ezek.26.10"> י  משפעת סוסיו יכסך אבקם מקול פרש וגלגל ורכב תרעשנה חומותיך בבאו בשעריך כמבואי עיר מבקעה </verse>
        <verse osisID="Ezek.26.11"> יא  בפרסות סוסיו ירמס את כל חוצותיך עמך בחרב יהרג ומצבות עזך לארץ תרד </verse>
        <verse osisID="Ezek.26.12"> יב  ושללו חילך ובזזו רכלתך והרסו חומותיך ובתי חמדתך יתצו ואבניך ועציך ועפרך בתוך מים ישימו </verse>
        <verse osisID="Ezek.26.13"> יג  והשבתי המון שיריך וקול כנוריך לא ישמע עוד </verse>
        <verse osisID="Ezek.26.14"> יד  ונתתיך לצחיח סלע משטח חרמים תהיה--לא תבנה עוד  כי אני יהוה דברתי נאם אדני יהוה  {ס} </verse>
        <verse osisID="Ezek.26.15"> טו  כה אמר אדני יהוה לצור  הלא מקול מפלתך באנק חלל בהרג הרג בתוכך ירעשו האיים </verse>
        <verse osisID="Ezek.26.16"> טז  וירדו מעל כסאותם כל נשיאי הים והסירו את מעיליהם ואת בגדי רקמתם יפשטו חרדות ילבשו על הארץ ישבו וחרדו לרגעים ושממו עליך </verse>
        <verse osisID="Ezek.26.17"> יז  ונשאו עליך קינה ואמרו לך איך אבדת נושבת מימים  העיר ההללה אשר היתה חזקה בים היא וישביה אשר נתנו חתיתם לכל יושביה </verse>
        <verse osisID="Ezek.26.18"> יח  עתה יחרדו האין יום מפלתך ונבהלו האיים אשר בים מצאתך  {ס} </verse>
        <verse osisID="Ezek.26.19"> יט  כי כה אמר אדני יהוה בתתי אתך עיר נחרבת כערים אשר לא נושבו בהעלות עליך את תהום וכסוך המים הרבים </verse>
        <verse osisID="Ezek.26.20"> כ  והורדתיך את יורדי בור אל עם עולם והושבתיך בארץ תחתיות כחרבות מעולם את יורדי בור--למען לא תשבי ונתתי צבי בארץ חיים </verse>
        <verse osisID="Ezek.26.21"> כא  בלהות אתנך ואינך ותבקשי ולא תמצאי עוד לעולם--נאם אדני יהוה  {פ} </verse>
      </chapter>
      <chapter osisID="Ezek.27">
        <verse osisID="Ezek.27.1"> א  ויהי דבר יהוה אלי לאמר </verse>
        <verse osisID="Ezek.27.2"> ב  ואתה בן אדם שא על צר קינה </verse>
        <verse osisID="Ezek.27.3"> ג  ואמרת לצור הישבתי (הישבת) על מבואת ים רכלת העמים אל איים רבים  {ס}  כה אמר אדני יהוה צור את אמרת אני כלילת יפי </verse>
        <verse osisID="Ezek.27.4"> ד  בלב ימים גבוליך בניך כללו יפיך </verse>
        <verse osisID="Ezek.27.5"> ה  ברושים משניר בנו לך את כל לחתים ארז מלבנון לקחו לעשות תרן עליך </verse>
        <verse osisID="Ezek.27.6"> ו  אלונים מבשן עשו משוטיך קרשך עשו שן בת אשרים מאיי כתים </verse>
        <verse osisID="Ezek.27.7"> ז  שש ברקמה ממצרים היה מפרשך להיות לך לנס תכלת וארגמן מאיי אלישה היה מכסך </verse>
        <verse osisID="Ezek.27.8"> ח  ישבי צידון וארוד היו שטים לך חכמיך צור היו בך המה חבליך </verse>
        <verse osisID="Ezek.27.9"> ט  זקני גבל וחכמיה היו בך מחזיקי בדקך כל אניות הים ומלחיהם היו בך לערב מערבך </verse>
        <verse osisID="Ezek.27.10"> י  פרס ולוד ופוט היו בחילך אנשי מלחמתך מגן וכובע תלו בך המה נתנו הדרך </verse>
        <verse osisID="Ezek.27.11"> יא  בני ארוד וחילך על חומותיך סביב וגמדים במגדלותיך היו שלטיהם תלו על חומותיך סביב--המה כללו יפיך </verse>
        <verse osisID="Ezek.27.12"> יב  תרשיש סחרתך מרב כל הון בכסף ברזל בדיל ועופרת נתנו עזבוניך </verse>
        <verse osisID="Ezek.27.13"> יג  יון תבל ומשך המה רכליך בנפש אדם וכלי נחשת נתנו מערבך </verse>
        <verse osisID="Ezek.27.14"> יד  מבית תוגרמה סוסים ופרשים ופרדים נתנו עזבוניך </verse>
        <verse osisID="Ezek.27.15"> טו  בני דדן רכליך איים רבים סחרת ידך קרנות שן והובנים (והבנים) השיבו אשכרך </verse>
        <verse osisID="Ezek.27.16"> טז  ארם סחרתך מרב מעשיך בנפך ארגמן ורקמה ובוץ וראמת וכדכד נתנו בעזבוניך </verse>
        <verse osisID="Ezek.27.17"> יז  יהודה וארץ ישראל המה רכליך בחטי מנית ופנג ודבש ושמן וצרי נתנו מערבך </verse>
        <verse osisID="Ezek.27.18"> יח  דמשק סחרתך ברב מעשיך מרב כל הון ביין חלבון וצמר צחר </verse>
        <verse osisID="Ezek.27.19"> יט  ודן ויון מאוזל בעזבוניך נתנו ברזל עשות קדה וקנה במערבך היה </verse>
        <verse osisID="Ezek.27.20"> כ  דדן רכלתך בבגדי חפש לרכבה </verse>
        <verse osisID="Ezek.27.21"> כא  ערב וכל נשיאי קדר המה סחרי ידך בכרים ואילם ועתודים בם סחריך </verse>
        <verse osisID="Ezek.27.22"> כב  רכלי שבא ורעמה המה רכליך בראש כל בשם ובכל אבן יקרה וזהב נתנו עזבוניך </verse>
        <verse osisID="Ezek.27.23"> כג  חרן וכנה ועדן רכלי שבא אשור כלמד רכלתך </verse>
        <verse osisID="Ezek.27.24"> כד  המה רכליך במכללים בגלומי תכלת ורקמה ובגנזי ברמים בחבלים חבשים וארזים במרכלתך </verse>
        <verse osisID="Ezek.27.25"> כה  אניות תרשיש שרותיך מערבך ותמלאי ותכבדי מאד בלב ימים </verse>
        <verse osisID="Ezek.27.26"> כו  במים רבים הבאוך השטים אתך רוח הקדים שברך בלב ימים </verse>
        <verse osisID="Ezek.27.27"> כז  הונך ועזבוניך מערבך מלחיך וחבליך מחזיקי בדקך וערבי מערבך וכל אנשי מלחמתך אשר בך ובכל קהלך אשר בתוכך יפלו בלב ימים ביום מפלתך </verse>
        <verse osisID="Ezek.27.28"> כח  לקול זעקת חבליך ירעשו מגרשות </verse>
        <verse osisID="Ezek.27.29"> כט  וירדו מאניותיהם כל תפשי משוט--מלחים כל חבלי הים  אל הארץ יעמדו </verse>
        <verse osisID="Ezek.27.30"> ל  והשמיעו עליך בקולם ויזעקו מרה ויעלו עפר על ראשיהם באפר יתפלשו </verse>
        <verse osisID="Ezek.27.31"> לא  והקריחו אליך קרחה וחגרו שקים ובכו אליך במר נפש מספד מר </verse>
        <verse osisID="Ezek.27.32"> לב  ונשאו אליך בניהם קינה וקוננו עליך  מי כצור כדמה בתוך הים </verse>
        <verse osisID="Ezek.27.33"> לג  בצאת עזבוניך מימים השבעת עמים רבים ברב הוניך ומערביך העשרת מלכי ארץ </verse>
        <verse osisID="Ezek.27.34"> לד  עת נשברת מימים במעמקי מים מערבך וכל קהלך בתוכך נפלו </verse>
        <verse osisID="Ezek.27.35"> לה  כל ישבי האיים שממו עליך ומלכיהם שערו שער רעמו פנים </verse>
        <verse osisID="Ezek.27.36"> לו  סחרים בעמים שרקו עליך בלהות היית ואינך עד עולם  {פ} </verse>
      </chapter>
      <chapter osisID="Ezek.28">
        <verse osisID="Ezek.28.1"> א  ויהי דבר יהוה אלי לאמר </verse>
        <verse osisID="Ezek.28.2"> ב  בן אדם אמר לנגיד צר כה אמר אדני יהוה יען גבה לבך ותאמר אל אני--מושב אלהים ישבתי בלב ימים ואתה אדם ולא אל ותתן לבך כלב אלהים </verse>
        <verse osisID="Ezek.28.3"> ג  הנה חכם אתה מדנאל (מדניאל)  כל סתום לא עממוך </verse>
        <verse osisID="Ezek.28.4"> ד  בחכמתך ובתבונתך עשית לך חיל ותעש זהב וכסף באוצרותיך </verse>
        <verse osisID="Ezek.28.5"> ה  ברב חכמתך ברכלתך הרבית חילך ויגבה לבבך בחילך  {ס} </verse>
        <verse osisID="Ezek.28.6"> ו  לכן כה אמר אדני יהוה  יען תתך את לבבך כלב אלהים </verse>
        <verse osisID="Ezek.28.7"> ז  לכן הנני מביא עליך זרים--עריצי גוים והריקו חרבותם על יפי חכמתך וחללו יפעתך </verse>
        <verse osisID="Ezek.28.8"> ח  לשחת יורדוך ומתה ממותי חלל בלב ימים </verse>
        <verse osisID="Ezek.28.9"> ט  האמר תאמר אלהים אני לפני הרגך  ואתה אדם ולא אל ביד מחלליך </verse>
        <verse osisID="Ezek.28.10"> י  מותי ערלים תמות ביד זרים  כי אני דברתי נאם אדני יהוה  {פ} </verse>
        <verse osisID="Ezek.28.11"> יא  ויהי דבר יהוה אלי לאמר </verse>
        <verse osisID="Ezek.28.12"> יב  בן אדם שא קינה על מלך צור ואמרת לו כה אמר אדני יהוה אתה חותם תכנית מלא חכמה וכליל יפי </verse>
        <verse osisID="Ezek.28.13"> יג  בעדן גן אלהים היית כל אבן יקרה מסכתך אדם פטדה ויהלם תרשיש שהם וישפה ספיר נפך וברקת וזהב מלאכת תפיך ונקביך בך ביום הבראך כוננו </verse>
        <verse osisID="Ezek.28.14"> יד  את כרוב--ממשח הסוכך ונתתיך בהר קדש אלהים היית--בתוך אבני אש התהלכת </verse>
        <verse osisID="Ezek.28.15"> טו  תמים אתה בדרכיך מיום הבראך עד נמצא עולתה בך </verse>
        <verse osisID="Ezek.28.16"> טז  ברב רכלתך מלו תוכך חמס--ותחטא ואחללך מהר אלהים ואבדך כרוב הסכך מתוך אבני אש </verse>
        <verse osisID="Ezek.28.17"> יז  גבה לבך ביפיך שחת חכמתך על יפעתך על ארץ השלכתיך לפני מלכים נתתיך--לראוה בך </verse>
        <verse osisID="Ezek.28.18"> יח  מרב עוניך בעול רכלתך חללת מקדשיך ואוצא אש מתוכך היא אכלתך ואתנך לאפר על הארץ לעיני כל ראיך </verse>
        <verse osisID="Ezek.28.19"> יט  כל יודעיך בעמים שממו עליך בלהות היית ואינך עד עולם  {פ} </verse>
        <verse osisID="Ezek.28.20"> כ  ויהי דבר יהוה אלי לאמר </verse>
        <verse osisID="Ezek.28.21"> כא  בן אדם שים פניך אל צידון והנבא עליה </verse>
        <verse osisID="Ezek.28.22"> כב  ואמרת כה אמר אדני יהוה הנני עליך צידון ונכבדתי בתוכך וידעו כי אני יהוה בעשותי בה שפטים--ונקדשתי בה </verse>
        <verse osisID="Ezek.28.23"> כג  ושלחתי בה דבר ודם בחוצותיה ונפלל חלל בתוכה בחרב עליה מסביב וידעו כי אני יהוה </verse>
        <verse osisID="Ezek.28.24"> כד  ולא יהיה עוד לבית ישראל סלון ממאיר וקוץ מכאב מכל סביבתם השאטים אותם וידעו כי אני אדני יהוה  {פ} </verse>
        <verse osisID="Ezek.28.25"> כה  כה אמר אדני יהוה בקבצי את בית ישראל מן העמים אשר נפצו בם ונקדשתי בם לעיני הגוים וישבו על אדמתם אשר נתתי לעבדי ליעקב </verse>
        <verse osisID="Ezek.28.26"> כו  וישבו עליה לבטח ובנו בתים ונטעו כרמים וישבו לבטח  בעשותי שפטים בכל השאטים אתם מסביבותם--וידעו כי אני יהוה אלהיהם  {פ} </verse>
      </chapter>
      <chapter osisID="Ezek.29">
        <verse osisID="Ezek.29.1"> א  בשנה העשרית בעשרי בשנים עשר לחדש--היה דבר יהוה אלי לאמר </verse>
        <verse osisID="Ezek.29.2"> ב  בן אדם--שים פניך על פרעה מלך מצרים והנבא עליו ועל מצרים כלה </verse>
        <verse osisID="Ezek.29.3"> ג  דבר ואמרת כה אמר אדני יהוה הנני עליך פרעה מלך מצרים התנים הגדול הרבץ בתוך יאריו  אשר אמר לי יארי ואני עשיתני </verse>
        <verse osisID="Ezek.29.4"> ד  ונתתי חחיים (חחים) בלחייך והדבקתי דגת יאריך בקשקשתיך והעליתיך מתוך יאריך ואת כל דגת יאריך בקשקשתיך תדבק </verse>
        <verse osisID="Ezek.29.5"> ה  ונטשתיך המדברה אותך ואת כל דגת יאריך על פני השדה תפול לא תאסף ולא תקבץ--לחית הארץ ולעוף השמים נתתיך לאכלה </verse>
        <verse osisID="Ezek.29.6"> ו  וידעו כל ישבי מצרים כי אני יהוה יען היותם משענת קנה לבית ישראל </verse>
        <verse osisID="Ezek.29.7"> ז  בתפשם בך בכפך (בכף) תרוץ ובקעת להם כל כתף ובהשענם עליך תשבר והעמדת להם כל מתנים  {ס} </verse>
        <verse osisID="Ezek.29.8"> ח  לכן כה אמר אדני יהוה הנני מביא עליך חרב והכרתי ממך אדם ובהמה </verse>
        <verse osisID="Ezek.29.9"> ט  והיתה ארץ מצרים לשממה וחרבה וידעו כי אני יהוה  יען אמר יאר לי ואני עשיתי </verse>
        <verse osisID="Ezek.29.10"> י  לכן הנני אליך ואל יאריך ונתתי את ארץ מצרים לחרבות חרב שממה ממגדל סונה ועד גבול כוש </verse>
        <verse osisID="Ezek.29.11"> יא  לא תעבר בה רגל אדם ורגל בהמה לא תעבר בה ולא תשב ארבעים שנה </verse>
        <verse osisID="Ezek.29.12"> יב  ונתתי את ארץ מצרים שממה בתוך ארצות נשמות ועריה בתוך ערים מחרבות תהיין שממה ארבעים שנה והפצתי את מצרים בגוים וזריתים בארצות  {ס} </verse>
        <verse osisID="Ezek.29.13"> יג  כי כה אמר אדני יהוה  מקץ ארבעים שנה אקבץ את מצרים מן העמים אשר נפצו שמה </verse>
        <verse osisID="Ezek.29.14"> יד  ושבתי את שבות מצרים והשבתי אתם ארץ פתרוס על ארץ מכורתם והיו שם ממלכה שפלה </verse>
        <verse osisID="Ezek.29.15"> טו  מן הממלכות תהיה שפלה ולא תתנשא עוד על הגוים והמעטתים--לבלתי רדות בגוים </verse>
        <verse osisID="Ezek.29.16"> טז  ולא יהיה עוד לבית ישראל למבטח מזכיר עון בפנותם אחריהם וידעו כי אני אדני יהוה  {פ} </verse>
        <verse osisID="Ezek.29.17"> יז  ויהי בעשרים ושבע שנה בראשון באחד לחדש היה דבר יהוה אלי לאמר </verse>
        <verse osisID="Ezek.29.18"> יח  בן אדם נבוכדראצר מלך בבל העביד את חילו עבדה גדולה אל צר--כל ראש מקרח וכל כתף מרוטה ושכר לא היה לו ולחילו מצר על העבדה אשר עבד עליה  {ס} </verse>
        <verse osisID="Ezek.29.19"> יט  לכן כה אמר אדני יהוה הנני נתן לנבוכדראצר מלך בבל את ארץ מצרים ונשא המנה ושלל שללה ובזז בזה והיתה שכר לחילו </verse>
        <verse osisID="Ezek.29.20"> כ  פעלתו אשר עבד בה נתתי לו את ארץ מצרים אשר עשו לי נאם אדני יהוה </verse>
        <verse osisID="Ezek.29.21"> כא  ביום ההוא אצמיח קרן לבית ישראל ולך אתן פתחון פה בתוכם וידעו כי אני יהוה  {פ} </verse>
      </chapter>
      <chapter osisID="Ezek.30">
        <verse osisID="Ezek.30.1"> א  ויהי דבר יהוה אלי לאמר </verse>
        <verse osisID="Ezek.30.2"> ב  בן אדם--הנבא ואמרת כה אמר אדני יהוה  הילילו הה ליום </verse>
        <verse osisID="Ezek.30.3"> ג  כי קרוב יום וקרוב יום ליהוה  יום ענן עת גוים יהיה </verse>
        <verse osisID="Ezek.30.4"> ד  ובאה חרב במצרים והיתה חלחלה בכוש בנפל חלל במצרים ולקחו המונה ונהרסו יסדותיה </verse>
        <verse osisID="Ezek.30.5"> ה  כוש ופוט ולוד וכל הערב וכוב ובני ארץ הברית--אתם בחרב יפלו  {פ} </verse>
        <verse osisID="Ezek.30.6"> ו  כה אמר יהוה ונפלו סמכי מצרים וירד גאון עזה ממגדל סונה בחרב יפלו בה--נאם אדני יהוה </verse>
        <verse osisID="Ezek.30.7"> ז  ונשמו בתוך ארצות נשמות ועריו בתוך ערים נחרבות תהיינה </verse>
        <verse osisID="Ezek.30.8"> ח  וידעו כי אני יהוה בתתי אש במצרים ונשברו כל עזריה </verse>
        <verse osisID="Ezek.30.9"> ט  ביום ההוא יצאו מלאכים מלפני בצים להחריד את כוש בטח והיתה חלחלה בהם ביום מצרים כי הנה באה  {ס} </verse>
        <verse osisID="Ezek.30.10"> י  כה אמר אדני יהוה  והשבתי את המון מצרים ביד נבוכדראצר מלך בבל </verse>
        <verse osisID="Ezek.30.11"> יא  הוא ועמו אתו עריצי גוים--מובאים לשחת הארץ והריקו חרבותם על מצרים ומלאו את הארץ חלל </verse>
        <verse osisID="Ezek.30.12"> יב  ונתתי יארים חרבה ומכרתי את הארץ ביד רעים והשמתי ארץ ומלאה ביד זרים--אני יהוה דברתי  {ס} </verse>
        <verse osisID="Ezek.30.13"> יג  כה אמר אדני יהוה והאבדתי גלולים והשבתי אלילים מנף ונשיא מארץ מצרים לא יהיה עוד ונתתי יראה בארץ מצרים </verse>
        <verse osisID="Ezek.30.14"> יד  והשמתי את פתרוס ונתתי אש בצען ועשיתי שפטים בנא </verse>
        <verse osisID="Ezek.30.15"> טו  ושפכתי חמתי על סין מעוז מצרים והכרתי את המון נא </verse>
        <verse osisID="Ezek.30.16"> טז  ונתתי אש במצרים--חול תחיל (תחול) סין ונא תהיה להבקע ונף צרי יומם </verse>
        <verse osisID="Ezek.30.17"> יז  בחורי און ופי בסת בחרב יפלו והנה בשבי תלכנה </verse>
        <verse osisID="Ezek.30.18"> יח  ובתחפנחס חשך היום בשברי שם את מטות מצרים ונשבת בה גאון עזה היא ענן יכסנה ובנותיה בשבי תלכנה </verse>
        <verse osisID="Ezek.30.19"> יט  ועשיתי שפטים במצרים וידעו כי אני יהוה  {פ} </verse>
        <verse osisID="Ezek.30.20"> כ  ויהי באחת עשרה שנה בראשון בשבעה לחדש היה דבר יהוה אלי לאמר </verse>
        <verse osisID="Ezek.30.21"> כא  בן אדם את זרוע פרעה מלך מצרים שברתי והנה לא חבשה לתת רפאות לשום חתול לחבשה לחזקה--לתפש בחרב  {ס} </verse>
        <verse osisID="Ezek.30.22"> כב  לכן כה אמר אדני יהוה הנני אל פרעה מלך מצרים ושברתי את זרעתיו את החזקה ואת הנשברת והפלתי את החרב מידו </verse>
        <verse osisID="Ezek.30.23"> כג  והפצותי את מצרים בגוים וזריתם בארצות </verse>
        <verse osisID="Ezek.30.24"> כד  וחזקתי את זרעות מלך בבל ונתתי את חרבי בידו ושברתי את זרעות פרעה ונאק נאקות חלל לפניו </verse>
        <verse osisID="Ezek.30.25"> כה  והחזקתי את זרעות מלך בבל וזרעות פרעה תפלנה וידעו כי אני יהוה בתתי חרבי ביד מלך בבל ונטה אותה אל ארץ מצרים </verse>
        <verse osisID="Ezek.30.26"> כו  והפצותי את מצרים בגוים וזריתי אותם בארצות וידעו כי אני יהוה  {פ} </verse>
      </chapter>
      <chapter osisID="Ezek.31">
        <verse osisID="Ezek.31.1"> א  ויהי באחת עשרה שנה בשלישי באחד לחדש היה דבר יהוה אלי לאמר </verse>
        <verse osisID="Ezek.31.2"> ב  בן אדם אמר אל פרעה מלך מצרים ואל המונו  אל מי דמית בגדלך </verse>
        <verse osisID="Ezek.31.3"> ג  הנה אשור ארז בלבנון יפה ענף וחרש מצל--וגבה קומה ובין עבתים היתה צמרתו </verse>
        <verse osisID="Ezek.31.4"> ד  מים גדלוהו תהום רממתהו את נהרתיה הלך סביבות מטעה ואת תעלתיה שלחה אל כל עצי השדה </verse>
        <verse osisID="Ezek.31.5"> ה  על כן גבהא קמתו מכל עצי השדה ותרבינה סרעפתיו ותארכנה פארתו ממים רבים--בשלחו </verse>
        <verse osisID="Ezek.31.6"> ו  בסעפתיו קננו כל עוף השמים ותחת פארתיו ילדו כל חית השדה ובצלו ישבו כל גוים רבים </verse>
        <verse osisID="Ezek.31.7"> ז  וייף בגדלו בארך דליותיו  כי היה שרשו אל מים רבים </verse>
        <verse osisID="Ezek.31.8"> ח  ארזים לא עממהו בגן אלהים--ברושים לא דמו אל סעפתיו וערמנים לא היו כפראתיו  כל עץ בגן אלהים--לא דמה אליו ביפיו </verse>
        <verse osisID="Ezek.31.9"> ט  יפה עשיתיו ברב דליותיו ויקנאהו כל עצי עדן אשר בגן האלהים  {פ} </verse>
        <verse osisID="Ezek.31.10"> י  לכן כה אמר אדני יהוה יען אשר גבהת בקומה ויתן צמרתו אל בין עבותים ורם לבבו בגבהו </verse>
        <verse osisID="Ezek.31.11"> יא  ואתנהו--ביד איל גוים עשו יעשה לו כרשעו גרשתהו </verse>
        <verse osisID="Ezek.31.12"> יב  ויכרתהו זרים עריצי גוים ויטשהו אל ההרים ובכל גאיות נפלו דליותיו ותשברנה פראתיו בכל אפיקי הארץ וירדו מצלו כל עמי הארץ ויטשהו </verse>
        <verse osisID="Ezek.31.13"> יג  על מפלתו ישכנו כל עוף השמים ואל פראתיו היו כל חית השדה </verse>
        <verse osisID="Ezek.31.14"> יד  למען אשר לא יגבהו בקומתם כל עצי מים ולא יתנו את צמרתם אל בין עבתים ולא יעמדו אליהם בגבהם כל שתי מים  כי כלם נתנו למות אל ארץ תחתית בתוך בני אדם--אל יורדי בור  {פ} </verse>
        <verse osisID="Ezek.31.15"> טו  כה אמר אדני יהוה ביום רדתו שאולה האבלתי כסתי עליו את תהום ואמנע נהרותיה ויכלאו מים רבים ואקדר עליו לבנון וכל עצי השדה עליו עלפה </verse>
        <verse osisID="Ezek.31.16"> טז  מקול מפלתו הרעשתי גוים בהורדי אתו שאולה את יורדי בור וינחמו בארץ תחתית כל עצי עדן--מבחר וטוב לבנון כל שתי מים </verse>
        <verse osisID="Ezek.31.17"> יז  גם הם אתו ירדו שאולה--אל חללי חרב וזרעו ישבו בצלו בתוך גוים </verse>
        <verse osisID="Ezek.31.18"> יח  אל מי דמית ככה בכבוד ובגדל בעצי עדן והורדת את עצי עדן אל ארץ תחתית בתוך ערלים תשכב את חללי חרב--הוא פרעה וכל המונה נאם אדני יהוה  {פ} </verse>
      </chapter>
      <chapter osisID="Ezek.32">
        <verse osisID="Ezek.32.1"> א  ויהי בשתי עשרה שנה בשני עשר חדש באחד לחדש היה דבר יהוה אלי לאמר </verse>
        <verse osisID="Ezek.32.2"> ב  בן אדם שא קינה על פרעה מלך מצרים ואמרת אליו כפיר גוים נדמית ואתה כתנים בימים ותגח בנהרותיך ותדלח מים ברגליך ותרפס נהרותם  {ס} </verse>
        <verse osisID="Ezek.32.3"> ג  כה אמר אדני יהוה ופרשתי עליך את רשתי בקהל עמים רבים והעלוך בחרמי </verse>
        <verse osisID="Ezek.32.4"> ד  ונטשתיך בארץ על פני השדה אטילך והשכנתי עליך כל עוף השמים והשבעתי ממך חית כל הארץ </verse>
        <verse osisID="Ezek.32.5"> ה  ונתתי את בשרך על ההרים ומלאתי הגאיות רמותך </verse>
        <verse osisID="Ezek.32.6"> ו  והשקיתי ארץ צפתך מדמך אל ההרים ואפקים ימלאון ממך </verse>
        <verse osisID="Ezek.32.7"> ז  וכסיתי בכבותך שמים והקדרתי את ככביהם שמש בענן אכסנו וירח לא יאיר אורו </verse>
        <verse osisID="Ezek.32.8"> ח  כל מאורי אור בשמים אקדירם עליך ונתתי חשך על ארצך נאם אדני יהוה </verse>
        <verse osisID="Ezek.32.9"> ט  והכעסתי--לב עמים רבים  בהביאי שברך בגוים על ארצות אשר לא ידעתם </verse>
        <verse osisID="Ezek.32.10"> י  והשמותי עליך עמים רבים ומלכיהם ישערו עליך שער בעופפי חרבי על פניהם וחרדו לרגעים איש לנפשו ביום מפלתך  {פ} </verse>
        <verse osisID="Ezek.32.11"> יא  כי כה אמר אדני יהוה  חרב מלך בבל תבואך </verse>
        <verse osisID="Ezek.32.12"> יב  בחרבות גבורים אפיל המונך עריצי גוים כלם ושדדו את גאון מצרים ונשמד כל המונה </verse>
        <verse osisID="Ezek.32.13"> יג  והאבדתי את כל בהמתה מעל מים רבים ולא תדלחם רגל אדם עוד ופרסות בהמה לא תדלחם </verse>
        <verse osisID="Ezek.32.14"> יד  אז אשקיע מימיהם ונהרותם כשמן אוליך--נאם אדני יהוה </verse>
        <verse osisID="Ezek.32.15"> טו  בתתי את ארץ מצרים שממה ונשמה ארץ ממלאה--בהכותי את כל יושבי בה וידעו כי אני יהוה </verse>
        <verse osisID="Ezek.32.16"> טז  קינה היא וקוננוה בנות הגוים תקוננה אותה  על מצרים ועל כל המונה תקוננה אותה נאם אדני יהוה  {פ} </verse>
        <verse osisID="Ezek.32.17"> יז  ויהי בשתי עשרה שנה בחמשה עשר לחדש היה דבר יהוה אלי לאמר </verse>
        <verse osisID="Ezek.32.18"> יח  בן אדם--נהה על המון מצרים והורדהו אותה ובנות גוים אדרם אל ארץ תחתיות--את יורדי בור </verse>
        <verse osisID="Ezek.32.19"> יט  ממי נעמת רדה והשכבה את ערלים </verse>
        <verse osisID="Ezek.32.20"> כ  בתוך חללי חרב יפלו חרב נתנה משכו אותה וכל המוניה </verse>
        <verse osisID="Ezek.32.21"> כא  ידברו לו אלי גבורים מתוך שאול--את עזריו ירדו שכבו הערלים חללי חרב </verse>
        <verse osisID="Ezek.32.22"> כב  שם אשור וכל קהלה סביבותיו קברתיו כלם חללים הנפלים בחרב </verse>
        <verse osisID="Ezek.32.23"> כג  אשר נתנו קברתיה בירכתי בור ויהי קהלה סביבות קברתה כלם חללים נפלים בחרב אשר נתנו חתית בארץ חיים </verse>
        <verse osisID="Ezek.32.24"> כד  שם עילם וכל המונה סביבות קברתה כלם חללים הנפלים בחרב אשר ירדו ערלים אל ארץ תחתיות אשר נתנו חתיתם בארץ חיים וישאו כלמתם את יורדי בור </verse>
        <verse osisID="Ezek.32.25"> כה  בתוך חללים נתנו משכב לה בכל המונה--סביבותיו קברתה כלם ערלים חללי חרב כי נתן חתיתם בארץ חיים וישאו כלמתם את יורדי בור בתוך חללים נתן </verse>
        <verse osisID="Ezek.32.26"> כו  שם משך תבל וכל המונה סביבותיו קברותיה כלם ערלים מחללי חרב כי נתנו חתיתם בארץ חיים </verse>
        <verse osisID="Ezek.32.27"> כז  ולא ישכבו את גבורים נפלים מערלים  אשר ירדו שאול בכלי מלחמתם ויתנו את חרבותם תחת ראשיהם ותהי עונתם על עצמותם--כי חתית גבורים בארץ חיים </verse>
        <verse osisID="Ezek.32.28"> כח  ואתה בתוך ערלים תשבר ותשכב--את חללי חרב </verse>
        <verse osisID="Ezek.32.29"> כט  שמה אדום מלכיה וכל נשיאיה אשר נתנו בגבורתם את חללי חרב  המה את ערלים ישכבו ואת ירדי בור </verse>
        <verse osisID="Ezek.32.30"> ל  שמה נסיכי צפון כלם וכל צדני  אשר ירדו את חללים בחתיתם מגבורתם בושים וישכבו ערלים את חללי חרב וישאו כלמתם את יורדי בור </verse>
        <verse osisID="Ezek.32.31"> לא  אותם יראה פרעה ונחם על כל המונה--חללי חרב פרעה וכל חילו נאם אדני יהוה </verse>
        <verse osisID="Ezek.32.32"> לב  כי נתתי את חתיתו (חתיתי) בארץ חיים והשכב בתוך ערלים את חללי חרב פרעה וכל המונה--נאם אדני יהוה  {פ} </verse>
      </chapter>
      <chapter osisID="Ezek.33">
        <verse osisID="Ezek.33.1"> א  ויהי דבר יהוה אלי לאמר </verse>
        <verse osisID="Ezek.33.2"> ב  בן אדם דבר אל בני עמך ואמרת אליהם ארץ כי אביא עליה חרב ולקחו עם הארץ איש אחד מקציהם ונתנו אתו להם לצפה </verse>
        <verse osisID="Ezek.33.3"> ג  וראה את החרב באה על הארץ ותקע בשופר והזהיר את העם </verse>
        <verse osisID="Ezek.33.4"> ד  ושמע השמע את קול השופר ולא נזהר ותבוא חרב ותקחהו--דמו בראשו יהיה </verse>
        <verse osisID="Ezek.33.5"> ה  את קול השופר שמע ולא נזהר דמו בו יהיה  והוא נזהר נפשו מלט </verse>
        <verse osisID="Ezek.33.6"> ו  והצפה כי יראה את החרב באה ולא תקע בשופר והעם לא נזהר ותבוא חרב ותקח מהם נפש--הוא בעונו נלקח ודמו מיד הצפה אדרש  {פ} </verse>
        <verse osisID="Ezek.33.7"> ז  ואתה בן אדם צפה נתתיך לבית ישראל ושמעת מפי דבר והזהרת אתם ממני </verse>
        <verse osisID="Ezek.33.8"> ח  באמרי לרשע רשע מות תמות ולא דברת להזהיר רשע מדרכו--הוא רשע בעונו ימות ודמו מידך אבקש </verse>
        <verse osisID="Ezek.33.9"> ט  ואתה כי הזהרת רשע מדרכו לשוב ממנה ולא שב מדרכו--הוא בעונו ימות ואתה נפשך הצלת  {פ} </verse>
        <verse osisID="Ezek.33.10"> י  ואתה בן אדם אמר אל בית ישראל כן אמרתם לאמר כי פשעינו וחטאתינו עלינו ובם אנחנו נמקים ואיך נחיה </verse>
        <verse osisID="Ezek.33.11"> יא  אמר אליהם חי אני נאם אדני יהוה אם אחפץ במות הרשע כי אם בשוב רשע מדרכו וחיה  שובו שובו מדרכיכם הרעים ולמה תמותו--בית ישראל  {פ} </verse>
        <verse osisID="Ezek.33.12"> יב  ואתה בן אדם אמר אל בני עמך צדקת הצדיק לא תצילנו ביום פשעו ורשעת הרשע לא יכשל בה ביום שובו מרשעו וצדיק לא יוכל לחיות בה--ביום חטאתו </verse>
        <verse osisID="Ezek.33.13"> יג  באמרי לצדיק חיה יחיה והוא בטח על צדקתו ועשה עול--כל צדקתו לא תזכרנה ובעולו אשר עשה בו ימות </verse>
        <verse osisID="Ezek.33.14"> יד  ובאמרי לרשע מות תמות ושב מחטאתו ועשה משפט וצדקה </verse>
        <verse osisID="Ezek.33.15"> טו  חבל ישיב רשע גזלה ישלם בחקות החיים הלך לבלתי עשות עול--חיו יחיה לא ימות </verse>
        <verse osisID="Ezek.33.16"> טז  כל חטאתו אשר חטא לא תזכרנה לו  משפט וצדקה עשה חיו יחיה </verse>
        <verse osisID="Ezek.33.17"> יז  ואמרו בני עמך לא יתכן דרך אדני והמה דרכם לא יתכן </verse>
        <verse osisID="Ezek.33.18"> יח  בשוב צדיק מצדקתו ועשה עול--ומת בהם </verse>
        <verse osisID="Ezek.33.19"> יט  ובשוב רשע מרשעתו ועשה משפט וצדקה--עליהם הוא יחיה </verse>
        <verse osisID="Ezek.33.20"> כ  ואמרתם לא יתכן דרך אדני איש כדרכיו אשפוט אתכם בית ישראל  {פ} </verse>
        <verse osisID="Ezek.33.21"> כא  ויהי בשתי עשרה שנה בעשרי בחמשה לחדש--לגלותנו בא אלי הפליט מירושלם לאמר הכתה העיר </verse>
        <verse osisID="Ezek.33.22"> כב  ויד יהוה היתה אלי בערב לפני בוא הפליט ויפתח את פי עד בוא אלי בבקר ויפתח פי ולא נאלמתי עוד  {פ} </verse>
        <verse osisID="Ezek.33.23"> כג  ויהי דבר יהוה אלי לאמר </verse>
        <verse osisID="Ezek.33.24"> כד  בן אדם ישבי החרבות האלה על אדמת ישראל אמרים לאמר אחד היה אברהם ויירש את הארץ ואנחנו רבים לנו נתנה הארץ למורשה  {ס} </verse>
        <verse osisID="Ezek.33.25"> כה  לכן אמר אלהם כה אמר אדני יהוה על הדם תאכלו ועינכם תשאו אל גלוליכם--ודם תשפכו והארץ תירשו </verse>
        <verse osisID="Ezek.33.26"> כו  עמדתם על חרבכם עשיתן תועבה ואיש את אשת רעהו טמאתם והארץ תירשו  {ס} </verse>
        <verse osisID="Ezek.33.27"> כז  כה תאמר אלהם כה אמר אדני יהוה חי אני אם לא אשר בחרבות בחרב יפלו ואשר על פני השדה לחיה נתתיו לאכלו ואשר במצדות ובמערות בדבר ימותו </verse>
        <verse osisID="Ezek.33.28"> כח  ונתתי את הארץ שממה ומשמה ונשבת גאון עזה ושממו הרי ישראל מאין עובר </verse>
        <verse osisID="Ezek.33.29"> כט  וידעו כי אני יהוה בתתי את הארץ שממה ומשמה על כל תועבתם אשר עשו  {פ} </verse>
        <verse osisID="Ezek.33.30"> ל  ואתה בן אדם--בני עמך הנדברים בך אצל הקירות ובפתחי הבתים ודבר חד את אחד איש את אחיו לאמר באו נא ושמעו מה הדבר היוצא מאת יהוה </verse>
        <verse osisID="Ezek.33.31"> לא  ויבואו אליך כמבוא עם וישבו לפניך עמי ושמעו את דבריך ואותם לא יעשו  כי עגבים בפיהם המה עשים אחרי בצעם לבם הלך </verse>
        <verse osisID="Ezek.33.32"> לב  והנך להם כשיר עגבים יפה קול ומטב נגן ושמעו את דבריך ועשים אינם אותם </verse>
        <verse osisID="Ezek.33.33"> לג  ובבאה  הנה באה--וידעו כי נביא היה בתוכם  {פ} </verse>
      </chapter>
      <chapter osisID="Ezek.34">
        <verse osisID="Ezek.34.1"> א  ויהי דבר יהוה אלי לאמר </verse>
        <verse osisID="Ezek.34.2"> ב  בן אדם הנבא על רועי ישראל הנבא ואמרת אליהם לרעים כה אמר אדני יהוה הוי רעי ישראל אשר היו רעים אותם--הלוא הצאן ירעו הרעים </verse>
        <verse osisID="Ezek.34.3"> ג  את החלב תאכלו ואת הצמר תלבשו הבריאה תזבחו הצאן לא תרעו </verse>
        <verse osisID="Ezek.34.4"> ד  את הנחלות לא חזקתם ואת החולה לא רפאתם ולנשברת לא חבשתם ואת הנדחת לא השבתם ואת האבדת לא בקשתם ובחזקה רדיתם אתם ובפרך </verse>
        <verse osisID="Ezek.34.5"> ה  ותפוצינה מבלי רעה ותהיינה לאכלה לכל חית השדה ותפוצינה </verse>
        <verse osisID="Ezek.34.6"> ו  ישגו צאני בכל ההרים ועל כל גבעה רמה ועל כל פני הארץ נפצו צאני ואין דורש ואין מבקש </verse>
        <verse osisID="Ezek.34.7"> ז  לכן רעים שמעו את דבר יהוה </verse>
        <verse osisID="Ezek.34.8"> ח  חי אני נאם אדני יהוה אם לא יען היות צאני לבז ותהיינה צאני לאכלה לכל חית השדה מאין רעה ולא דרשו רעי את צאני וירעו הרעים אותם ואת צאני לא רעו </verse>
        <verse osisID="Ezek.34.9"> ט  לכן הרעים--שמעו דבר יהוה </verse>
        <verse osisID="Ezek.34.10"> י  כה אמר אדני יהוה הנני אל הרעים ודרשתי את צאני מידם והשבתים מרעות צאן ולא ירעו עוד הרעים אותם והצלתי צאני מפיהם ולא תהיין להם לאכלה  {ס} </verse>
        <verse osisID="Ezek.34.11"> יא  כי כה אמר אדני יהוה  הנני אני ודרשתי את צאני ובקרתים </verse>
        <verse osisID="Ezek.34.12"> יב  כבקרת רעה עדרו ביום היותו בתוך צאנו נפרשות--כן אבקר את צאני והצלתי אתהם מכל המקומת אשר נפצו שם ביום ענן וערפל </verse>
        <verse osisID="Ezek.34.13"> יג  והוצאתים מן העמים וקבצתים מן הארצות והביאותים אל אדמתם ורעיתים אל הרי ישראל באפיקים ובכל מושבי הארץ </verse>
        <verse osisID="Ezek.34.14"> יד  במרעה טוב ארעה אתם ובהרי מרום ישראל יהיה נוהם שם תרבצנה בנוה טוב ומרעה שמן תרעינה אל הרי ישראל </verse>
        <verse osisID="Ezek.34.15"> טו  אני ארעה צאני ואני ארביצם נאם אדני יהוה </verse>
        <verse osisID="Ezek.34.16"> טז  את האבדת אבקש ואת הנדחת אשיב ולנשברת אחבש ואת החולה אחזק ואת השמנה ואת החזקה אשמיד ארענה במשפט </verse>
        <verse osisID="Ezek.34.17"> יז  ואתנה צאני כה אמר אדני יהוה  הנני שפט בין שה לשה לאילים ולעתודים </verse>
        <verse osisID="Ezek.34.18"> יח  המעט מכם המרעה הטוב תרעו ויתר מרעיכם תרמסו ברגליכם ומשקע מים תשתו--ואת הנותרים ברגליכם תרפשון </verse>
        <verse osisID="Ezek.34.19"> יט  וצאני--מרמס רגליכם תרעינה ומרפש רגליכם תשתינה  {פ} </verse>
        <verse osisID="Ezek.34.20"> כ  לכן כה אמר אדני יהוה--אליהם  הנני אני--ושפטתי בין שה בריה ובין שה רזה </verse>
        <verse osisID="Ezek.34.21"> כא  יען בצד ובכתף תהדפו ובקרניכם תנגחו כל הנחלות--עד אשר הפיצותם אותנה אל החוצה </verse>
        <verse osisID="Ezek.34.22"> כב  והושעתי לצאני ולא תהיינה עוד לבז ושפטתי בין שה לשה </verse>
        <verse osisID="Ezek.34.23"> כג  והקמתי עליהם רעה אחד ורעה אתהן--את עבדי דויד הוא ירעה אתם והוא יהיה להן לרעה </verse>
        <verse osisID="Ezek.34.24"> כד  ואני יהוה אהיה להם לאלהים ועבדי דוד נשיא בתוכם  אני יהוה דברתי </verse>
        <verse osisID="Ezek.34.25"> כה  וכרתי להם ברית שלום והשבתי חיה רעה מן הארץ וישבו במדבר לבטח וישנו ביערים </verse>
        <verse osisID="Ezek.34.26"> כו  ונתתי אותם וסביבות גבעתי ברכה והורדתי הגשם בעתו גשמי ברכה יהיו </verse>
        <verse osisID="Ezek.34.27"> כז  ונתן עץ השדה את פריו והארץ תתן יבולה והיו על אדמתם לבטח וידעו כי אני יהוה בשברי את מטות עלם והצלתים מיד העבדים בהם </verse>
        <verse osisID="Ezek.34.28"> כח  ולא יהיו עוד בז לגוים וחית הארץ לא תאכלם וישבו לבטח ואין מחריד </verse>
        <verse osisID="Ezek.34.29"> כט  והקמתי להם מטע לשם ולא יהיו עוד אספי רעב בארץ ולא ישאו עוד כלמת הגוים </verse>
        <verse osisID="Ezek.34.30"> ל  וידעו כי אני יהוה אלהיהם--אתם והמה עמי בית ישראל--נאם אדני יהוה </verse>
        <verse osisID="Ezek.34.31"> לא  ואתן צאני צאן מרעיתי אדם אתם  אני אלהיכם--נאם אדני יהוה  {פ} </verse>
      </chapter>
      <chapter osisID="Ezek.35">
        <verse osisID="Ezek.35.1"> א  ויהי דבר יהוה אלי לאמר </verse>
        <verse osisID="Ezek.35.2"> ב  בן אדם שים פניך על הר שעיר והנבא עליו </verse>
        <verse osisID="Ezek.35.3"> ג  ואמרת לו כה אמר אדני יהוה הנני אליך הר שעיר ונטיתי ידי עליך ונתתיך שממה ומשמה </verse>
        <verse osisID="Ezek.35.4"> ד  עריך חרבה אשים ואתה שממה תהיה וידעת כי אני יהוה </verse>
        <verse osisID="Ezek.35.5"> ה  יען היות לך איבת עולם ותגר את בני ישראל על ידי חרב--בעת אידם בעת עון קץ </verse>
        <verse osisID="Ezek.35.6"> ו  לכן חי אני נאם אדני יהוה כי לדם אעשך ודם ירדפך אם לא דם שנאת ודם ירדפך </verse>
        <verse osisID="Ezek.35.7"> ז  ונתתי את הר שעיר לשממה ושממה והכרתי ממנו עבר ושב </verse>
        <verse osisID="Ezek.35.8"> ח  ומלאתי את הריו חלליו גבעותיך וגיאותיך וכל אפיקיך חללי חרב יפלו בהם </verse>
        <verse osisID="Ezek.35.9"> ט  שממות עולם אתנך ועריך לא תישבנה (תשובנה) וידעתם כי אני יהוה </verse>
        <verse osisID="Ezek.35.10"> י  יען אמרך את שני הגוים ואת שתי הארצות לי תהיינה--וירשנוה ויהוה שם היה  {ס} </verse>
        <verse osisID="Ezek.35.11"> יא  לכן חי אני נאם אדני יהוה ועשיתי כאפך וכקנאתך אשר עשיתה משנאתיך בם ונודעתי בם כאשר אשפטך </verse>
        <verse osisID="Ezek.35.12"> יב  וידעת כי אני יהוה שמעתי את כל נאצותיך אשר אמרת על הרי ישראל לאמר שממה (שממו)  לנו נתנו לאכלה </verse>
        <verse osisID="Ezek.35.13"> יג  ותגדילו עלי בפיכם והעתרתם עלי דבריכם  אני שמעתי  {ס} </verse>
        <verse osisID="Ezek.35.14"> יד  כה אמר אדני יהוה  כשמח כל הארץ שממה אעשה לך </verse>
        <verse osisID="Ezek.35.15"> טו  כשמחתך לנחלת בית ישראל על אשר שממה--כן אעשה לך  שממה תהיה הר שעיר וכל אדום כלה וידעו כי אני יהוה  {פ} </verse>
      </chapter>
      <chapter osisID="Ezek.36">
        <verse osisID="Ezek.36.1"> א  ואתה בן אדם הנבא אל הרי ישראל ואמרת--הרי ישראל שמעו דבר יהוה </verse>
        <verse osisID="Ezek.36.2"> ב  כה אמר אדני יהוה יען אמר האויב עליכם האח ובמות עולם למורשה היתה לנו </verse>
        <verse osisID="Ezek.36.3"> ג  לכן הנבא ואמרת כה אמר אדני יהוה  יען ביען שמות ושאף אתכם מסביב להיותכם מורשה לשארית הגוים ותעלו על שפת לשון ודבת עם </verse>
        <verse osisID="Ezek.36.4"> ד  לכן הרי ישראל שמעו דבר אדני יהוה  כה אמר אדני יהוה להרים ולגבעות לאפיקים ולגאיות ולחרבות השממות ולערים הנעזבות אשר היו לבז וללעג לשארית הגוים אשר מסביב </verse>
        <verse osisID="Ezek.36.5"> ה  לכן כה אמר אדני יהוה אם לא באש קנאתי דברתי על שארית הגוים ועל אדום כלא  אשר נתנו את ארצי להם למורשה בשמחת כל לבב בשאט נפש--למען מגרשה לבז </verse>
        <verse osisID="Ezek.36.6"> ו  לכן הנבא על אדמת ישראל ואמרת להרים ולגבעות לאפיקים ולגאיות כה אמר אדני יהוה הנני בקנאתי ובחמתי דברתי יען כלמת גוים נשאתם </verse>
        <verse osisID="Ezek.36.7"> ז  לכן כה אמר אדני יהוה אני נשאתי את ידי  אם לא הגוים אשר לכם מסביב המה כלמתם ישאו </verse>
        <verse osisID="Ezek.36.8"> ח  ואתם הרי ישראל ענפכם תתנו ופריכם תשאו לעמי ישראל  כי קרבו לבוא </verse>
        <verse osisID="Ezek.36.9"> ט  כי הנני אליכם ופניתי אליכם ונעבדתם ונזרעתם </verse>
        <verse osisID="Ezek.36.10"> י  והרביתי עליכם אדם כל בית ישראל כלה ונשבו הערים והחרבות תבנינה </verse>
        <verse osisID="Ezek.36.11"> יא  והרביתי עליכם אדם ובהמה ורבו ופרו והושבתי אתכם כקדמותיכם והיטבתי מראשתיכם וידעתם כי אני יהוה </verse>
        <verse osisID="Ezek.36.12"> יב  והולכתי עליכם אדם את עמי ישראל וירשוך והיית להם לנחלה ולא תוסף עוד לשכלם  {ס} </verse>
        <verse osisID="Ezek.36.13"> יג  כה אמר אדני יהוה יען אמרים לכם אכלת אדם אתי (את) ומשכלת גויך (גוייך) היית </verse>
        <verse osisID="Ezek.36.14"> יד  לכן אדם לא תאכלי עוד וגויך (וגוייך) לא תכשלי (תשכלי) עוד--נאם אדני יהוה </verse>
        <verse osisID="Ezek.36.15"> טו  ולא אשמיע אליך עוד כלמת הגוים וחרפת עמים לא תשאי עוד וגויך (וגוייך) לא תכשלי עוד נאם אדני יהוה  {פ} </verse>
        <verse osisID="Ezek.36.16"> טז  ויהי דבר יהוה אלי לאמר </verse>
        <verse osisID="Ezek.36.17"> יז  בן אדם בית ישראל ישבים על אדמתם ויטמאו אותה בדרכם ובעלילותם  כטמאת הנדה היתה דרכם לפני </verse>
        <verse osisID="Ezek.36.18"> יח  ואשפך חמתי עליהם על הדם אשר שפכו על הארץ ובגלוליהם טמאוה </verse>
        <verse osisID="Ezek.36.19"> יט  ואפיץ אתם בגוים ויזרו בארצות  כדרכם וכעלילותם שפטתים </verse>
        <verse osisID="Ezek.36.20"> כ  ויבוא אל הגוים אשר באו שם ויחללו את שם קדשי--באמר להם עם יהוה אלה ומארצו יצאו </verse>
        <verse osisID="Ezek.36.21"> כא  ואחמל על שם קדשי אשר חללהו בית ישראל בגוים אשר באו שמה  {פ} </verse>
        <verse osisID="Ezek.36.22"> כב  לכן אמר לבית ישראל כה אמר אדני יהוה לא למענכם אני עשה בית ישראל  כי אם לשם קדשי אשר חללתם בגוים אשר באתם שם </verse>
        <verse osisID="Ezek.36.23"> כג  וקדשתי את שמי הגדול המחלל בגוים אשר חללתם בתוכם וידעו הגוים כי אני יהוה נאם אדני יהוה בהקדשי בכם לעיניהם </verse>
        <verse osisID="Ezek.36.24"> כד  ולקחתי אתכם מן הגוים וקבצתי אתכם מכל הארצות והבאתי אתכם אל אדמתכם </verse>
        <verse osisID="Ezek.36.25"> כה  וזרקתי עליכם מים טהורים וטהרתם  מכל טמאותיכם ומכל גלוליכם אטהר אתכם </verse>
        <verse osisID="Ezek.36.26"> כו  ונתתי לכם לב חדש ורוח חדשה אתן בקרבכם והסרתי את לב האבן מבשרכם ונתתי לכם לב בשר </verse>
        <verse osisID="Ezek.36.27"> כז  ואת רוחי אתן בקרבכם ועשיתי את אשר בחקי תלכו ומשפטי תשמרו ועשיתם </verse>
        <verse osisID="Ezek.36.28"> כח  וישבתם בארץ אשר נתתי לאבתיכם והייתם לי לעם ואנכי אהיה לכם לאלהים </verse>
        <verse osisID="Ezek.36.29"> כט  והושעתי אתכם מכל טמאותיכם וקראתי אל הדגן והרביתי אתו ולא אתן עליכם רעב </verse>
        <verse osisID="Ezek.36.30"> ל  והרביתי את פרי העץ ותנובת השדה  למען אשר לא תקחו עוד חרפת רעב--בגוים </verse>
        <verse osisID="Ezek.36.31"> לא  וזכרתם את דרכיכם הרעים ומעלליכם אשר לא טובים ונקטתם בפניכם על עונתיכם ועל תועבותיכם </verse>
        <verse osisID="Ezek.36.32"> לב  לא למענכם אני עשה נאם אדני יהוה--יודע לכם  בושו והכלמו מדרכיכם בית ישראל  {ס} </verse>
        <verse osisID="Ezek.36.33"> לג  כה אמר אדני יהוה ביום טהרי אתכם מכל עונותיכם--והושבתי את הערים ונבנו החרבות </verse>
        <verse osisID="Ezek.36.34"> לד  והארץ הנשמה תעבד תחת אשר היתה שממה לעיני כל עובר </verse>
        <verse osisID="Ezek.36.35"> לה  ואמרו הארץ הלזו הנשמה היתה כגן עדן והערים החרבות והנשמות והנהרסות בצורות ישבו </verse>
        <verse osisID="Ezek.36.36"> לו  וידעו הגוים אשר ישארו סביבותיכם כי אני יהוה בניתי הנהרסות נטעתי הנשמה  אני יהוה דברתי ועשיתי  {ס} </verse>
        <verse osisID="Ezek.36.37"> לז  כה אמר אדני יהוה עוד זאת אדרש לבית ישראל לעשות להם  ארבה אתם כצאן אדם </verse>
        <verse osisID="Ezek.36.38"> לח  כצאן קדשים כצאן ירושלם במועדיה--כן תהיינה הערים החרבות מלאות צאן אדם וידעו כי אני יהוה  {פ} </verse>
      </chapter>
      <chapter osisID="Ezek.37">
        <verse osisID="Ezek.37.1"> א  היתה עלי יד יהוה ויוצאני ברוח יהוה ויניחני בתוך הבקעה והיא מלאה עצמות </verse>
        <verse osisID="Ezek.37.2"> ב  והעבירני עליהם סביב סביב והנה רבות מאד על פני הבקעה והנה יבשות מאד </verse>
        <verse osisID="Ezek.37.3"> ג  ויאמר אלי--בן אדם התחיינה העצמות האלה ואמר אדני יהוה אתה ידעת </verse>
        <verse osisID="Ezek.37.4"> ד  ויאמר אלי הנבא על העצמות האלה ואמרת אליהם--העצמות היבשות שמעו דבר יהוה </verse>
        <verse osisID="Ezek.37.5"> ה  כה אמר אדני יהוה לעצמות האלה  הנה אני מביא בכם רוח--וחייתם </verse>
        <verse osisID="Ezek.37.6"> ו  ונתתי עליכם גידים והעלתי עליכם בשר וקרמתי עליכם עור ונתתי בכם רוח וחייתם וידעתם כי אני יהוה </verse>
        <verse osisID="Ezek.37.7"> ז  ונבאתי כאשר צויתי ויהי קול כהנבאי והנה רעש ותקרבו עצמות עצם אל עצמו </verse>
        <verse osisID="Ezek.37.8"> ח  וראיתי והנה עליהם גדים ובשר עלה ויקרם עליהם עור מלמעלה ורוח אין בהם </verse>
        <verse osisID="Ezek.37.9"> ט  ויאמר אלי הנבא אל הרוח הנבא בן אדם ואמרת אל הרוח  {ס}  כה אמר אדני יהוה מארבע רוחות באי הרוח ופחי בהרוגים האלה ויחיו </verse>
        <verse osisID="Ezek.37.10"> י  והנבאתי כאשר צוני ותבוא בהם הרוח ויחיו ויעמדו על רגליהם--חיל גדול מאד מאד </verse>
        <verse osisID="Ezek.37.11"> יא  ויאמר אלי בן אדם העצמות האלה כל בית ישראל המה הנה אמרים יבשו עצמותינו ואבדה תקותנו--נגזרנו לנו </verse>
        <verse osisID="Ezek.37.12"> יב  לכן הנבא ואמרת אליהם כה אמר אדני יהוה הנה אני פתח את קברותיכם והעליתי אתכם מקברותיכם עמי והבאתי אתכם אל אדמת ישראל </verse>
        <verse osisID="Ezek.37.13"> יג  וידעתם כי אני יהוה  בפתחי את קברותיכם ובהעלותי אתכם מקברותיכם--עמי </verse>
        <verse osisID="Ezek.37.14"> יד  ונתתי רוחי בכם וחייתם והנחתי אתכם על אדמתכם וידעתם כי אני יהוה דברתי ועשיתי--נאם יהוה  {פ} </verse>
        <verse osisID="Ezek.37.15"> טו  ויהי דבר יהוה אלי לאמר </verse>
        <verse osisID="Ezek.37.16"> טז  ואתה בן אדם קח לך עץ אחד וכתב עליו ליהודה ולבני ישראל חברו ולקח עץ אחד וכתוב עליו ליוסף עץ אפרים וכל בית ישראל חברו </verse>
        <verse osisID="Ezek.37.17"> יז  וקרב אתם אחד אל אחד לך--לעץ אחד והיו לאחדים בידך </verse>
        <verse osisID="Ezek.37.18"> יח  וכאשר יאמרו אליך בני עמך לאמר  הלוא תגיד לנו מה אלה לך </verse>
        <verse osisID="Ezek.37.19"> יט  דבר אלהם כה אמר אדני יהוה הנה אני לקח את עץ יוסף אשר ביד אפרים ושבטי ישראל חברו ונתתי אותם עליו את עץ יהודה ועשיתם לעץ אחד והיו אחד בידי </verse>
        <verse osisID="Ezek.37.20"> כ  והיו העצים אשר תכתב עליהם בידך--לעיניהם </verse>
        <verse osisID="Ezek.37.21"> כא  ודבר אליהם כה אמר אדני יהוה הנה אני לקח את בני ישראל מבין הגוים אשר הלכו שם וקבצתי אתם מסביב והבאתי אותם אל אדמתם </verse>
        <verse osisID="Ezek.37.22"> כב  ועשיתי אתם לגוי אחד בארץ בהרי ישראל ומלך אחד יהיה לכלם למלך ולא יהיה (יהיו) עוד לשני גוים ולא יחצו עוד לשתי ממלכות עוד </verse>
        <verse osisID="Ezek.37.23"> כג  ולא יטמאו עוד בגלוליהם ובשקוציהם ובכל פשעיהם והושעתי אתם מכל מושבתיהם אשר חטאו בהם וטהרתי אותם והיו לי לעם ואני אהיה להם לאלהים </verse>
        <verse osisID="Ezek.37.24"> כד  ועבדי דוד מלך עליהם ורועה אחד יהיה לכלם ובמשפטי ילכו וחקותי ישמרו ועשו אותם </verse>
        <verse osisID="Ezek.37.25"> כה  וישבו על הארץ אשר נתתי לעבדי ליעקב אשר ישבו בה אבותיכם וישבו עליה המה ובניהם ובני בניהם עד עולם ודוד עבדי נשיא להם לעולם </verse>
        <verse osisID="Ezek.37.26"> כו  וכרתי להם ברית שלום ברית עולם יהיה אותם ונתתים והרביתי אותם ונתתי את מקדשי בתוכם לעולם </verse>
        <verse osisID="Ezek.37.27"> כז  והיה משכני עליהם והייתי להם לאלהים והמה יהיו לי לעם </verse>
        <verse osisID="Ezek.37.28"> כח  וידעו הגוים כי אני יהוה מקדש את ישראל--בהיות מקדשי בתוכם לעולם  {פ} </verse>
      </chapter>
      <chapter osisID="Ezek.38">
        <verse osisID="Ezek.38.1"> א  ויהי דבר יהוה אלי לאמר </verse>
        <verse osisID="Ezek.38.2"> ב  בן אדם שים פניך אל גוג ארץ המגוג--נשיא ראש משך ותבל והנבא עליו </verse>
        <verse osisID="Ezek.38.3"> ג  ואמרת כה אמר אדני יהוה  הנני אליך גוג--נשיא ראש משך ותבל </verse>
        <verse osisID="Ezek.38.4"> ד  ושובבתיך ונתתי חחים בלחייך והוצאתי אותך ואת כל חילך סוסים ופרשים לבשי מכלול כלם--קהל רב צנה ומגן תפשי חרבות כלם </verse>
        <verse osisID="Ezek.38.5"> ה  פרס כוש ופוט אתם כלם מגן וכובע </verse>
        <verse osisID="Ezek.38.6"> ו  גמר וכל אגפיה--בית תוגרמה ירכתי צפון ואת כל אגפיו עמים רבים אתך </verse>
        <verse osisID="Ezek.38.7"> ז  הכן והכן לך--אתה וכל קהלך הנקהלים עליך והיית להם למשמר </verse>
        <verse osisID="Ezek.38.8"> ח  מימים רבים תפקד--באחרית השנים תבוא אל ארץ משובבת מחרב מקבצת מעמים רבים על הרי ישראל אשר היו לחרבה תמיד והיא מעמים הוצאה וישבו לבטח כלם </verse>
        <verse osisID="Ezek.38.9"> ט  ועלית כשאה תבוא כענן לכסות הארץ תהיה--אתה וכל אגפיך ועמים רבים אותך  {ס} </verse>
        <verse osisID="Ezek.38.10"> י  כה אמר אדני יהוה  והיה ביום ההוא יעלו דברים על לבבך וחשבת מחשבת רעה </verse>
        <verse osisID="Ezek.38.11"> יא  ואמרת אעלה על ארץ פרזות--אבוא השקטים ישבי לבטח כלם ישבים באין חומה ובריח ודלתים אין להם </verse>
        <verse osisID="Ezek.38.12"> יב  לשלל שלל ולבז בז--להשיב ידך על חרבות נושבות ואל עם מאסף מגוים עשה מקנה וקנין ישבי על טבור הארץ </verse>
        <verse osisID="Ezek.38.13"> יג  שבא ודדן וסחרי תרשיש וכל כפיריה יאמרו לך הלשלל שלל אתה בא הלבז בז הקהלת קהלך--לשאת כסף וזהב לקחת מקנה וקנין לשלל שלל גדול  {ס} </verse>
        <verse osisID="Ezek.38.14"> יד  לכן הנבא בן אדם ואמרת לגוג כה אמר אדני יהוה  הלוא ביום ההוא בשבת עמי ישראל לבטח--תדע </verse>
        <verse osisID="Ezek.38.15"> טו  ובאת ממקומך מירכתי צפון--אתה ועמים רבים אתך  רכבי סוסים כלם קהל גדול וחיל רב </verse>
        <verse osisID="Ezek.38.16"> טז  ועלית על עמי ישראל כענן לכסות הארץ באחרית הימים תהיה והבאותיך על ארצי למען דעת הגוים אתי בהקדשי בך לעיניהם גוג  {ס} </verse>
        <verse osisID="Ezek.38.17"> יז  כה אמר אדני יהוה האתה הוא אשר דברתי בימים קדמונים ביד עבדי נביאי ישראל הנבאים בימים ההם שנים--להביא אתך עליהם  {ס} </verse>
        <verse osisID="Ezek.38.18"> יח  והיה ביום ההוא ביום בוא גוג על אדמת ישראל--נאם אדני יהוה  תעלה חמתי באפי </verse>
        <verse osisID="Ezek.38.19"> יט  ובקנאתי באש עברתי דברתי  אם לא ביום ההוא יהיה רעש גדול על אדמת ישראל </verse>
        <verse osisID="Ezek.38.20"> כ  ורעשו מפני דגי הים ועוף השמים וחית השדה וכל הרמש הרמש על האדמה וכל האדם אשר על פני האדמה ונהרסו ההרים ונפלו המדרגות וכל חומה לארץ תפול </verse>
        <verse osisID="Ezek.38.21"> כא  וקראתי עליו לכל הרי חרב נאם אדני יהוה  חרב איש באחיו תהיה </verse>
        <verse osisID="Ezek.38.22"> כב  ונשפטתי אתו בדבר ובדם וגשם שוטף ואבני אלגביש אש וגפרית אמטיר עליו ועל אגפיו ועל עמים רבים אשר אתו </verse>
        <verse osisID="Ezek.38.23"> כג  והתגדלתי והתקדשתי ונודעתי לעיני גוים רבים וידעו כי אני יהוה  {ס} </verse>
      </chapter>
      <chapter osisID="Ezek.39">
        <verse osisID="Ezek.39.1"> א  ואתה בן אדם הנבא על גוג ואמרת כה אמר אדני יהוה  הנני אליך גוג--נשיא ראש משך ותבל </verse>
        <verse osisID="Ezek.39.2"> ב  ושבבתיך וששאתיך והעליתיך מירכתי צפון והבאותך על הרי ישראל </verse>
        <verse osisID="Ezek.39.3"> ג  והכיתי קשתך מיד שמאולך וחציך מיד ימינך אפיל </verse>
        <verse osisID="Ezek.39.4"> ד  על הרי ישראל תפול אתה וכל אגפיך ועמים אשר אתך  לעיט צפור כל כנף וחית השדה נתתיך לאכלה </verse>
        <verse osisID="Ezek.39.5"> ה  על פני השדה תפול  כי אני דברתי נאם אדני יהוה </verse>
        <verse osisID="Ezek.39.6"> ו  ושלחתי אש במגוג ובישבי האיים לבטח וידעו כי אני יהוה </verse>
        <verse osisID="Ezek.39.7"> ז  ואת שם קדשי אודיע בתוך עמי ישראל ולא אחל את שם קדשי עוד וידעו הגוים כי אני יהוה קדוש בישראל </verse>
        <verse osisID="Ezek.39.8"> ח  הנה באה ונהיתה נאם אדני יהוה  הוא היום אשר דברתי </verse>
        <verse osisID="Ezek.39.9"> ט  ויצאו ישבי ערי ישראל ובערו והשיקו בנשק ומגן וצנה בקשת ובחצים ובמקל יד וברמח ובערו בהם אש שבע שנים </verse>
        <verse osisID="Ezek.39.10"> י  ולא ישאו עצים מן השדה ולא יחטבו מן היערים--כי בנשק יבערו אש ושללו את שלליהם ובזזו את בזזיהם--נאם אדני יהוה  {ס} </verse>
        <verse osisID="Ezek.39.11"> יא  והיה ביום ההוא אתן לגוג מקום שם קבר בישראל גי העברים קדמת הים וחסמת היא את העברים וקברו שם את גוג ואת כל המונה וקראו גיא המון גוג </verse>
        <verse osisID="Ezek.39.12"> יב  וקברום בית ישראל למען טהר את הארץ שבעה חדשים </verse>
        <verse osisID="Ezek.39.13"> יג  וקברו כל עם הארץ והיה להם לשם--יום הכבדי נאם אדני יהוה </verse>
        <verse osisID="Ezek.39.14"> יד  ואנשי תמיד יבדילו עברים בארץ מקברים את העברים את הנותרים על פני הארץ לטהרה--מקצה שבעה חדשים יחקרו </verse>
        <verse osisID="Ezek.39.15"> טו  ועברו העברים בארץ וראה עצם אדם ובנה אצלו ציון--עד קברו אתו המקברים אל גיא המון גוג </verse>
        <verse osisID="Ezek.39.16"> טז  וגם שם עיר המונה וטהרו הארץ  {פ} </verse>
        <verse osisID="Ezek.39.17"> יז  ואתה בן אדם כה אמר אדני יהוה אמר לצפור כל כנף ולכל חית השדה הקבצו ובאו האספו מסביב על זבחי אשר אני זבח לכם זבח גדול על הרי ישראל ואכלתם בשר ושתיתם דם </verse>
        <verse osisID="Ezek.39.18"> יח  בשר גבורים תאכלו ודם נשיאי הארץ תשתו אילים כרים ועתודים פרים מריאי בשן כלם </verse>
        <verse osisID="Ezek.39.19"> יט  ואכלתם חלב לשבעה ושתיתם דם לשכרון מזבחי אשר זבחתי לכם </verse>
        <verse osisID="Ezek.39.20"> כ  ושבעתם על שלחני סוס ורכב גבור וכל איש מלחמה--נאם אדני יהוה </verse>
        <verse osisID="Ezek.39.21"> כא  ונתתי את כבודי בגוים וראו כל הגוים את משפטי אשר עשיתי ואת ידי אשר שמתי בהם </verse>
        <verse osisID="Ezek.39.22"> כב  וידעו בית ישראל כי אני יהוה אלהיהם מן היום ההוא והלאה </verse>
        <verse osisID="Ezek.39.23"> כג  וידעו הגוים כי בעונם גלו בית ישראל על אשר מעלו בי ואסתר פני מהם ואתנם ביד צריהם ויפלו בחרב כלם </verse>
        <verse osisID="Ezek.39.24"> כד  כטמאתם וכפשעיהם עשיתי אתם ואסתר פני מהם  {ס} </verse>
        <verse osisID="Ezek.39.25"> כה  לכן כה אמר אדני יהוה עתה אשיב את שבית (שבות) יעקב ורחמתי כל בית ישראל וקנאתי לשם קדשי </verse>
        <verse osisID="Ezek.39.26"> כו  ונשו את כלמתם ואת כל מעלם אשר מעלו בי--בשבתם על אדמתם לבטח ואין מחריד </verse>
        <verse osisID="Ezek.39.27"> כז  בשובבי אותם מן העמים וקבצתי אתם מארצות איביהם ונקדשתי בם לעיני הגוים רבים </verse>
        <verse osisID="Ezek.39.28"> כח  וידעו כי אני יהוה אלהיהם בהגלותי אתם אל הגוים וכנסתים על אדמתם ולא אותיר עוד מהם שם </verse>
        <verse osisID="Ezek.39.29"> כט  ולא אסתיר עוד פני מהם אשר שפכתי את רוחי על בית ישראל נאם אדני יהוה  {פ} </verse>
      </chapter>
      <chapter osisID="Ezek.40">
        <verse osisID="Ezek.40.1"> א  בעשרים וחמש שנה לגלותנו בראש השנה בעשור לחדש בארבע עשרה שנה אחר אשר הכתה העיר--בעצם היום הזה היתה עלי יד יהוה ויבא אתי שמה </verse>
        <verse osisID="Ezek.40.2"> ב  במראות אלהים הביאני אל ארץ ישראל ויניחני אל הר גבה מאד ועליו כמבנה עיר מנגב </verse>
        <verse osisID="Ezek.40.3"> ג  ויביא אותי שמה והנה איש מראהו כמראה נחשת ופתיל פשתים בידו וקנה המדה והוא עמד בשער </verse>
        <verse osisID="Ezek.40.4"> ד  וידבר אלי האיש בן אדם ראה בעיניך ובאזניך שמע ושים לבך לכל אשר אני מראה אותך--כי למען הראותכה הבאתה הנה הגד את כל אשר אתה ראה לבית ישראל </verse>
        <verse osisID="Ezek.40.5"> ה  והנה חומה מחוץ לבית סביב סביב וביד האיש קנה המדה שש אמות באמה וטפח וימד את רחב הבנין קנה אחד וקומה קנה אחד </verse>
        <verse osisID="Ezek.40.6"> ו  ויבוא אל שער אשר פניו דרך הקדימה ויעל במעלותו וימד את סף השער קנה אחד רחב ואת סף אחד קנה אחד רחב </verse>
        <verse osisID="Ezek.40.7"> ז  והתא קנה אחד ארך וקנה אחד רחב ובין התאים חמש אמות וסף השער מאצל אלם השער מהבית--קנה אחד </verse>
        <verse osisID="Ezek.40.8"> ח  וימד את אלם השער מהבית--קנה אחד </verse>
        <verse osisID="Ezek.40.9"> ט  וימד את אלם השער שמנה אמות ואילו שתים אמות ואלם השער מהבית </verse>
        <verse osisID="Ezek.40.10"> י  ותאי השער דרך הקדים שלשה מפה ושלשה מפה--מדה אחת לשלשתם ומדה אחת לאילם מפה ומפו </verse>
        <verse osisID="Ezek.40.11"> יא  וימד את רחב פתח השער עשר אמות ארך השער שלוש עשרה אמות </verse>
        <verse osisID="Ezek.40.12"> יב  וגבול לפני התאות אמה אחת ואמה אחת גבול מפה והתא--שש אמות מפו ושש אמות מפו </verse>
        <verse osisID="Ezek.40.13"> יג  וימד את השער מגג התא לגגו--רחב עשרים וחמש אמות  פתח נגד פתח </verse>
        <verse osisID="Ezek.40.14"> יד  ויעש את אילים ששים אמה ואל איל החצר השער סביב סביב </verse>
        <verse osisID="Ezek.40.15"> טו  ועל פני השער היאתון (האיתון) על לפני אלם השער הפנימי--חמשים אמה </verse>
        <verse osisID="Ezek.40.16"> טז  וחלונות אטמות אל התאים ואל אליהמה לפנימה לשער סביב סביב וכן לאלמות וחלונות סביב סביב לפנימה ואל איל תמרים </verse>
        <verse osisID="Ezek.40.17"> יז  ויביאני אל החצר החיצונה והנה לשכות ורצפה עשוי לחצר סביב סביב  שלשים לשכות אל הרצפה </verse>
        <verse osisID="Ezek.40.18"> יח  והרצפה אל כתף השערים לעמת ארך השערים--הרצפה התחתונה </verse>
        <verse osisID="Ezek.40.19"> יט  וימד רחב מלפני השער התחתונה לפני החצר הפנימי מחוץ--מאה אמה  הקדים והצפון </verse>
        <verse osisID="Ezek.40.20"> כ  והשער אשר פניו דרך הצפון לחצר החיצונה--מדד ארכו ורחבו </verse>
        <verse osisID="Ezek.40.21"> כא  ותאו שלושה מפו ושלשה מפו ואילו ואלמו היה כמדת השער הראשון  חמשים אמה ארכו ורחב חמש ועשרים באמה </verse>
        <verse osisID="Ezek.40.22"> כב  וחלונו ואילמו ותימרו כמדת השער אשר פניו דרך הקדים ובמעלות שבע יעלו בו ואילמו לפניהם </verse>
        <verse osisID="Ezek.40.23"> כג  ושער לחצר הפנימי נגד השער לצפון ולקדים וימד משער אל שער מאה אמה </verse>
        <verse osisID="Ezek.40.24"> כד  ויולכני דרך הדרום והנה שער דרך הדרום ומדד אילו ואילמו כמדות האלה </verse>
        <verse osisID="Ezek.40.25"> כה  וחלונים לו ולאילמו סביב סביב כהחלנות האלה  חמשים אמה ארך ורחב חמש ועשרים אמה </verse>
        <verse osisID="Ezek.40.26"> כו  ומעלות שבעה עלותו ואלמו לפניהם ותמרים לו אחד מפו ואחד מפו--אל אילו </verse>
        <verse osisID="Ezek.40.27"> כז  ושער לחצר הפנימי דרך הדרום וימד משער אל השער דרך הדרום מאה אמות </verse>
        <verse osisID="Ezek.40.28"> כח  ויביאני אל חצר הפנימי בשער הדרום וימד את השער הדרום כמדות האלה </verse>
        <verse osisID="Ezek.40.29"> כט  ותאו ואילו ואלמו כמדות האלה וחלונות לו ולאלמו סביב סביב--חמשים אמה ארך ורחב עשרים וחמש אמות </verse>
        <verse osisID="Ezek.40.30"> ל  ואלמות סביב סביב--ארך חמש ועשרים אמה ורחב חמש אמות </verse>
        <verse osisID="Ezek.40.31"> לא  ואלמו אל חצר החצונה ותמרים אל אילו ומעלות שמונה מעלו </verse>
        <verse osisID="Ezek.40.32"> לב  ויביאני אל החצר הפנימי דרך הקדים וימד את השער כמדות האלה </verse>
        <verse osisID="Ezek.40.33"> לג  ותאו ואלו ואלמו כמדות האלה וחלונות לו ולאלמו סביב סביב  ארך חמשים אמה ורחב חמש ועשרים אמה </verse>
        <verse osisID="Ezek.40.34"> לד  ואלמו לחצר החיצונה ותמרים אל אלו מפו ומפו ושמנה מעלות מעלו </verse>
        <verse osisID="Ezek.40.35"> לה  ויביאני אל שער הצפון ומדד כמדות האלה </verse>
        <verse osisID="Ezek.40.36"> לו  תאו אלו ואלמו וחלונות לו סביב סביב  ארך חמשים אמה ורחב חמש ועשרים אמה </verse>
        <verse osisID="Ezek.40.37"> לז  ואילו לחצר החיצונה ותמרים אל אילו מפו ומפו ושמנה מעלות מעלו </verse>
        <verse osisID="Ezek.40.38"> לח  ולשכה ופתחה באילים השערים שם ידיחו את העלה </verse>
        <verse osisID="Ezek.40.39"> לט  ובאלם השער שנים שלחנות מפו ושנים שלחנות מפה--לשחוט אליהם העולה והחטאת והאשם </verse>
        <verse osisID="Ezek.40.40"> מ  ואל הכתף מחוצה לעולה לפתח השער הצפונה שנים שלחנות ואל הכתף האחרת אשר לאלם השער שנים שלחנות </verse>
        <verse osisID="Ezek.40.41"> מא  ארבעה שלחנות מפה וארבעה שלחנות מפה--לכתף השער  שמונה שלחנות אליהם ישחטו </verse>
        <verse osisID="Ezek.40.42"> מב  וארבעה שלחנות לעולה אבני גזית ארך אמה אחת וחצי ורחב אמה אחת וחצי וגבה אמה אחת אליהם ויניחו את הכלים אשר ישחטו את העולה בם--והזבח </verse>
        <verse osisID="Ezek.40.43"> מג  והשפתים טפח אחד מוכנים בבית--סביב סביב ואל השלחנות בשר הקרבן </verse>
        <verse osisID="Ezek.40.44"> מד  ומחוצה לשער הפנימי לשכות שרים בחצר הפנימי אשר אל כתף שער הצפון ופניהם דרך הדרום אחד אל כתף שער הקדים פני דרך הצפן </verse>
        <verse osisID="Ezek.40.45"> מה  וידבר אלי  זה הלשכה אשר פניה דרך הדרום לכהנים שמרי משמרת הבית </verse>
        <verse osisID="Ezek.40.46"> מו  והלשכה אשר פניה דרך הצפון לכהנים שמרי משמרת המזבח  המה בני צדוק הקרבים מבני לוי אל יהוה--לשרתו </verse>
        <verse osisID="Ezek.40.47"> מז  וימד את החצר ארך מאה אמה ורחב מאה אמה--מרבעת והמזבח לפני הבית </verse>
        <verse osisID="Ezek.40.48"> מח  ויבאני אל אלם הבית וימד אל אלם חמש אמות מפה וחמש אמות מפה ורחב השער--שלש אמות מפו ושלש אמות מפו </verse>
        <verse osisID="Ezek.40.49"> מט  ארך האלם עשרים אמה ורחב עשתי עשרה אמה ובמעלות אשר יעלו אליו ועמדים אל האילים אחד מפה ואחד מפה </verse>
      </chapter>
      <chapter osisID="Ezek.41">
        <verse osisID="Ezek.41.1"> א  ויביאני אל ההיכל וימד את האילים שש אמות רחב מפו ושש אמות רחב מפו--רחב האהל </verse>
        <verse osisID="Ezek.41.2"> ב  ורחב הפתח עשר אמות וכתפות הפתח חמש אמות מפו וחמש אמות מפו וימד ארכו ארבעים אמה ורחב עשרים אמה </verse>
        <verse osisID="Ezek.41.3"> ג  ובא לפנימה וימד איל הפתח שתים אמות והפתח שש אמות ורחב הפתח שבע אמות </verse>
        <verse osisID="Ezek.41.4"> ד  וימד את ארכו עשרים אמה ורחב עשרים אמה--אל פני ההיכל ויאמר אלי זה קדש הקדשים </verse>
        <verse osisID="Ezek.41.5"> ה  וימד קיר הבית שש אמות ורחב הצלע ארבע אמות סביב סביב לבית--סביב </verse>
        <verse osisID="Ezek.41.6"> ו  והצלעות צלע אל צלע שלוש ושלשים פעמים ובאות בקיר אשר לבית לצלעות סביב סביב--להיות אחוזים ולא יהיו אחוזים בקיר הבית </verse>
        <verse osisID="Ezek.41.7"> ז  ורחבה ונסבה למעלה למעלה לצלעות כי מוסב הבית למעלה למעלה סביב סביב לבית--על כן רחב לבית למעלה וכן התחתונה יעלה על העליונה לתיכונה </verse>
        <verse osisID="Ezek.41.8"> ח  וראיתי לבית גבה סביב סביב מיסדות (מוסדות) הצלעות מלו הקנה שש אמות אצילה </verse>
        <verse osisID="Ezek.41.9"> ט  רחב הקיר אשר לצלע אל החוץ חמש אמות ואשר מנח בית צלעות אשר לבית </verse>
        <verse osisID="Ezek.41.10"> י  ובין הלשכות רחב עשרים אמה סביב לבית--סביב סביב </verse>
        <verse osisID="Ezek.41.11"> יא  ופתח הצלע למנח--פתח אחד דרך הצפון ופתח אחד לדרום ורחב מקום המנח חמש אמות סביב סביב </verse>
        <verse osisID="Ezek.41.12"> יב  והבנין אשר אל פני הגזרה פאת דרך הים רחב שבעים אמה וקיר הבנין חמש אמות רחב סביב סביב וארכו תשעים אמה </verse>
        <verse osisID="Ezek.41.13"> יג  ומדד את הבית ארך מאה אמה והגזרה והבניה וקירותיה ארך מאה אמה </verse>
        <verse osisID="Ezek.41.14"> יד  ורחב פני הבית והגזרה לקדים מאה אמה </verse>
        <verse osisID="Ezek.41.15"> טו  ומדד ארך הבנין אל פני הגזרה אשר על אחריה ואתוקיהא (ואתיקיהא) מפו ומפו--מאה אמה וההיכל הפנימי ואלמי החצר </verse>
        <verse osisID="Ezek.41.16"> טז  הספים והחלונים האטמות והאתיקים סביב לשלשתם נגד הסף שחיף עץ סביב סביב והארץ עד החלונות והחלנות מכסות </verse>
        <verse osisID="Ezek.41.17"> יז  על מעל הפתח ועד הבית הפנימי ולחוץ ואל כל הקיר סביב סביב בפנימי ובחיצון--מדות </verse>
        <verse osisID="Ezek.41.18"> יח  ועשוי כרובים ותמרים ותמרה בין כרוב לכרוב ושנים פנים לכרוב </verse>
        <verse osisID="Ezek.41.19"> יט  ופני אדם אל התמרה מפו ופני כפיר אל התמרה מפו עשוי אל כל הבית סביב סביב </verse>
        <verse osisID="Ezek.41.20"> כ  מהארץ עד מעל הפתח הכרובים והתמרים עשוים וקיר ההיכל </verse>
        <verse osisID="Ezek.41.21"> כא  ההיכל מזוזת רבעה ופני הקדש המראה כמראה </verse>
        <verse osisID="Ezek.41.22"> כב  המזבח עץ שלוש אמות גבה וארכו שתים אמות ומקצעותיו לו וארכו וקירתיו עץ וידבר אלי--זה השלחן אשר לפני יהוה </verse>
        <verse osisID="Ezek.41.23"> כג  ושתים דלתות להיכל ולקדש </verse>
        <verse osisID="Ezek.41.24"> כד  ושתים דלתות לדלתות  שתים מוסבות דלתות--שתים לדלת אחת ושתי דלתות לאחרת </verse>
        <verse osisID="Ezek.41.25"> כה  ועשויה אליהן אל דלתות ההיכל כרובים ותמרים כאשר עשוים לקירות ועב עץ אל פני האולם מהחוץ </verse>
        <verse osisID="Ezek.41.26"> כו  וחלונים אטמות ותמרים מפו ומפו אל כתפות האולם וצלעות הבית והעבים </verse>
      </chapter>
      <chapter osisID="Ezek.42">
        <verse osisID="Ezek.42.1"> א  ויוצאני אל החצר החיצונה--הדרך דרך הצפון ויבאני אל הלשכה אשר נגד הגזרה ואשר נגד הבנין--אל הצפון </verse>
        <verse osisID="Ezek.42.2"> ב  אל פני ארך אמות המאה פתח הצפון והרחב חמשים אמות </verse>
        <verse osisID="Ezek.42.3"> ג  נגד העשרים אשר לחצר הפנימי ונגד רצפה אשר לחצר החיצונה--אתיק אל פני אתיק בשלשים </verse>
        <verse osisID="Ezek.42.4"> ד  ולפני הלשכות מהלך עשר אמות רחב אל הפנימית--דרך אמה אחת ופתחיהם לצפון </verse>
        <verse osisID="Ezek.42.5"> ה  והלשכות העליונת קצרות  כי יוכלו אתיקים מהנה מהתחתנות ומהתכונות--בנין </verse>
        <verse osisID="Ezek.42.6"> ו  כי משלשות הנה ואין להן עמודים כעמודי החצרות על כן נאצל מהתחתונות ומהתיכנות--מהארץ </verse>
        <verse osisID="Ezek.42.7"> ז  וגדר אשר לחוץ לעמת הלשכות דרך החצר החצונה אל פני הלשכות--ארכו חמשים אמה </verse>
        <verse osisID="Ezek.42.8"> ח  כי ארך הלשכות אשר לחצר החצונה--חמשים אמה והנה על פני ההיכל מאה אמה </verse>
        <verse osisID="Ezek.42.9"> ט  ומתחתה לשכות (ומתחת הלשכות) האלה--המבוא (המביא) מהקדים בבאו להנה מהחצר החצנה </verse>
        <verse osisID="Ezek.42.10"> י  ברחב גדר החצר דרך הקדים אל פני הגזרה ואל פני הבנין--לשכות </verse>
        <verse osisID="Ezek.42.11"> יא  ודרך לפניהם כמראה הלשכות אשר דרך הצפון כארכן כן רחבן וכל מוצאיהן וכמשפטיהן וכפתחיהן </verse>
        <verse osisID="Ezek.42.12"> יב  וכפתחי הלשכות אשר דרך הדרום פתח בראש דרך דרך בפני הגדרת הגינה דרך הקדים בבואן </verse>
        <verse osisID="Ezek.42.13"> יג  ויאמר אלי לשכות הצפון לשכות הדרום אשר אל פני הגזרה הנה לשכות הקדש אשר יאכלו שם הכהנים אשר קרובים ליהוה קדשי הקדשים  שם יניחו קדשי הקדשים והמנחה והחטאת והאשם--כי המקום קדש </verse>
        <verse osisID="Ezek.42.14"> יד  בבאם הכהנים ולא יצאו מהקדש אל החצר החיצונה ושם יניחו בגדיהם אשר ישרתו בהן כי קדש הנה ילבשו (ולבשו) בגדים אחרים וקרבו אל אשר לעם </verse>
        <verse osisID="Ezek.42.15"> טו  וכלה את מדות הבית הפנימי והוציאני דרך השער אשר פניו דרך הקדים ומדדו סביב סביב </verse>
        <verse osisID="Ezek.42.16"> טז  מדד רוח הקדים בקנה המדה--חמש אמות (מאות) קנים בקנה המדה סביב </verse>
        <verse osisID="Ezek.42.17"> יז  מדד רוח הצפון--חמש מאות קנים בקנה המדה סביב </verse>
        <verse osisID="Ezek.42.18"> יח  את רוח הדרום מדד--חמש מאות קנים בקנה המדה </verse>
        <verse osisID="Ezek.42.19"> יט  סבב אל רוח הים מדד חמש מאות קנים בקנה המדה </verse>
        <verse osisID="Ezek.42.20"> כ  לארבע רוחות מדדו חומה לו סביב סביב--ארך חמש מאות ורחב חמש מאות  להבדיל בין הקדש לחל </verse>
      </chapter>
      <chapter osisID="Ezek.43">
        <verse osisID="Ezek.43.1"> א  ויולכני אל השער--שער אשר פנה דרך הקדים </verse>
        <verse osisID="Ezek.43.2"> ב  והנה כבוד אלהי ישראל בא מדרך הקדים וקולו כקול מים רבים והארץ האירה מכבדו </verse>
        <verse osisID="Ezek.43.3"> ג  וכמראה המראה אשר ראיתי כמראה אשר ראיתי בבאי לשחת את העיר ומראות כמראה אשר ראיתי אל נהר כבר ואפל אל פני </verse>
        <verse osisID="Ezek.43.4"> ד  וכבוד יהוה בא אל הבית דרך שער אשר פניו דרך הקדים </verse>
        <verse osisID="Ezek.43.5"> ה  ותשאני רוח--ותבאני אל החצר הפנימי והנה מלא כבוד יהוה הבית </verse>
        <verse osisID="Ezek.43.6"> ו  ואשמע מדבר אלי מהבית ואיש היה עמד אצלי </verse>
        <verse osisID="Ezek.43.7"> ז  ויאמר אלי בן אדם את מקום כסאי ואת מקום כפות רגלי אשר אשכן שם בתוך בני ישראל לעולם ולא יטמאו עוד בית ישראל שם קדשי המה ומלכיהם בזנותם ובפגרי מלכיהם במותם </verse>
        <verse osisID="Ezek.43.8"> ח  בתתם ספם את ספי ומזוזתם אצל מזוזתי והקיר ביני וביניהם וטמאו את שם קדשי בתועבותם אשר עשו ואכל אתם באפי </verse>
        <verse osisID="Ezek.43.9"> ט  עתה ירחקו את זנותם ופגרי מלכיהם--ממני ושכנתי בתוכם לעולם  {ס} </verse>
        <verse osisID="Ezek.43.10"> י  אתה בן אדם הגד את בית ישראל את הבית ויכלמו מעונותיהם ומדדו את תכנית </verse>
        <verse osisID="Ezek.43.11"> יא  ואם נכלמו מכל אשר עשו צורת הבית ותכונתו ומוצאיו ומובאיו וכל צורתו ואת כל חקתיו וכל צורתו וכל תורתו הודע אותם וכתב לעיניהם וישמרו את כל צורתו ואת כל חקתיו--ועשו אותם </verse>
        <verse osisID="Ezek.43.12"> יב  זאת תורת הבית  על ראש ההר כל גבלו סביב סביב קדש קדשים--הנה זאת תורת הבית </verse>
        <verse osisID="Ezek.43.13"> יג  ואלה מדות המזבח באמות אמה אמה וטפח וחיק האמה ואמה רחב וגבולה אל שפתה סביב זרת האחד וזה גב המזבח </verse>
        <verse osisID="Ezek.43.14"> יד  ומחיק הארץ עד העזרה התחתונה שתים אמות ורחב אמה אחת ומהעזרה הקטנה עד העזרה הגדולה ארבע אמות ורחב האמה </verse>
        <verse osisID="Ezek.43.15"> טו  וההראל ארבע אמות ומהאראיל ולמעלה הקרנות ארבע </verse>
        <verse osisID="Ezek.43.16"> טז  והאראיל שתים עשרה ארך בשתים עשרה רחב  רבוע אל ארבעת רבעיו </verse>
        <verse osisID="Ezek.43.17"> יז  והעזרה ארבע עשרה ארך בארבע עשרה רחב אל ארבעת רבעיה והגבול סביב אותה חצי האמה והחיק לה אמה סביב ומעלתהו פנות קדים </verse>
        <verse osisID="Ezek.43.18"> יח  ויאמר אלי בן אדם כה אמר אדני יהוה אלה חקות המזבח ביום העשותו--להעלות עליו עולה ולזרק עליו דם </verse>
        <verse osisID="Ezek.43.19"> יט  ונתתה אל הכהנים הלוים אשר הם מזרע צדוק הקרבים אלי נאם אדני יהוה--לשרתני  פר בן בקר לחטאת </verse>
        <verse osisID="Ezek.43.20"> כ  ולקחת מדמו ונתתה על ארבע קרנתיו ואל ארבע פנות העזרה ואל הגבול סביב וחטאת אותו וכפרתהו </verse>
        <verse osisID="Ezek.43.21"> כא  ולקחת את הפר החטאת ושרפו במפקד הבית מחוץ למקדש </verse>
        <verse osisID="Ezek.43.22"> כב  וביום השני תקריב שעיר עזים תמים לחטאת וחטאו את המזבח כאשר חטאו בפר </verse>
        <verse osisID="Ezek.43.23"> כג  בכלותך מחטא--תקריב פר בן בקר תמים ואיל מן הצאן תמים </verse>
        <verse osisID="Ezek.43.24"> כד  והקרבתם לפני יהוה והשליכו הכהנים עליהם מלח והעלו אותם עלה ליהוה </verse>
        <verse osisID="Ezek.43.25"> כה  שבעת ימים תעשה שעיר חטאת ליום ופר בן בקר ואיל מן הצאן תמימים יעשו </verse>
        <verse osisID="Ezek.43.26"> כו  שבעת ימים יכפרו את המזבח וטהרו אתו ומלאו ידו </verse>
        <verse osisID="Ezek.43.27"> כז  ויכלו את הימים  {ס}  והיה ביום השמיני והלאה יעשו הכהנים על המזבח את עולותיכם ואת שלמיכם ורצאתי אתכם נאם אדני יהוה  {ס} </verse>
      </chapter>
      <chapter osisID="Ezek.44">
        <verse osisID="Ezek.44.1"> א  וישב אתי דרך שער המקדש החיצון הפנה קדים והוא סגור </verse>
        <verse osisID="Ezek.44.2"> ב  ויאמר אלי יהוה השער הזה סגור יהיה לא יפתח ואיש לא יבא בו--כי יהוה אלהי ישראל בא בו והיה סגור </verse>
        <verse osisID="Ezek.44.3"> ג  את הנשיא נשיא הוא ישב בו לאכול (לאכל) לחם--לפני יהוה מדרך אולם השער יבוא ומדרכו יצא </verse>
        <verse osisID="Ezek.44.4"> ד  ויביאני דרך שער הצפון אל פני הבית וארא והנה מלא כבוד יהוה את בית יהוה ואפל אל פני </verse>
        <verse osisID="Ezek.44.5"> ה  ויאמר אלי יהוה בן אדם שים לבך וראה בעיניך ובאזניך שמע את כל אשר אני מדבר אתך לכל חקות בית יהוה ולכל תורתו ושמת לבך למבוא הבית בכל מוצאי המקדש </verse>
        <verse osisID="Ezek.44.6"> ו  ואמרת אל מרי אל בית ישראל כה אמר אדני יהוה  רב לכם מכל תועבותיכם בית ישראל </verse>
        <verse osisID="Ezek.44.7"> ז  בהביאכם בני נכר ערלי לב וערלי בשר להיות במקדשי לחללו את ביתי--בהקריבכם את לחמי חלב ודם ויפרו את בריתי אל כל תועבותיכם </verse>
        <verse osisID="Ezek.44.8"> ח  ולא שמרתם משמרת קדשי ותשימון לשמרי משמרתי במקדשי--לכם  {ס} </verse>
        <verse osisID="Ezek.44.9"> ט  כה אמר אדני יהוה כל בן נכר ערל לב וערל בשר לא יבוא אל מקדשי  לכל בן נכר--אשר בתוך בני ישראל </verse>
        <verse osisID="Ezek.44.10"> י  כי אם הלוים אשר רחקו מעלי בתעות ישראל אשר תעו מעלי אחרי גלוליהם ונשאו עונם </verse>
        <verse osisID="Ezek.44.11"> יא  והיו במקדשי משרתים פקדות אל שערי הבית ומשרתים את הבית המה ישחטו את העולה ואת הזבח לעם והמה יעמדו לפניהם לשרתם </verse>
        <verse osisID="Ezek.44.12"> יב  יען אשר ישרתו אותם לפני גלוליהם והיו לבית ישראל למכשול עון על כן נשאתי ידי עליהם נאם אדני יהוה ונשאו עונם </verse>
        <verse osisID="Ezek.44.13"> יג  ולא יגשו אלי לכהן לי ולגשת על כל קדשי אל קדשי הקדשים ונשאו כלמתם ותועבותם אשר עשו </verse>
        <verse osisID="Ezek.44.14"> יד  ונתתי אותם שמרי משמרת הבית--לכל עבדתו ולכל אשר יעשה בו  {פ} </verse>
        <verse osisID="Ezek.44.15"> טו  והכהנים הלוים בני צדוק אשר שמרו את משמרת מקדשי בתעות בני ישראל מעלי--המה יקרבו אלי לשרתני ועמדו לפני להקריב לי חלב ודם--נאם אדני יהוה </verse>
        <verse osisID="Ezek.44.16"> טז  המה יבאו אל מקדשי והמה יקרבו אל שלחני--לשרתני ושמרו את משמרתי </verse>
        <verse osisID="Ezek.44.17"> יז  והיה בבואם אל שערי החצר הפנימית בגדי פשתים ילבשו ולא יעלה עליהם צמר בשרתם בשערי החצר הפנימית וביתה </verse>
        <verse osisID="Ezek.44.18"> יח  פארי פשתים יהיו על ראשם ומכנסי פשתים יהיו על מתניהם  לא יחגרו ביזע </verse>
        <verse osisID="Ezek.44.19"> יט  ובצאתם אל החצר החיצונה אל החצר החיצונה אל העם יפשטו את בגדיהם אשר המה משרתם בם והניחו אותם בלשכת הקדש ולבשו בגדים אחרים ולא יקדשו את העם בבגדיהם </verse>
        <verse osisID="Ezek.44.20"> כ  וראשם לא יגלחו ופרע לא ישלחו כסום יכסמו את ראשיהם </verse>
        <verse osisID="Ezek.44.21"> כא  ויין לא ישתו כל כהן בבואם אל החצר הפנימית </verse>
        <verse osisID="Ezek.44.22"> כב  ואלמנה וגרושה לא יקחו להם לנשים  כי אם בתולת מזרע בית ישראל והאלמנה אשר תהיה אלמנה מכהן יקחו </verse>
        <verse osisID="Ezek.44.23"> כג  ואת עמי יורו בין קדש לחל ובין טמא לטהור יודעם </verse>
        <verse osisID="Ezek.44.24"> כד  ועל ריב המה יעמדו לשפט (למשפט)--במשפטי ושפטהו (ישפטהו) ואת תורתי ואת חקתי בכל מועדי ישמרו ואת שבתותי יקדשו </verse>
        <verse osisID="Ezek.44.25"> כה  ואל מת אדם לא יבוא לטמאה  כי אם לאב ולאם ולבן ולבת לאח ולאחות אשר לא היתה לאיש--יטמאו </verse>
        <verse osisID="Ezek.44.26"> כו  ואחרי טהרתו--שבעת ימים יספרו לו </verse>
        <verse osisID="Ezek.44.27"> כז  וביום באו אל הקדש אל החצר הפנימית לשרת בקדש יקריב חטאתו--נאם אדני יהוה </verse>
        <verse osisID="Ezek.44.28"> כח  והיתה להם לנחלה אני נחלתם ואחזה לא תתנו להם בישראל--אני אחזתם </verse>
        <verse osisID="Ezek.44.29"> כט  המנחה והחטאת והאשם המה יאכלום וכל חרם בישראל להם יהיה </verse>
        <verse osisID="Ezek.44.30"> ל  וראשית כל בכורי כל וכל תרומת כל מכל תרומותיכם--לכהנים יהיה וראשית ערסותיכם תתנו לכהן להניח ברכה אל ביתך </verse>
        <verse osisID="Ezek.44.31"> לא  כל נבלה וטרפה מן העוף ומן הבהמה--לא יאכלו הכהנים  {פ} </verse>
      </chapter>
      <chapter osisID="Ezek.45">
        <verse osisID="Ezek.45.1"> א  ובהפילכם את הארץ בנחלה תרימו תרומה ליהוה קדש מן הארץ--ארך חמשה ועשרים אלף ארך ורחב עשרה אלף  קדש הוא בכל גבולה סביב </verse>
        <verse osisID="Ezek.45.2"> ב  יהיה מזה אל הקדש חמש מאות בחמש מאות מרבע סביב וחמשים אמה מגרש לו סביב </verse>
        <verse osisID="Ezek.45.3"> ג  ומן המדה הזאת תמוד ארך חמש (חמשה) ועשרים אלף ורחב עשרת אלפים ובו יהיה המקדש קדש קדשים </verse>
        <verse osisID="Ezek.45.4"> ד  קדש מן הארץ הוא לכהנים משרתי המקדש יהיה הקרבים לשרת את יהוה והיה להם מקום לבתים ומקדש למקדש </verse>
        <verse osisID="Ezek.45.5"> ה  וחמשה ועשרים אלף ארך ועשרת אלפים רחב יהיה (והיה) ללוים משרתי הבית להם לאחזה--עשרים לשכת </verse>
        <verse osisID="Ezek.45.6"> ו  ואחזת העיר תתנו חמשת אלפים רחב וארך חמשה ועשרים אלף לעמת תרומת הקדש--לכל בית ישראל יהיה </verse>
        <verse osisID="Ezek.45.7"> ז  ולנשיא מזה ומזה לתרומת הקדש ולאחזת העיר אל פני תרומת הקדש ואל פני אחזת העיר מפאת ים ימה ומפאת קדמה קדימה וארך לעמות אחד החלקים מגבול ים אל גבול קדימה </verse>
        <verse osisID="Ezek.45.8"> ח  לארץ יהיה לו לאחזה בישראל ולא יונו עוד נשיאי את עמי והארץ יתנו לבית ישראל לשבטיהם  {פ} </verse>
        <verse osisID="Ezek.45.9"> ט  כה אמר אדני יהוה רב לכם נשיאי ישראל--חמס ושד הסירו ומשפט וצדקה עשו הרימו גרשתיכם מעל עמי נאם אדני יהוה </verse>
        <verse osisID="Ezek.45.10"> י  מאזני צדק ואיפת צדק ובת צדק יהי לכם </verse>
        <verse osisID="Ezek.45.11"> יא  האיפה והבת תכן אחד יהיה--לשאת מעשר החמר הבת ועשירת החמר האיפה אל החמר יהיה מתכנתו </verse>
        <verse osisID="Ezek.45.12"> יב  והשקל עשרים גרה עשרים שקלים חמשה ועשרים שקלים עשרה וחמשה שקל--המנה יהיה לכם </verse>
        <verse osisID="Ezek.45.13"> יג  זאת התרומה אשר תרימו  ששית האיפה מחמר החטים וששיתם האיפה מחמר השערים </verse>
        <verse osisID="Ezek.45.14"> יד  וחק השמן הבת השמן מעשר הבת מן הכר--עשרת הבתים חמר  כי עשרת הבתים חמר </verse>
        <verse osisID="Ezek.45.15"> טו  ושה אחת מן הצאן מן המאתים ממשקה ישראל למנחה ולעולה ולשלמים--לכפר עליהם נאם אדני יהוה  {פ} </verse>
        <verse osisID="Ezek.45.16"> טז  כל העם הארץ יהיו אל התרומה הזאת לנשיא בישראל </verse>
        <verse osisID="Ezek.45.17"> יז  ועל הנשיא יהיה העולות והמנחה והנסך בחגים ובחדשים ובשבתות בכל מועדי בית ישראל  הוא יעשה את החטאת ואת המנחה ואת העולה ואת השלמים לכפר בעד בית ישראל  {ס} </verse>
        <verse osisID="Ezek.45.18"> יח  כה אמר אדני יהוה בראשון באחד לחדש תקח פר בן בקר תמים וחטאת את המקדש </verse>
        <verse osisID="Ezek.45.19"> יט  ולקח הכהן מדם החטאת ונתן אל מזוזת הבית ואל ארבע פנות העזרה למזבח ועל מזוזת--שער החצר הפנימית </verse>
        <verse osisID="Ezek.45.20"> כ  וכן תעשה בשבעה בחדש מאיש שגה ומפתי וכפרתם את הבית </verse>
        <verse osisID="Ezek.45.21"> כא  בראשון בארבעה עשר יום לחדש יהיה לכם הפסח חג--שבעות ימים מצות יאכל </verse>
        <verse osisID="Ezek.45.22"> כב  ועשה הנשיא ביום ההוא בעדו ובעד כל עם הארץ--פר חטאת </verse>
        <verse osisID="Ezek.45.23"> כג  ושבעת ימי החג יעשה עולה ליהוה שבעת פרים ושבעת אילים תמימם ליום שבעת הימים וחטאת שעיר עזים ליום </verse>
        <verse osisID="Ezek.45.24"> כד  ומנחה איפה לפר ואיפה לאיל--יעשה ושמן הין לאיפה </verse>
        <verse osisID="Ezek.45.25"> כה  בשביעי בחמשה עשר יום לחדש בחג יעשה כאלה שבעת הימים  כחטאת כעלה וכמנחה וכשמן  {ס} </verse>
      </chapter>
      <chapter osisID="Ezek.46">
        <verse osisID="Ezek.46.1"> א  כה אמר אדני יהוה שער החצר הפנימית הפנה קדים יהיה סגור ששת ימי המעשה וביום השבת יפתח וביום החדש יפתח </verse>
        <verse osisID="Ezek.46.2"> ב  ובא הנשיא דרך אולם השער מחוץ ועמד על מזוזת השער ועשו הכהנים את עולתו ואת שלמיו והשתחוה על מפתן השער ויצא והשער לא יסגר עד הערב </verse>
        <verse osisID="Ezek.46.3"> ג  והשתחוו עם הארץ פתח השער ההוא בשבתות ובחדשים--לפני יהוה </verse>
        <verse osisID="Ezek.46.4"> ד  והעלה אשר יקרב הנשיא ליהוה  ביום השבת ששה כבשים תמימם--ואיל תמים </verse>
        <verse osisID="Ezek.46.5"> ה  ומנחה איפה לאיל ולכבשים מנחה מתת ידו ושמן הין לאיפה  {ס} </verse>
        <verse osisID="Ezek.46.6"> ו  וביום החדש פר בן בקר תמימם וששת כבשים ואיל תמימם יהיו </verse>
        <verse osisID="Ezek.46.7"> ז  ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה </verse>
        <verse osisID="Ezek.46.8"> ח  ובבוא הנשיא--דרך אולם השער יבוא ובדרכו יצא </verse>
        <verse osisID="Ezek.46.9"> ט  ובבוא עם הארץ לפני יהוה במועדים הבא דרך שער צפון להשתחות יצא דרך שער נגב והבא דרך שער נגב יצא דרך שער צפונה  לא ישוב דרך השער אשר בא בו--כי נכחו יצאו (יצא) </verse>
        <verse osisID="Ezek.46.10"> י  והנשיא--בתוכם בבואם יבוא ובצאתם יצאו </verse>
        <verse osisID="Ezek.46.11"> יא  ובחגים ובמועדים תהיה המנחה איפה לפר ואיפה לאיל ולכבשים מתת ידו ושמן הין לאיפה  {פ} </verse>
        <verse osisID="Ezek.46.12"> יב  וכי יעשה הנשיא נדבה עולה או שלמים נדבה ליהוה ופתח לו את השער הפנה קדים ועשה את עלתו ואת שלמיו כאשר יעשה ביום השבת ויצא וסגר את השער אחרי צאתו </verse>
        <verse osisID="Ezek.46.13"> יג  וכבש בן שנתו תמים תעשה עולה ליום--ליהוה  בבקר בבקר תעשה אתו </verse>
        <verse osisID="Ezek.46.14"> יד  ומנחה תעשה עליו בבקר בבקר ששית האיפה ושמן שלישית ההין לרס את הסלת  מנחה ליהוה--חקות עולם תמיד </verse>
        <verse osisID="Ezek.46.15"> טו  ועשו (יעשו) את הכבש ואת המנחה ואת השמן בבקר בבקר  עולת תמיד  {ס} </verse>
        <verse osisID="Ezek.46.16"> טז  כה אמר אדני יהוה כי יתן הנשיא מתנה לאיש מבניו--נחלתו היא לבניו תהיה  אחזתם היא בנחלה  {ס} </verse>
        <verse osisID="Ezek.46.17"> יז  וכי יתן מתנה מנחלתו לאחד מעבדיו--והיתה לו עד שנת הדרור ושבת לנשיא אך נחלתו--בניו להם תהיה </verse>
        <verse osisID="Ezek.46.18"> יח  ולא יקח הנשיא מנחלת העם להונתם מאחזתם--מאחזתו ינחל את בניו  למען אשר לא יפצו עמי איש מאחזתו </verse>
        <verse osisID="Ezek.46.19"> יט  ויביאני במבוא אשר על כתף השער אל הלשכות הקדש אל הכהנים הפנות צפונה והנה שם מקום בירכתם (בירכתים) ימה </verse>
        <verse osisID="Ezek.46.20"> כ  ויאמר אלי--זה המקום אשר יבשלו שם הכהנים את האשם ואת החטאת  אשר יאפו את המנחה לבלתי הוציא אל החצר החיצונה לקדש את העם </verse>
        <verse osisID="Ezek.46.21"> כא  ויוציאני אל החצר החיצונה ויעברני אל ארבעת מקצועי החצר והנה חצר במקצע החצר חצר במקצע החצר </verse>
        <verse osisID="Ezek.46.22"> כב  בארבעת מקצעות החצר חצרות קטרות--ארבעים ארך ושלשים רחב  מדה אחת לארבעתם מהקצעות </verse>
        <verse osisID="Ezek.46.23"> כג  וטור סביב בהם סביב לארבעתם ומבשלות עשוי מתחת הטירות סביב </verse>
        <verse osisID="Ezek.46.24"> כד  ויאמר אלי  אלה בית המבשלים אשר יבשלו שם משרתי הבית את זבח העם </verse>
      </chapter>
      <chapter osisID="Ezek.47">
        <verse osisID="Ezek.47.1"> א  וישבני אל פתח הבית והנה מים יצאים מתחת מפתן הבית קדימה כי פני הבית קדים והמים ירדים מתחת מכתף הבית הימנית מנגב למזבח </verse>
        <verse osisID="Ezek.47.2"> ב  ויוצאני דרך שער צפונה ויסבני דרך חוץ אל שער החוץ דרך הפונה קדים והנה מים מפכים מן הכתף הימנית </verse>
        <verse osisID="Ezek.47.3"> ג  בצאת האיש קדים וקו בידו וימד אלף באמה ויעברני במים מי אפסים </verse>
        <verse osisID="Ezek.47.4"> ד  וימד אלף ויעברני במים מים ברכים וימד אלף ויעברני מי מתנים </verse>
        <verse osisID="Ezek.47.5"> ה  וימד אלף--נחל אשר לא אוכל לעבר  כי גאו המים מי שחו נחל אשר לא יעבר </verse>
        <verse osisID="Ezek.47.6"> ו  ויאמר אלי הראית בן אדם ויולכני וישבני שפת הנחל </verse>
        <verse osisID="Ezek.47.7"> ז  בשובני--והנה אל שפת הנחל עץ רב מאד  מזה ומזה </verse>
        <verse osisID="Ezek.47.8"> ח  ויאמר אלי המים האלה יוצאים אל הגלילה הקדמונה וירדו על הערבה ובאו הימה אל הימה המוצאים ונרפאו המים </verse>
        <verse osisID="Ezek.47.9"> ט  והיה כל נפש חיה אשר ישרץ אל כל אשר יבוא שם נחלים יחיה והיה הדגה רבה מאד  כי באו שמה המים האלה וירפאו וחי--כל אשר יבוא שמה הנחל </verse>
        <verse osisID="Ezek.47.10"> י  והיה יעמדו (עמדו) עליו דוגים מעין גדי ועד עין עגלים--משטוח לחרמים יהיו למינה תהיה דגתם כדגת הים הגדול רבה מאד </verse>
        <verse osisID="Ezek.47.11"> יא  בצאתו וגבאיו ולא ירפאו למלח נתנו </verse>
        <verse osisID="Ezek.47.12"> יב  ועל הנחל יעלה על שפתו מזה ומזה כל עץ מאכל לא יבול עלהו ולא יתם פריו לחדשיו יבכר--כי מימיו מן המקדש המה יוצאים והיו (והיה) פריו למאכל ועלהו לתרופה  {פ} </verse>
        <verse osisID="Ezek.47.13"> יג  כה אמר אדני יהוה גה גבול אשר תתנחלו את הארץ לשני עשר שבטי ישראל--יוסף חבלים </verse>
        <verse osisID="Ezek.47.14"> יד  ונחלתם אותה איש כאחיו אשר נשאתי את ידי לתתה לאבתיכם ונפלה הארץ הזאת לכם--בנחלה </verse>
        <verse osisID="Ezek.47.15"> טו  וזה גבול הארץ  לפאת צפונה מן הים הגדול הדרך חתלן--לבוא צדדה </verse>
        <verse osisID="Ezek.47.16"> טז  חמת ברותה סברים אשר בין גבול דמשק ובין גבול חמת חצר התיכון אשר אל גבול חורן </verse>
        <verse osisID="Ezek.47.17"> יז  והיה גבול מן הים חצר עינון גבול דמשק וצפון צפונה וגבול חמת ואת פאת צפון </verse>
        <verse osisID="Ezek.47.18"> יח  ופאת קדים מבין חורן ומבין דמשק ומבין הגלעד ומבין ארץ ישראל הירדן--מגבול על הים הקדמוני תמדו ואת פאת קדימה </verse>
        <verse osisID="Ezek.47.19"> יט  ופאת נגב תימנה מתמר עד מי מריבות קדש נחלה אל הים הגדול ואת פאת תימנה נגבה </verse>
        <verse osisID="Ezek.47.20"> כ  ופאת ים הים הגדול מגבול עד נכח לבוא חמת זאת פאת ים </verse>
        <verse osisID="Ezek.47.21"> כא  וחלקתם את הארץ הזאת לכם--לשבטי ישראל </verse>
        <verse osisID="Ezek.47.22"> כב  והיה תפלו אותה בנחלה לכם ולהגרים הגרים בתוככם אשר הולדו בנים בתוככם והיו לכם כאזרח בבני ישראל--אתכם יפלו בנחלה בתוך שבטי ישראל </verse>
        <verse osisID="Ezek.47.23"> כג  והיה בשבט אשר גר הגר אתו--שם תתנו נחלתו נאם אדני יהוה  {פ} </verse>
      </chapter>
      <chapter osisID="Ezek.48">
        <verse osisID="Ezek.48.1"> א  ואלה שמות השבטים  מקצה צפונה אל יד דרך חתלן לבוא חמת חצר עינן גבול דמשק צפונה אל יד חמת והיו לו פאת קדים הים דן אחד </verse>
        <verse osisID="Ezek.48.2"> ב  ועל גבול דן מפאת קדים עד פאת ימה--אשר אחד </verse>
        <verse osisID="Ezek.48.3"> ג  ועל גבול אשר מפאת קדימה ועד פאת ימה--נפתלי אחד </verse>
        <verse osisID="Ezek.48.4"> ד  ועל גבול נפתלי מפאת קדמה עד פאת ימה--מנשה אחד </verse>
        <verse osisID="Ezek.48.5"> ה  ועל גבול מנשה מפאת קדמה עד פאת ימה--אפרים אחד </verse>
        <verse osisID="Ezek.48.6"> ו  ועל גבול אפרים מפאת קדים ועד פאת ימה--ראובן אחד </verse>
        <verse osisID="Ezek.48.7"> ז  ועל גבול ראובן מפאת קדים עד פאת ימה--יהודה אחד </verse>
        <verse osisID="Ezek.48.8"> ח  ועל גבול יהודה מפאת קדים עד פאת ימה--תהיה התרומה אשר תרימו חמשה ועשרים אלף רחב וארך כאחד החלקים מפאת קדימה עד פאת ימה והיה המקדש בתוכו </verse>
        <verse osisID="Ezek.48.9"> ט  התרומה אשר תרימו ליהוה--ארך חמשה ועשרים אלף ורחב עשרת אלפים </verse>
        <verse osisID="Ezek.48.10"> י  ולאלה תהיה תרומת הקדש לכהנים--צפונה חמשה ועשרים אלף וימה רחב עשרת אלפים וקדימה רחב עשרת אלפים ונגבה ארך חמשה ועשרים אלף והיה מקדש יהוה בתוכו </verse>
        <verse osisID="Ezek.48.11"> יא  לכהנים המקדש מבני צדוק אשר שמרו משמרתי--אשר לא תעו בתעות בני ישראל כאשר תעו הלוים </verse>
        <verse osisID="Ezek.48.12"> יב  והיתה להם תרומיה מתרומת הארץ קדש קדשים--אל גבול הלוים </verse>
        <verse osisID="Ezek.48.13"> יג  והלוים לעמת גבול הכהנים חמשה ועשרים אלף ארך ורחב עשרת אלפים כל ארך חמשה ועשרים אלף ורחב עשרת אלפים </verse>
        <verse osisID="Ezek.48.14"> יד  ולא ימכרו ממנו ולא ימר ולא יעבור (יעביר)--ראשית הארץ  כי קדש ליהוה </verse>
        <verse osisID="Ezek.48.15"> טו  וחמשת אלפים הנותר ברחב על פני חמשה ועשרים אלף--חל הוא לעיר למושב ולמגרש והיתה העיר בתוכה </verse>
        <verse osisID="Ezek.48.16"> טז  ואלה מדותיה--פאת צפון חמש מאות וארבעת אלפים ופאת נגב חמש חמש (  ) מאות וארבעת אלפים ומפאת קדים חמש מאות וארבעת אלפים ופאת ימה חמש מאות וארבעת אלפים </verse>
        <verse osisID="Ezek.48.17"> יז  והיה מגרש לעיר--צפונה חמשים ומאתים ונגבה חמשים ומאתים וקדימה חמשים ומאתים וימה חמשים ומאתים </verse>
        <verse osisID="Ezek.48.18"> יח  והנותר בארך לעמת תרומת הקדש עשרת אלפים קדימה ועשרת אלפים ימה והיה לעמת תרומת הקדש והיתה תבואתה ללחם לעבדי העיר </verse>
        <verse osisID="Ezek.48.19"> יט  והעבד העיר--יעבדוהו מכל שבטי ישראל </verse>
        <verse osisID="Ezek.48.20"> כ  כל התרומה חמשה ועשרים אלף בחמשה ועשרים אלף  רביעית תרימו את תרומת הקדש אל אחזת העיר </verse>
        <verse osisID="Ezek.48.21"> כא  והנותר לנשיא מזה ומזה לתרומת הקדש ולאחזת העיר אל פני חמשה ועשרים אלף תרומה עד גבול קדימה וימה על פני חמשה ועשרים אלף על גבול ימה לעמת חלקים לנשיא והיתה תרומת הקדש ומקדש הבית בתוכה </verse>
        <verse osisID="Ezek.48.22"> כב  ומאחזת הלוים ומאחזת העיר בתוך אשר לנשיא יהיה  בין גבול יהודה ובין גבול בנימן--לנשיא יהיה </verse>
        <verse osisID="Ezek.48.23"> כג  ויתר השבטים  מפאת קדימה עד פאת ימה בנימן אחד </verse>
        <verse osisID="Ezek.48.24"> כד  ועל גבול בנימן מפאת קדימה עד פאת ימה--שמעון אחד </verse>
        <verse osisID="Ezek.48.25"> כה  ועל גבול שמעון מפאת קדימה עד פאת ימה--יששכר אחד </verse>
        <verse osisID="Ezek.48.26"> כו  ועל גבול יששכר מפאת קדימה עד פאת ימה--זבולן אחד </verse>
        <verse osisID="Ezek.48.27"> כז  ועל גבול זבולן מפאת קדמה עד פאת ימה--גד אחד </verse>
        <verse osisID="Ezek.48.28"> כח  ועל גבול גד אל פאת נגב תימנה  והיה גבול מתמר מי מריבת קדש נחלה על הים הגדול </verse>
        <verse osisID="Ezek.48.29"> כט  זאת הארץ אשר תפילו מנחלה לשבטי ישראל ואלה מחלקותם--נאם אדני יהוה  {ס} </verse>
        <verse osisID="Ezek.48.30"> ל  ואלה תוצאת העיר  מפאת צפון חמש מאות וארבעת אלפים מדה </verse>
        <verse osisID="Ezek.48.31"> לא  ושערי העיר על שמות שבטי ישראל שערים שלושה צפונה--שער ראובן אחד שער יהודה אחד שער לוי אחד </verse>
        <verse osisID="Ezek.48.32"> לב  ואל פאת קדימה חמש מאות וארבעת אלפים ושערים שלשה--ושער יוסף אחד שער בנימן אחד שער דן אחד </verse>
        <verse osisID="Ezek.48.33"> לג  ופאת נגבה חמש מאות וארבעת אלפים מדה ושערים שלשה--שער שמעון אחד שער יששכר אחד שער זבולן אחד </verse>
        <verse osisID="Ezek.48.34"> לד  פאת ימה חמש מאות וארבעת אלפים שעריהם שלשה--שער גד אחד שער אשר אחד שער נפתלי אחד </verse>
        <verse osisID="Ezek.48.35"> לה  סביב שמנה עשר אלף ושם העיר מיום יהוה שמה  {ש} </verse>
      </chapter>
    </div>
    <div type="book" osisID="Dan">
      <chapter osisID="Dan.1">
        <title> כג  והיה בשבט אשר גר הגר אתו--שם תתנו נחלתו נאם אדני יהוה  {פ} </title>
        <verse osisID="Dan.1.1"> א  בשנת שלוש למלכות יהויקים מלך יהודה--בא נבוכדנאצר מלך בבל ירושלם ויצר עליה </verse>
        <verse osisID="Dan.1.2"> ב  ויתן אדני בידו את יהויקים מלך יהודה ומקצת כלי בית האלהים ויביאם ארץ שנער בית אלהיו ואת הכלים הביא בית אוצר אלהיו </verse>
        <verse osisID="Dan.1.3"> ג  ויאמר המלך לאשפנז רב סריסיו  להביא מבני ישראל ומזרע המלוכה--ומן הפרתמים </verse>
        <verse osisID="Dan.1.4"> ד  ילדים אשר אין בהם כל מאום וטובי מראה ומשכלים בכל חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים </verse>
        <verse osisID="Dan.1.5"> ה  וימן להם המלך דבר יום ביומו מפת בג המלך ומיין משתיו ולגדלם שנים שלוש ומקצתם--יעמדו לפני המלך </verse>
        <verse osisID="Dan.1.6"> ו  ויהי בהם מבני יהודה--דניאל חנניה מישאל ועזריה </verse>
        <verse osisID="Dan.1.7"> ז  וישם להם שר הסריסים שמות וישם לדניאל בלטשאצר ולחנניה שדרך ולמישאל מישך ולעזריה עבד נגו </verse>
        <verse osisID="Dan.1.8"> ח  וישם דניאל על לבו אשר לא יתגאל בפת בג המלך וביין משתיו ויבקש משר הסריסים אשר לא יתגאל </verse>
        <verse osisID="Dan.1.9"> ט  ויתן האלהים את דניאל לחסד ולרחמים לפני שר הסריסים </verse>
        <verse osisID="Dan.1.10"> י  ויאמר שר הסריסים לדניאל--ירא אני את אדני המלך אשר מנה את מאכלכם ואת משתיכם  אשר למה יראה את פניכם זעפים מן הילדים אשר כגילכם וחיבתם את ראשי למלך </verse>
        <verse osisID="Dan.1.11"> יא  ויאמר דניאל אל המלצר--אשר מנה שר הסריסים על דניאל חנניה מישאל ועזריה </verse>
        <verse osisID="Dan.1.12"> יב  נס נא את עבדיך ימים עשרה ויתנו לנו מן הזרעים ונאכלה--ומים ונשתה </verse>
        <verse osisID="Dan.1.13"> יג  ויראו לפניך מראינו ומראה הילדים האכלים את פת בג המלך וכאשר תראה עשה עם עבדיך </verse>
        <verse osisID="Dan.1.14"> יד  וישמע להם לדבר הזה וינסם ימים עשרה </verse>
        <verse osisID="Dan.1.15"> טו  ומקצת ימים עשרה נראה מראיהם טוב ובריאי בשר  מן כל הילדים--האכלים את פת בג המלך </verse>
        <verse osisID="Dan.1.16"> טז  ויהי המלצר נשא את פת בגם ויין משתיהם ונתן להם זרענים </verse>
        <verse osisID="Dan.1.17"> יז  והילדים האלה ארבעתם נתן להם האלהים מדע והשכל בכל ספר וחכמה ודניאל הבין בכל חזון וחלמות </verse>
        <verse osisID="Dan.1.18"> יח  ולמקצת הימים אשר אמר המלך להביאם ויביאם שר הסריסים לפני נבכדנצר </verse>
        <verse osisID="Dan.1.19"> יט  וידבר אתם המלך ולא נמצא מכלם כדניאל חנניה מישאל ועזריה ויעמדו לפני המלך </verse>
        <verse osisID="Dan.1.20"> כ  וכל דבר חכמת בינה אשר בקש מהם המלך--וימצאם עשר ידות על כל החרטמים האשפים אשר בכל מלכותו </verse>
        <verse osisID="Dan.1.21"> כא  ויהי דניאל עד שנת אחת לכורש המלך  {פ} </verse>
      </chapter>
      <chapter osisID="Dan.2">
        <verse osisID="Dan.2.1"> א  ובשנת שתים למלכות נבכדנצר חלם נבכדנצר חלמות ותתפעם רוחו ושנתו נהיתה עליו </verse>
        <verse osisID="Dan.2.2"> ב  ויאמר המלך לקרא לחרטמים ולאשפים ולמכשפים ולכשדים להגיד למלך חלמתיו ויבאו ויעמדו לפני המלך </verse>
        <verse osisID="Dan.2.3"> ג  ויאמר להם המלך חלום חלמתי ותפעם רוחי לדעת את החלום </verse>
        <verse osisID="Dan.2.4"> ד  וידברו הכשדים למלך ארמית  מלכא לעלמין חיי--אמר חלמא לעבדיך (לעבדך) ופשרא נחוא </verse>
        <verse osisID="Dan.2.5"> ה  ענה מלכא ואמר לכשדיא (לכשדאי) מלתה מני אזדא  הן לא תהודעונני חלמא ופשרה הדמין תתעבדון ובתיכון נולי יתשמון </verse>
        <verse osisID="Dan.2.6"> ו  והן חלמא ופשרה תהחון מתנן ונבזבה ויקר שגיא תקבלון מן קדמי להן חלמא ופשרה החוני </verse>
        <verse osisID="Dan.2.7"> ז  ענו תנינות ואמרין  מלכא חלמא יאמר לעבדוהי ופשרה נהחוה </verse>
        <verse osisID="Dan.2.8"> ח  ענה מלכא ואמר--מן יציב ידע אנה די עדנא אנתון זבנין כל קבל די חזיתון די אזדא מני מלתא </verse>
        <verse osisID="Dan.2.9"> ט  די הן חלמא לא תהודענני חדה היא דתכון ומלה כדבה ושחיתה הזמנתון (הזדמנתון) למאמר קדמי עד די עדנא ישתנא להן חלמא אמרו לי ואנדע די פשרה תהחונני </verse>
        <verse osisID="Dan.2.10"> י  ענו כשדיא (כשדאי) קדם מלכא ואמרין--לא איתי אנש על יבשתא די מלת מלכא יוכל להחויה  כל קבל די כל מלך רב ושליט מלה כדנה לא שאל לכל חרטם ואשף וכשדי </verse>
        <verse osisID="Dan.2.11"> יא  ומלתא די מלכה שאל יקירה ואחרן לא איתי די יחונה קדם מלכא להן אלהין--די מדרהון עם בשרא לא איתוהי </verse>
        <verse osisID="Dan.2.12"> יב  כל קבל דנה--מלכא בנס וקצף שגיא ואמר להובדה לכל חכימי בבל </verse>
        <verse osisID="Dan.2.13"> יג  ודתא נפקת וחכימיא מתקטלין ובעו דניאל וחברוהי להתקטלה  {פ} </verse>
        <verse osisID="Dan.2.14"> יד  באדין דניאל התיב עטא וטעם לאריוך רב טבחיא די מלכא--די נפק לקטלה לחכימי בבל </verse>
        <verse osisID="Dan.2.15"> טו  ענה ואמר לאריוך שליטא די מלכא על מה דתא מהחצפה מן קדם מלכא אדין מלתא הודע אריוך לדניאל </verse>
        <verse osisID="Dan.2.16"> טז  ודניאל על ובעה מן מלכא  די זמן ינתן לה ופשרא להחויה למלכא  {פ} </verse>
        <verse osisID="Dan.2.17"> יז  אדין דניאל לביתה אזל ולחנניה מישאל ועזריה חברוהי מלתא הודע </verse>
        <verse osisID="Dan.2.18"> יח  ורחמין למבעא מן קדם אלה שמיא על רזא דנה--די לא יהובדון דניאל וחברוהי עם שאר חכימי בבל </verse>
        <verse osisID="Dan.2.19"> יט  אדין לדניאל בחזוא די ליליא--רזא גלי אדין דניאל ברך לאלה שמיא </verse>
        <verse osisID="Dan.2.20"> כ  ענה דניאל ואמר--להוא שמה די אלהא מברך מן עלמא ועד עלמא  די חכמתא וגבורתא די לה היא </verse>
        <verse osisID="Dan.2.21"> כא  והוא מהשנא עדניא וזמניא מהעדה מלכין ומהקים מלכין יהב חכמתא לחכימין ומנדעא לידעי בינה </verse>
        <verse osisID="Dan.2.22"> כב  הוא גלא עמיקתא ומסתרתא ידע מה בחשוכא ונהירא (ונהורא) עמה שרא </verse>
        <verse osisID="Dan.2.23"> כג  לך אלה אבהתי מהודא ומשבח אנה די חכמתא וגבורתא יהבת לי וכען הודעתני די בעינא מנך די מלת מלכא הודעתנא </verse>
        <verse osisID="Dan.2.24"> כד  כל קבל דנה דניאל על על אריוך די מני מלכא להובדה לחכימי בבל אזל וכן אמר לה לחכימי בבל אל תהובד--העלני קדם מלכא ופשרא למלכא אחוא  {ס} </verse>
        <verse osisID="Dan.2.25"> כה  אדין אריוך בהתבהלה הנעל לדניאל קדם מלכא וכן אמר לה די השכחת גבר מן בני גלותא די יהוד די פשרא למלכא יהודע </verse>
        <verse osisID="Dan.2.26"> כו  ענה מלכא ואמר לדניאל די שמה בלטשאצר  האיתיך (האיתך) כהל להודעתני חלמא די חזית--ופשרה </verse>
        <verse osisID="Dan.2.27"> כז  ענה דניאל קדם מלכא ואמר  רזא די מלכא שאל--לא חכימין אשפין חרטמין גזרין יכלין להחויה למלכא </verse>
        <verse osisID="Dan.2.28"> כח  ברם איתי אלה בשמיא גלא רזין והודע למלכא נבוכדנצר מה די להוא באחרית יומיא חלמך וחזוי ראשך על משכבך דנה הוא  {פ} </verse>
        <verse osisID="Dan.2.29"> כט  אנתה (אנת) מלכא רעיונך על משכבך סלקו מה די להוא אחרי דנה וגלא רזיא הודעך מה די להוא </verse>
        <verse osisID="Dan.2.30"> ל  ואנה לא בחכמה די איתי בי מן כל חייא רזא דנה גלי לי להן על דברת די פשרא למלכא יהודעון ורעיוני לבבך תנדע </verse>
        <verse osisID="Dan.2.31"> לא  אנתה (אנת) מלכא חזה הוית ואלו צלם חד שגיא--צלמא דכן רב וזיוה יתיר קאם לקבלך ורוה דחיל </verse>
        <verse osisID="Dan.2.32"> לב  הוא צלמא ראשה די דהב טב חדוהי ודרעוהי די כסף מעוהי וירכתה די נחש </verse>
        <verse osisID="Dan.2.33"> לג  שקוהי די פרזל רגלוהי--מנהון (מנהן) די פרזל ומנהון (ומנהן) די חסף </verse>
        <verse osisID="Dan.2.34"> לד  חזה הוית עד די התגזרת אבן די לא בידין ומחת לצלמא על רגלוהי די פרזלא וחספא והדקת המון </verse>
        <verse osisID="Dan.2.35"> לה  באדין דקו כחדה פרזלא חספא נחשא כספא ודהבא והוו כעור מן אדרי קיט ונשא המון רוחא וכל אתר לא השתכח להון ואבנא די מחת לצלמא הות לטור רב--ומלאת כל ארעא </verse>
        <verse osisID="Dan.2.36"> לו  דנה חלמא ופשרה נאמר קדם מלכא </verse>
        <verse osisID="Dan.2.37"> לז  אנתה (אנת) מלכא מלך מלכיא  די אלה שמיא מלכותא חסנא ותקפא ויקרא יהב לך </verse>
        <verse osisID="Dan.2.38"> לח  ובכל די דארין (דירין) בני אנשא חיות ברא ועוף שמיא יהב בידך והשלטך בכלהון אנתה (אנת) הוא ראשה די דהבא </verse>
        <verse osisID="Dan.2.39"> לט  ובתרך תקום מלכו אחרי--ארעא (ארע) מנך ומלכו תליתיא (תליתאה) אחרי די נחשא די תשלט בכל ארעא </verse>
        <verse osisID="Dan.2.40"> מ  ומלכו רביעיה (רביעאה) תהוא תקיפה כפרזלא כל קבל די פרזלא מהדק וחשל כלא וכפרזלא די מרעע כל אלן תדק ותרע </verse>
        <verse osisID="Dan.2.41"> מא  ודי חזיתה רגליא ואצבעתא מנהון (מנהן) חסף די פחר ומנהון (ומנהן) פרזל--מלכו פליגה תהוה ומן נצבתא די פרזלא להוא בה כל קבל די חזיתה פרזלא מערב בחסף טינא </verse>
        <verse osisID="Dan.2.42"> מב  ואצבעת רגליא מנהון (מנהן) פרזל ומנהון (ומנהן) חסף--מן קצת מלכותא תהוה תקיפה ומנה תהוא תבירה </verse>
        <verse osisID="Dan.2.43"> מג  די (ודי) חזית פרזלא מערב בחסף טינא--מתערבין להון בזרע אנשא ולא להון דבקין דנה עם דנה הא כדי פרזלא לא מתערב עם חספא </verse>
        <verse osisID="Dan.2.44"> מד  וביומיהון די מלכיא אנון יקים אלה שמיא מלכו די לעלמין לא תתחבל ומלכותה לעם אחרן לא תשתבק תדק ותסיף כל אלין מלכותא והיא תקום לעלמיא </verse>
        <verse osisID="Dan.2.45"> מה  כל קבל די חזית די מטורא אתגזרת אבן די לא בידין והדקת פרזלא נחשא חספא כספא ודהבא--אלה רב הודע למלכא מה די להוא אחרי דנה ויציב חלמא ומהימן פשרה  {פ} </verse>
        <verse osisID="Dan.2.46"> מו  באדין מלכא נבוכדנצר נפל על אנפוהי ולדניאל סגד ומנחה וניחחין אמר לנסכה לה </verse>
        <verse osisID="Dan.2.47"> מז  ענה מלכא לדניאל ואמר מן קשט די אלהכון הוא אלה אלהין ומרא מלכין--וגלה רזין  די יכלת למגלא רזא דנה </verse>
        <verse osisID="Dan.2.48"> מח  אדין מלכא לדניאל רבי ומתנן רברבן שגיאן יהב לה והשלטה על כל מדינת בבל ורב סגנין--על כל חכימי בבל </verse>
        <verse osisID="Dan.2.49"> מט  ודניאל בעא מן מלכא ומני על עבידתא די מדינת בבל לשדרך מישך ועבד נגו ודניאל בתרע מלכא  {פ} </verse>
      </chapter>
      <chapter osisID="Dan.3">
        <verse osisID="Dan.3.1"> א  נבוכדנצר מלכא עבד צלם די דהב רומה אמין שתין פתיה אמין שת אקימה בבקעת דורא במדינת בבל </verse>
        <verse osisID="Dan.3.2"> ב  ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא--למתא לחנכת צלמא די הקים נבוכדנצר מלכא </verse>
        <verse osisID="Dan.3.3"> ג  באדין מתכנשין אחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא לחנכת צלמא די הקים נבוכדנצר מלכא וקאמין (וקימין) לקבל צלמא די הקים נבכדנצר </verse>
        <verse osisID="Dan.3.4"> ד  וכרוזא קרא בחיל  לכון אמרין עממיא אמיא ולשניא </verse>
        <verse osisID="Dan.3.5"> ה  בעדנא די תשמעון קל קרנא משרוקיתא קיתרס (קתרס) שבכא פסנתרין סומפניא וכל זני זמרא--תפלון ותסגדון לצלם דהבא די הקים נבוכדנצר מלכא </verse>
        <verse osisID="Dan.3.6"> ו  ומן די לא יפל ויסגד--בה שעתא יתרמא לגוא אתון נורא יקדתא </verse>
        <verse osisID="Dan.3.7"> ז  כל קבל דנה בה זמנא כדי שמעין כל עממיא קל קרנא משרוקיתא קיתרס (קתרס) שבכא פסנטרין וכל זני זמרא--נפלין כל עממיא אמיא ולשניא סגדין לצלם דהבא די הקים נבוכדנצר מלכא </verse>
        <verse osisID="Dan.3.8"> ח  כל קבל דנה בה זמנא קרבו גברין כשדאין ואכלו קרציהון די יהודיא </verse>
        <verse osisID="Dan.3.9"> ט  ענו ואמרין לנבוכדנצר מלכא  מלכא לעלמין חיי </verse>
        <verse osisID="Dan.3.10"> י  אנתה (אנת) מלכא שמת טעם די כל אנש די ישמע קל קרנא משרקיתא קיתרס (קתרס) שבכא פסנתרין וסיפניה (וסופניה) וכל זני זמרא--יפל ויסגד לצלם דהבא </verse>
        <verse osisID="Dan.3.11"> יא  ומן די לא יפל ויסגד--יתרמא לגוא אתון נורא יקדתא </verse>
        <verse osisID="Dan.3.12"> יב  איתי גברין יהודאין די מנית יתהון על עבידת מדינת בבל שדרך מישך ועבד נגו--גבריא אלך לא שמו עליך (עלך) מלכא טעם לאלהיך (לאלהך) לא פלחין ולצלם דהבא די הקימת לא סגדין  {ס} </verse>
        <verse osisID="Dan.3.13"> יג  באדין נבוכדנצר ברגז וחמא אמר להיתיה לשדרך מישך ועבד נגו באדין גבריא אלך היתיו קדם מלכא </verse>
        <verse osisID="Dan.3.14"> יד  ענה נבוכדנצר ואמר להון הצדא שדרך מישך ועבד נגו  לאלהי לא איתיכון פלחין ולצלם דהבא די הקימת לא סגדין </verse>
        <verse osisID="Dan.3.15"> טו  כען הן איתיכון עתידין די בעדנא די תשמעון קל קרנא משרוקיתא קיתרס (קתרס) שבכא פסנתרין וסומפניה וכל זני זמרא תפלון ותסגדון לצלמא די עבדת והן לא תסגדון בה שעתא תתרמון לגוא אתון נורא יקדתא ומן הוא אלה די ישיזבנכון מן ידי </verse>
        <verse osisID="Dan.3.16"> טז  ענו שדרך מישך ועבד נגו ואמרין למלכא  נבוכדנצר--לא חשחין אנחנא על דנה פתגם להתבותך </verse>
        <verse osisID="Dan.3.17"> יז  הן איתי אלהנא די אנחנא פלחין--יכל לשיזבותנא  מן אתון נורא יקדתא ומן ידך מלכא ישיזב </verse>
        <verse osisID="Dan.3.18"> יח  והן לא ידיע להוא לך מלכא די לאלהיך (לאלהך) לא איתינא (איתנא) פלחין ולצלם דהבא די הקימת לא נסגד  {ס} </verse>
        <verse osisID="Dan.3.19"> יט  באדין נבוכדנצר התמלי חמא וצלם אנפוהי אשתנו (אשתני) על שדרך מישך ועבד נגו ענה ואמר למזא לאתונא חד שבעה על די חזה למזיה </verse>
        <verse osisID="Dan.3.20"> כ  ולגברין גברי חיל די בחילה אמר לכפתה לשדרך מישך ועבד נגו--למרמא לאתון נורא יקדתא </verse>
        <verse osisID="Dan.3.21"> כא  באדין גבריא אלך כפתו בסרבליהון פטישיהון (פטשיהון) וכרבלתהון ולבשיהון ורמיו לגוא אתון נורא יקדתא </verse>
        <verse osisID="Dan.3.22"> כב  כל קבל דנה מן די מלת מלכא מחצפה ואתונא אזה יתירה גבריא אלך די הסקו לשדרך מישך ועבד נגו קטל המון שביבא די נורא </verse>
        <verse osisID="Dan.3.23"> כג  וגבריא אלך תלתהון שדרך מישך ועבד נגו--נפלו לגוא אתון נורא יקדתא מכפתין  {פ} </verse>
        <verse osisID="Dan.3.24"> כד  אדין נבוכדנצר מלכא תוה וקם בהתבהלה ענה ואמר להדברוהי הלא גברין תלתה רמינא לגוא נורא מכפתין ענין ואמרין למלכא יציבא מלכא </verse>
        <verse osisID="Dan.3.25"> כה  ענה ואמר הא אנה חזה גברין ארבעה שרין מהלכין בגו נורא וחבל לא איתי בהון ורוה די רביעיא (רביעאה) דמה לבר אלהין  {ס} </verse>
        <verse osisID="Dan.3.26"> כו  באדין קרב נבוכדנצר לתרע אתון נורא יקדתא ענה ואמר שדרך מישך ועבד נגו עבדוהי די אלהא עליא (עלאה) פקו ואתו באדין נפקין שדרך מישך ועבד נגו--מן גוא נורא </verse>
        <verse osisID="Dan.3.27"> כז  ומתכנשין אחשדרפניא סגניא ופחותא והדברי מלכא--חזין לגבריא אלך די לא שלט נורא בגשמהון ושער ראשהון לא התחרך וסרבליהון לא שנו וריח נור לא עדת בהון </verse>
        <verse osisID="Dan.3.28"> כח  ענה נבוכדנצר ואמר בריך אלההון די שדרך מישך ועבד נגו די שלח מלאכה ושיזב לעבדוהי די התרחצו עלוהי ומלת מלכא שניו ויהבו גשמיהון (גשמהון) די לא יפלחון ולא יסגדון לכל אלה להן לאלההון </verse>
        <verse osisID="Dan.3.29"> כט  ומני שים טעם די כל עם אמה ולשן די יאמר שלה (שלו) על אלההון די שדרך מישך ועבד נגוא הדמין יתעבד וביתה נולי ישתוה כל קבל די לא איתי אלה אחרן די יכל להצלה כדנה </verse>
        <verse osisID="Dan.3.30"> ל  באדין מלכא הצלח לשדרך מישך ועבד נגו--במדינת בבל  {פ}  [ (Daniel 3:31)  לא  נבוכדנצר מלכא לכל עממיא אמיא ולשניא די דארין (דירין) בכל ארעא--שלמכון ישגא ] [ (Daniel 3:32)  לב  אתיא ותמהיא די עבד עמי אלהא עליא (עלאה)--שפר קדמי להחויה ] [ (Daniel 3:33)  לג  אתוהי כמה רברבין ותמהוהי כמה תקיפין מלכותה מלכות עלם ושלטנה עם דר ודר  ] </verse>
      </chapter>
      <chapter osisID="Dan.4">
        <verse osisID="Dan.4.1"> א  אנה נבוכדנצר שלה הוית בביתי ורענן בהיכלי </verse>
        <verse osisID="Dan.4.2"> ב  חלם חזית וידחלנני והרהרין על משכבי וחזוי ראשי יבהלנני </verse>
        <verse osisID="Dan.4.3"> ג  ומני שים טעם להנעלה קדמי לכל חכימי בבל  די פשר חלמא יהודענני </verse>
        <verse osisID="Dan.4.4"> ד  באדין עללין (עלין) חרטמיא אשפיא כשדיא (כשדאי) וגזריא וחלמא אמר אנה קדמיהון ופשרה לא מהודעין לי </verse>
        <verse osisID="Dan.4.5"> ה  ועד אחרין על קדמי דניאל די שמה בלטשאצר כשם אלהי ודי רוח אלהין קדישין בה וחלמא קדמוהי אמרת </verse>
        <verse osisID="Dan.4.6"> ו  בלטשאצר רב חרטמיא--די אנה ידעת די רוח אלהין קדישין בך וכל רז לא אנס לך חזוי חלמי די חזית ופשרה אמר </verse>
        <verse osisID="Dan.4.7"> ז  וחזוי ראשי על משכבי חזה הוית--ואלו אילן בגו ארעא ורומה שגיא </verse>
        <verse osisID="Dan.4.8"> ח  רבה אילנא ותקף ורומה ימטא לשמיא וחזותה לסוף כל ארעא </verse>
        <verse osisID="Dan.4.9"> ט  עפיה שפיר ואנבה שגיא ומזון לכלא בה תחתוהי תטלל חיות ברא ובענפוהי ידרון (ידורן) צפרי שמיא ומנה יתזין כל בשרא </verse>
        <verse osisID="Dan.4.10"> י  חזה הוית בחזוי ראשי על משכבי ואלו עיר וקדיש מן שמיא נחת </verse>
        <verse osisID="Dan.4.11"> יא  קרא בחיל וכן אמר גדו אילנא וקצצו ענפוהי אתרו עפיה ובדרו אנבה תנד חיותא מן תחתוהי וצפריא מן ענפוהי </verse>
        <verse osisID="Dan.4.12"> יב  ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיותא חלקה בעשב ארעא </verse>
        <verse osisID="Dan.4.13"> יג  לבבה מן אנושא (אנשא) ישנון ולבב חיוה יתיהב לה ושבעה עדנין יחלפון עלוהי </verse>
        <verse osisID="Dan.4.14"> יד  בגזרת עירין פתגמא ומאמר קדישין שאלתא עד דברת די ינדעון חייא די שליט עליא (עלאה) במלכות אנושא (אנשא) ולמן די יצבא יתננה ושפל אנשים יקים עליה (עלה) </verse>
        <verse osisID="Dan.4.15"> טו  דנה חלמא חזית אנה מלכא נבוכדנצר ואנתה (ואנת) בלטשאצר פשרא אמר כל קבל די כל חכימי מלכותי לא יכלין פשרא להודעותני ואנתה (ואנת) כהל די רוח אלהין קדישין בך </verse>
        <verse osisID="Dan.4.16"> טז  אדין דניאל די שמה בלטשאצר אשתומם כשעה חדה ורעינהי יבהלנה ענה מלכא ואמר בלטשאצר חלמא ופשרא אל יבהלך ענה בלטשאצר ואמר מראי חלמא לשנאיך (לשנאך) ופשרה לעריך (לערך) </verse>
        <verse osisID="Dan.4.17"> יז  אילנא די חזית די רבה ותקף ורומה ימטא לשמיא וחזותה לכל ארעא </verse>
        <verse osisID="Dan.4.18"> יח  ועפיה שפיר ואנבה שגיא ומזון לכלא בה תחתוהי תדור חיות ברא ובענפוהי ישכנן צפרי שמיא </verse>
        <verse osisID="Dan.4.19"> יט  אנתה (אנת) הוא מלכא די רבית (רבת) ותקפת ורבותך רבת ומטת לשמיא ושלטנך לסוף ארעא </verse>
        <verse osisID="Dan.4.20"> כ  ודי חזה מלכא עיר וקדיש נחת מן שמיא ואמר גדו אילנא וחבלוהי ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיות ברא חלקה עד די שבעה עדנין יחלפון עלוהי </verse>
        <verse osisID="Dan.4.21"> כא  דנה פשרא מלכא וגזרת עליא (עלאה) היא די מטת על מראי מלכא </verse>
        <verse osisID="Dan.4.22"> כב  ולך טרדין מן אנשא ועם חיות ברא להוה מדרך ועשבא כתורין לך יטעמון ומטל שמיא לך מצבעין ושבעה עדנין יחלפון עליך (עלך)  עד די תנדע די שליט עליא (עלאה) במלכות אנשא ולמן די יצבא יתננה </verse>
        <verse osisID="Dan.4.23"> כג  ודי אמרו למשבק עקר שרשוהי די אילנא מלכותך לך קימא--מן די תנדע די שלטן שמיא </verse>
        <verse osisID="Dan.4.24"> כד  להן מלכא מלכי ישפר עליך (עלך) וחטיך (וחטאך) בצדקה פרק ועויתך במחן ענין הן תהוה ארכה לשלותך </verse>
        <verse osisID="Dan.4.25"> כה  כלא מטא על נבוכדנצר מלכא  {פ} </verse>
        <verse osisID="Dan.4.26"> כו  לקצת ירחין תרי עשר על היכל מלכותא די בבל מהלך הוה </verse>
        <verse osisID="Dan.4.27"> כז  ענה מלכא ואמר הלא דא היא בבל רבתא די אנה בניתה לבית מלכו בתקף חסני וליקר הדרי </verse>
        <verse osisID="Dan.4.28"> כח  עוד מלתא בפם מלכא--קל מן שמיא נפל  לך אמרין נבוכדנצר מלכא מלכותא עדת מנך </verse>
        <verse osisID="Dan.4.29"> כט  ומן אנשא לך טרדין ועם חיות ברא מדרך עשבא כתורין לך יטעמון ושבעה עדנין יחלפון עליך (עלך)  עד די תנדע די שליט עליא (עלאה) במלכות אנשא ולמן די יצבא יתננה </verse>
        <verse osisID="Dan.4.30"> ל  בה שעתא מלתא ספת על נבוכדנצר ומן אנשא טריד ועשבא כתורין יאכל ומטל שמיא גשמה יצטבע--עד די שערה כנשרין רבה וטפרוהי כצפרין </verse>
        <verse osisID="Dan.4.31"> לא  ולקצת יומיא אנה נבוכדנצר עיני לשמיא נטלת ומנדעי עלי יתוב ולעליא (ולעלאה) ברכת ולחי עלמא שבחת והדרת  די שלטנה שלטן עלם ומלכותה עם דר ודר </verse>
        <verse osisID="Dan.4.32"> לב  וכל דארי (דירי) ארעא כלה חשיבין וכמצביה עבד בחיל שמיא ודארי (ודירי) ארעא ולא איתי די ימחא בידה ויאמר לה מה עבדת </verse>
        <verse osisID="Dan.4.33"> לג  בה זמנא מנדעי יתוב עלי וליקר מלכותי הדרי וזיוי יתוב עלי ולי הדברי ורברבני יבעון ועל מלכותי התקנת ורבו יתירה הוספת לי </verse>
        <verse osisID="Dan.4.34"> לד  כען אנה נבכדנצר משבח ומרומם ומהדר למלך שמיא די כל מעבדוהי קשט וארחתה דין ודי מהלכין בגוה יכל להשפלה  {פ} </verse>
      </chapter>
      <chapter osisID="Dan.5">
        <verse osisID="Dan.5.1"> א  בלשאצר מלכא עבד לחם רב לרברבנוהי אלף ולקבל אלפא חמרא שתה </verse>
        <verse osisID="Dan.5.2"> ב  בלשאצר אמר בטעם חמרא להיתיה למאני דהבא וכספא די הנפק נבוכדנצר אבוהי מן היכלא די בירושלם וישתון בהון מלכא ורברבנוהי שגלתה ולחנתה </verse>
        <verse osisID="Dan.5.3"> ג  באדין היתיו מאני דהבא די הנפקו מן היכלא די בית אלהא די בירושלם ואשתיו בהון מלכא ורברבנוהי שגלתה ולחנתה </verse>
        <verse osisID="Dan.5.4"> ד  אשתיו חמרא ושבחו לאלהי דהבא וכספא נחשא פרזלא--אעא ואבנא </verse>
        <verse osisID="Dan.5.5"> ה  בה שעתה נפקו (נפקה) אצבען די יד אנש וכתבן לקבל נברשתא על גירא די כתל היכלא די מלכא ומלכא חזה פס ידא די כתבה </verse>
        <verse osisID="Dan.5.6"> ו  אדין מלכא זיוהי שנוהי ורעינהי יבהלונה וקטרי חרצה משתרין וארכבתה דא לדא נקשן </verse>
        <verse osisID="Dan.5.7"> ז  קרא מלכא בחיל להעלה לאשפיא כשדיא (כשדאי) וגזריא ענה מלכא ואמר לחכימי בבל די כל אנש די יקרה כתבה דנה ופשרה יחונני ארגונא ילבש והמנוכא (והמניכא) די דהבא על צוארה ותלתי במלכותא ישלט  {ס} </verse>
        <verse osisID="Dan.5.8"> ח  אדין עללין (עלין) כל חכימי מלכא ולא כהלין כתבא למקרא ופשרא (ופשרה) להודעה למלכא </verse>
        <verse osisID="Dan.5.9"> ט  אדין מלכא בלשאצר שגיא מתבהל וזיוהי שנין עלוהי ורברבנוהי משתבשין </verse>
        <verse osisID="Dan.5.10"> י  מלכתא--לקבל מלי מלכא ורברבנוהי לבית משתיא עללת (עלת) ענת מלכתא ואמרת מלכא לעלמין חיי--אל יבהלוך רעיונך וזיויך (וזיוך) אל ישתנו </verse>
        <verse osisID="Dan.5.11"> יא  איתי גבר במלכותך די רוח אלהין קדישין בה וביומי אבוך נהירו ושכלתנו וחכמה כחכמת אלהין השתכחת בה ומלכא נבכדנצר אבוך--רב חרטמין אשפין כשדאין גזרין הקימה אבוך מלכא </verse>
        <verse osisID="Dan.5.12"> יב  כל קבל די רוח יתירה ומנדע ושכלתנו מפשר חלמין ואחוית אחידן ומשרא קטרין השתכחת בה בדניאל די מלכא שם שמה בלטשאצר כען דניאל יתקרי ופשרה יהחוה  {פ} </verse>
        <verse osisID="Dan.5.13"> יג  באדין דניאל העל קדם מלכא ענה מלכא ואמר לדניאל אנתה (אנת) הוא דניאל די מן בני גלותא די יהוד די היתי מלכא אבי מן יהוד </verse>
        <verse osisID="Dan.5.14"> יד  ושמעת עליך (עלך) די רוח אלהין בך ונהירו ושכלתנו וחכמה יתירה השתכחת בך </verse>
        <verse osisID="Dan.5.15"> טו  וכען העלו קדמי חכימיא אשפיא די כתבה דנה יקרון ופשרה להודעתני ולא כהלין פשר מלתא להחויה </verse>
        <verse osisID="Dan.5.16"> טז  ואנה שמעת עליך (עלך) די תוכל (תכול) פשרין למפשר וקטרין למשרא כען הן תוכל (תכול) כתבא למקרא ופשרה להודעותני--ארגונא תלבש והמונכא (והמניכא) די דהבא על צוארך ותלתא במלכותא תשלט  {פ} </verse>
        <verse osisID="Dan.5.17"> יז  באדין ענה דניאל ואמר קדם מלכא מתנתך לך להוין ונבזביתך לאחרן הב ברם כתבא אקרא למלכא ופשרא אהודענה </verse>
        <verse osisID="Dan.5.18"> יח  אנתה (אנת) מלכא אלהא עליא (עלאה) מלכותא ורבותא ויקרא והדרא יהב לנבכדנצר אבוך </verse>
        <verse osisID="Dan.5.19"> יט  ומן רבותא די יהב לה--כל עממיא אמיא ולשניא הוו זאעין (זיעין) ודחלין מן קדמוהי די הוא צבא הוה קטל ודי הוה צבא הוה מחא ודי הוה צבא הוה מרים ודי הוא צבא הוא משפל </verse>
        <verse osisID="Dan.5.20"> כ  וכדי רם לבבה ורוחה תקפת להזדה הנחת מן כרסא מלכותה ויקרה העדיו מנה </verse>
        <verse osisID="Dan.5.21"> כא  ומן בני אנשא טריד ולבבה עם חיותא שוי (שויו) ועם ערדיא מדרה עשבא כתורין יטעמונה ומטל שמיא גשמה יצטבע  עד די ידע די שליט אלהא עליא (עלאה) במלכות אנשא ולמן די יצבא יהקים עליה (עלה) </verse>
        <verse osisID="Dan.5.22"> כב  ואנתה (ואנת) ברה בלשאצר לא השפלת לבבך  כל קבל די כל דנה ידעת </verse>
        <verse osisID="Dan.5.23"> כג  ועל מרא שמיא התרוממת ולמאניא די ביתה היתיו קדמיך (קדמך) ואנתה (ואנת) ורברבניך (ורברבנך) שגלתך ולחנתך חמרא שתין בהון ולאלהי כספא ודהבא נחשא פרזלא אעא ואבנא די לא חזין ולא שמעין ולא ידעין שבחת ולאלהא די נשמתך בידה וכל ארחתך לה--לא הדרת </verse>
        <verse osisID="Dan.5.24"> כד  באדין מן קדמוהי שליח פסא די ידא וכתבא דנה רשים </verse>
        <verse osisID="Dan.5.25"> כה  ודנה כתבא די רשים  מנא מנא תקל ופרסין </verse>
        <verse osisID="Dan.5.26"> כו  דנה פשר מלתא  מנא--מנה אלהא מלכותך והשלמה </verse>
        <verse osisID="Dan.5.27"> כז  תקל--תקילת במאזניא והשתכחת חסיר </verse>
        <verse osisID="Dan.5.28"> כח  פרס--פריסת מלכותך ויהיבת למדי ופרס </verse>
        <verse osisID="Dan.5.29"> כט  באדין אמר בלשאצר והלבשו לדניאל ארגונא והמנוכא (והמניכא) די דהבא על צוארה והכרזו עלוהי די להוא שליט תלתא במלכותא </verse>
        <verse osisID="Dan.5.30"> ל  בה בליליא קטיל בלאשצר מלכא כשדיא (כשדאה)  {פ} </verse>
      </chapter>
      <chapter osisID="Dan.6">
        <verse osisID="Dan.6.1"> א  ודריוש מדיא (מדאה) קבל מלכותא--כבר שנין שתין ותרתין </verse>
        <verse osisID="Dan.6.2"> ב  שפר קדם דריוש והקים על מלכותא לאחשדרפניא מאה ועשרין--די להון בכל מלכותא </verse>
        <verse osisID="Dan.6.3"> ג  ועלא מנהון סרכין תלתה די דניאל חד מנהון  די להון אחשדרפניא אלין יהבין להון טעמא ומלכא לא להוא נזק </verse>
        <verse osisID="Dan.6.4"> ד  אדין דניאל דנה הוא מתנצח על סרכיא ואחשדרפניא  כל קבל די רוח יתירא בה ומלכא עשית להקמותה על כל מלכותא </verse>
        <verse osisID="Dan.6.5"> ה  אדין סרכיא ואחשדרפניא הוו בעין עלה להשכחה לדניאל--מצד מלכותא וכל עלה ושחיתה לא יכלין להשכחה כל קבל די מהימן הוא וכל שלו ושחיתה לא השתכחת עלוהי </verse>
        <verse osisID="Dan.6.6"> ו  אדין גבריא אלך אמרין די לא נהשכח לדניאל דנה כל עלא להן השכחנא עלוהי בדת אלהה  {ס} </verse>
        <verse osisID="Dan.6.7"> ז  אדין סרכיא ואחשדרפניא אלן הרגשו על מלכא וכן אמרין לה דריוש מלכא לעלמין חיי </verse>
        <verse osisID="Dan.6.8"> ח  אתיעטו כל סרכי מלכותא סגניא ואחשדרפניא הדבריא ופחותא לקימה קים מלכא ולתקפה אסר  די כל די יבעא בעו מן כל אלה ואנש עד יומין תלתין להן מנך מלכא--יתרמא לגב אריותא </verse>
        <verse osisID="Dan.6.9"> ט  כען מלכא תקים אסרא ותרשם כתבא  די לא להשניה כדת מדי ופרס די לא תעדא </verse>
        <verse osisID="Dan.6.10"> י  כל קבל דנה--מלכא דריוש רשם כתבא ואסרא </verse>
        <verse osisID="Dan.6.11"> יא  ודניאל כדי ידע די רשים כתבא על לביתה וכוין פתיחן לה בעליתה נגד ירושלם וזמנין תלתה ביומא הוא ברך על ברכוהי ומצלא ומודא קדם אלהה כל קבל די הוא עבד מן קדמת דנה  {ס} </verse>
        <verse osisID="Dan.6.12"> יב  אדין גבריא אלך הרגשו והשכחו לדניאל--בעה ומתחנן קדם אלהה </verse>
        <verse osisID="Dan.6.13"> יג  באדין קרבו ואמרין קדם מלכא על אסר מלכא--הלא אסר רשמת די כל אנש די יבעא מן כל אלה ואנש עד יומין תלתין להן מנך מלכא יתרמא לגוב אריותא ענה מלכא ואמר יציבא מלתא כדת מדי ופרס--די לא תעדא </verse>
        <verse osisID="Dan.6.14"> יד  באדין ענו ואמרין קדם מלכא--די דניאל די מן בני גלותא די יהוד לא שם עליך (עלך) מלכא טעם ועל אסרא די רשמת וזמנין תלתה ביומא בעא בעותה </verse>
        <verse osisID="Dan.6.15"> טו  אדין מלכא כדי מלתא שמע שגיא באש עלוהי ועל דניאל שם בל לשיזבותה ועד מעלי שמשא הוא משתדר להצלותה </verse>
        <verse osisID="Dan.6.16"> טז  באדין גבריא אלך הרגשו על מלכא ואמרין למלכא דע מלכא די דת למדי ופרס די כל אסר וקים די מלכא יהקים לא להשניה </verse>
        <verse osisID="Dan.6.17"> יז  באדין מלכא אמר והיתיו לדניאל ורמו לגבא די אריותא ענה מלכא ואמר לדניאל אלהך די אנתה (אנת) פלח לה בתדירא הוא ישיזבנך </verse>
        <verse osisID="Dan.6.18"> יח  והיתית אבן חדה ושמת על פם גבא וחתמה מלכא בעזקתה ובעזקת רברבנוהי די לא תשנא צבו בדניאל </verse>
        <verse osisID="Dan.6.19"> יט  אדין אזל מלכא להיכלה ובת טות ודחון לא הנעל קדמוהי ושנתה נדת עלוהי </verse>
        <verse osisID="Dan.6.20"> כ  באדין מלכא בש  פ  ר big פ /big רא יקום בנגהא ובהתבהלה--לגבא די אריותא אזל </verse>
        <verse osisID="Dan.6.21"> כא  וכמקרבה לגבא--לדניאל בקל עציב זעק ענה מלכא ואמר לדניאל דניאל עבד אלהא חיא--אלהך די אנתה (אנת) פלח לה בתדירא היכל לשיזבותך מן אריותא </verse>
        <verse osisID="Dan.6.22"> כב  אדין דניאל עם מלכא מלל  מלכא לעלמין חיי </verse>
        <verse osisID="Dan.6.23"> כג  אלהי שלח מלאכה וסגר פם אריותא--ולא חבלוני כל קבל די קדמוהי זכו השתכחת לי ואף קדמיך (קדמך) מלכא חבולה לא עבדת </verse>
        <verse osisID="Dan.6.24"> כד  באדין מלכא שגיא טאב עלוהי ולדניאל אמר להנסקה מן גבא והסק דניאל מן גבא וכל חבל לא השתכח בה--די הימן באלהה </verse>
        <verse osisID="Dan.6.25"> כה  ואמר מלכא והיתיו גבריא אלך די אכלו קרצוהי די דניאל ולגוב אריותא רמו אנון בניהון ונשיהון ולא מטו לארעית גבא עד די שלטו בהון אריותא וכל גרמיהון הדקו </verse>
        <verse osisID="Dan.6.26"> כו  באדין דריוש מלכא כתב לכל עממיא אמיא ולשניא די דארין (דירין) בכל ארעא--שלמכון ישגא </verse>
        <verse osisID="Dan.6.27"> כז  מן קדמי שים טעם--די בכל שלטן מלכותי להון זאעין (זיעין) ודחלין מן קדם אלהה די דניאל  די הוא אלהא חיא וקים לעלמין ומלכותה די לא תתחבל ושלטנה עד סופא </verse>
        <verse osisID="Dan.6.28"> כח  משיזב ומצל--ועבד אתין ותמהין בשמיא ובארעא  די שיזב לדניאל מן יד אריותא [ (Daniel 6:29)  כט  ודניאל דנה הצלח במלכות דריוש ובמלכות כורש פרסיא (פרסאה)  {פ}  ] </verse>
      </chapter>
      <chapter osisID="Dan.7">
        <verse osisID="Dan.7.1"> א  בשנת חדה לבלאשצר מלך בבל דניאל חלם חזה וחזוי ראשה על משכבה באדין חלמא כתב ראש מלין אמר </verse>
        <verse osisID="Dan.7.2"> ב  ענה דניאל ואמר חזה הוית בחזוי עם ליליא וארו ארבע רוחי שמיא מגיחן לימא רבא </verse>
        <verse osisID="Dan.7.3"> ג  וארבע חיון רברבן סלקן מן ימא שנין דא מן דא </verse>
        <verse osisID="Dan.7.4"> ד  קדמיתא כאריה וגפין די נשר לה חזה הוית עד די מריטו גפיה (גפה) ונטילת מן ארעא ועל רגלין כאנש הקימת ולבב אנש יהיב לה </verse>
        <verse osisID="Dan.7.5"> ה  וארו חיוה אחרי תנינה דמיה לדב ולשטר חד הקמת ותלת עלעין בפמה בין שניה (שנה) וכן אמרין לה קומי אכלי בשר שגיא </verse>
        <verse osisID="Dan.7.6"> ו  באתר דנה חזה הוית וארו אחרי כנמר ולה גפין ארבע די עוף על גביה (גבה) וארבעה ראשין לחיותא ושלטן יהיב לה </verse>
        <verse osisID="Dan.7.7"> ז  באתר דנה חזה הוית בחזוי ליליא וארו חיוה רביעיה (רביעאה) דחילה ואימתני ותקיפא יתירה ושנין די פרזל לה רברבן אכלה ומדקה ושארא ברגליה (ברגלה) רפסה והיא משניה מן כל חיותא די קדמיה (קדמה) וקרנין עשר לה </verse>
        <verse osisID="Dan.7.8"> ח  משתכל הוית בקרניא ואלו קרן אחרי זעירה סלקת ביניהון (ביניהן) ותלת מן קרניא קדמיתא אתעקרו (אתעקרה) מן קדמיה (קדמה) ואלו עינין כעיני אנשא בקרנא דא ופם ממלל רברבן </verse>
        <verse osisID="Dan.7.9"> ט  חזה הוית עד די כרסון רמיו ועתיק יומין יתב לבושה כתלג חור ושער ראשה כעמר נקא כרסיה שבבין די נור גלגלוהי נור דלק </verse>
        <verse osisID="Dan.7.10"> י  נהר די נור נגד ונפק מן קדמוהי אלף אלפים (אלפין) ישמשונה ורבו רבון (רבבן) קדמוהי יקומון דינא יתב וספרין פתיחו </verse>
        <verse osisID="Dan.7.11"> יא  חזה הוית--באדין מן קל מליא רברבתא די קרנא ממללה חזה הוית עד די קטילת חיותא והובד גשמה ויהיבת ליקדת אשא </verse>
        <verse osisID="Dan.7.12"> יב  ושאר חיותא העדיו שלטנהון וארכה בחיין יהיבת להון עד זמן ועדן </verse>
        <verse osisID="Dan.7.13"> יג  חזה הוית בחזוי ליליא וארו עם ענני שמיא כבר אנש אתה הוא ועד עתיק יומיא מטה וקדמוהי הקרבוהי </verse>
        <verse osisID="Dan.7.14"> יד  ולה יהב שלטן ויקר ומלכו וכל עממיא אמיא ולשניא לה יפלחון שלטנה שלטן עלם די לא יעדה ומלכותה די לא תתחבל  {פ} </verse>
        <verse osisID="Dan.7.15"> טו  אתכרית רוחי אנה דניאל בגו נדנה וחזוי ראשי יבהלנני </verse>
        <verse osisID="Dan.7.16"> טז  קרבת על חד מן קאמיא ויציבא אבעא מנה על כל דנה ואמר לי ופשר מליא יהודענני </verse>
        <verse osisID="Dan.7.17"> יז  אלין חיותא רברבתא די אנין ארבע--ארבעה מלכין יקומון מן ארעא </verse>
        <verse osisID="Dan.7.18"> יח  ויקבלון מלכותא קדישי עליונין ויחסנון מלכותא עד עלמא ועד עלם עלמיא </verse>
        <verse osisID="Dan.7.19"> יט  אדין צבית ליצבא על חיותא רביעיתא די הות שניה מן כלהון (כלהן)  דחילה יתירה שניה (שנה) די פרזל וטפריה (וטפרה) די נחש אכלה מדקה ושארא ברגליה (ברגלה) רפסה </verse>
        <verse osisID="Dan.7.20"> כ  ועל קרניא עשר די בראשה ואחרי די סלקת ונפלו (ונפלה) מן קדמיה (קדמה) תלת וקרנא דכן ועינין לה ופם ממלל רברבן וחזוה רב מן חברתה </verse>
        <verse osisID="Dan.7.21"> כא  חזה הוית--וקרנא דכן עבדא קרב עם קדישין ויכלה להן </verse>
        <verse osisID="Dan.7.22"> כב  עד די אתה עתיק יומיא ודינא יהב לקדישי עליונין וזמנא מטה ומלכותא החסנו קדישין </verse>
        <verse osisID="Dan.7.23"> כג  כן אמר חיותא רביעיתא מלכו רביעיה (רביעאה) תהוא בארעא די תשנא מן כל מלכותא ותאכל כל ארעא ותדושנה ותדקנה </verse>
        <verse osisID="Dan.7.24"> כד  וקרניא עשר--מנה מלכותא עשרה מלכין יקמון ואחרן יקום אחריהן והוא ישנא מן קדמיא ותלתה מלכין יהשפל </verse>
        <verse osisID="Dan.7.25"> כה  ומלין לצד עליא (עלאה) ימלל ולקדישי עליונין יבלא ויסבר להשניה זמנין ודת ויתיהבון בידה עד עדן ועדנין ופלג עדן </verse>
        <verse osisID="Dan.7.26"> כו  ודינא יתב ושלטנה יהעדון להשמדה ולהובדה עד סופא </verse>
        <verse osisID="Dan.7.27"> כז  ומלכותא ושלטנא ורבותא די מלכות תחות כל שמיא יהיבת לעם קדישי עליונין מלכותה מלכות עלם וכל שלטניא לה יפלחון וישתמעון </verse>
        <verse osisID="Dan.7.28"> כח  עד כה סופא די מלתא אנה דניאל שגיא רעיוני יבהלנני וזיוי ישתנון עלי ומלתא בלבי נטרת  {פ} </verse>
      </chapter>
      <chapter osisID="Dan.8">
        <verse osisID="Dan.8.1"> א  בשנת שלוש למלכות בלאשצר המלך--חזון נראה אלי אני דניאל אחרי הנראה אלי בתחלה </verse>
        <verse osisID="Dan.8.2"> ב  ואראה בחזון ויהי בראתי ואני בשושן הבירה אשר בעילם המדינה ואראה בחזון ואני הייתי על אובל אולי </verse>
        <verse osisID="Dan.8.3"> ג  ואשא עיני ואראה והנה איל אחד עמד לפני האבל ולו קרנים והקרנים גבהות והאחת גבהה מן השנית והגבהה עלה באחרנה </verse>
        <verse osisID="Dan.8.4"> ד  ראיתי את האיל מנגח ימה וצפונה ונגבה וכל חיות לא יעמדו לפניו ואין מציל מידו ועשה כרצנו והגדיל </verse>
        <verse osisID="Dan.8.5"> ה  ואני הייתי מבין והנה צפיר העזים בא מן המערב על פני כל הארץ ואין נוגע בארץ והצפיר--קרן חזות בין עיניו </verse>
        <verse osisID="Dan.8.6"> ו  ויבא עד האיל בעל הקרנים אשר ראיתי עמד לפני האבל וירץ אליו בחמת כחו </verse>
        <verse osisID="Dan.8.7"> ז  וראיתיו מגיע אצל האיל ויתמרמר אליו ויך את האיל וישבר את שתי קרניו ולא היה כח באיל לעמד לפניו וישליכהו ארצה וירמסהו ולא היה מציל לאיל מידו </verse>
        <verse osisID="Dan.8.8"> ח  וצפיר העזים הגדיל עד מאד וכעצמו נשברה הקרן הגדלה ותעלנה חזות ארבע תחתיה לארבע רוחות השמים </verse>
        <verse osisID="Dan.8.9"> ט  ומן האחת מהם יצא קרן אחת מצעירה ותגדל יתר אל הנגב ואל המזרח ואל הצבי </verse>
        <verse osisID="Dan.8.10"> י  ותגדל עד צבא השמים ותפל ארצה מן הצבא ומן הכוכבים ותרמסם </verse>
        <verse osisID="Dan.8.11"> יא  ועד שר הצבא הגדיל וממנו הרים (הורם) התמיד והשלך מכון מקדשו </verse>
        <verse osisID="Dan.8.12"> יב  וצבא תנתן על התמיד בפשע ותשלך אמת ארצה ועשתה והצליחה </verse>
        <verse osisID="Dan.8.13"> יג  ואשמעה אחד קדוש מדבר ויאמר אחד קדוש לפלמוני המדבר עד מתי החזון התמיד והפשע שמם--תת וקדש וצבא מרמס </verse>
        <verse osisID="Dan.8.14"> יד  ויאמר אלי--עד ערב בקר אלפים ושלש מאות ונצדק קדש </verse>
        <verse osisID="Dan.8.15"> טו  ויהי בראתי אני דניאל--את החזון ואבקשה בינה והנה עמד לנגדי כמראה גבר </verse>
        <verse osisID="Dan.8.16"> טז  ואשמע קול אדם בין אולי ויקרא ויאמר גבריאל הבן להלז את המראה </verse>
        <verse osisID="Dan.8.17"> יז  ויבא אצל עמדי ובבאו נבעתי ואפלה על פני ויאמר אלי הבן בן אדם כי לעת קץ החזון </verse>
        <verse osisID="Dan.8.18"> יח  ובדברו עמי נרדמתי על פני ארצה ויגע בי--ויעמידני על עמדי </verse>
        <verse osisID="Dan.8.19"> יט  ויאמר הנני מודיעך את אשר יהיה באחרית הזעם  כי למועד קץ </verse>
        <verse osisID="Dan.8.20"> כ  האיל אשר ראית בעל הקרנים--מלכי מדי ופרס </verse>
        <verse osisID="Dan.8.21"> כא  והצפיר השעיר מלך יון והקרן הגדולה אשר בין עיניו הוא המלך הראשון </verse>
        <verse osisID="Dan.8.22"> כב  והנשברת--ותעמדנה ארבע תחתיה  ארבע מלכיות מגוי יעמדנה ולא בכחו </verse>
        <verse osisID="Dan.8.23"> כג  ובאחרית מלכותם כהתם הפשעים--יעמד מלך עז פנים ומבין חידות </verse>
        <verse osisID="Dan.8.24"> כד  ועצם כחו ולא בכחו ונפלאות ישחית והצליח ועשה והשחית עצומים ועם קדשים </verse>
        <verse osisID="Dan.8.25"> כה  ועל שכלו והצליח מרמה בידו ובלבבו יגדיל ובשלוה ישחית רבים ועל שר שרים יעמד ובאפס יד ישבר </verse>
        <verse osisID="Dan.8.26"> כו  ומראה הערב והבקר אשר נאמר אמת הוא ואתה סתם החזון כי לימים רבים </verse>
        <verse osisID="Dan.8.27"> כז  ואני דניאל נהייתי ונחליתי ימים ואקום ואעשה את מלאכת המלך ואשתומם על המראה ואין מבין  {פ} </verse>
      </chapter>
      <chapter osisID="Dan.9">
        <verse osisID="Dan.9.1"> א  בשנת אחת לדריוש בן אחשורוש--מזרע מדי  אשר המלך על מלכות כשדים </verse>
        <verse osisID="Dan.9.2"> ב  בשנת אחת למלכו אני דניאל בינתי בספרים  מספר השנים אשר היה דבר יהוה אל ירמיה הנביא למלאות לחרבות ירושלם שבעים שנה </verse>
        <verse osisID="Dan.9.3"> ג  ואתנה את פני אל אדני האלהים לבקש תפלה ותחנונים--בצום ושק ואפר </verse>
        <verse osisID="Dan.9.4"> ד  ואתפללה ליהוה אלהי ואתודה ואמרה אנא אדני האל הגדול והנורא שמר הברית והחסד לאהביו ולשמרי מצותיו </verse>
        <verse osisID="Dan.9.5"> ה  חטאנו ועוינו והרשענו (הרשענו) ומרדנו וסור ממצותך וממשפטיך </verse>
        <verse osisID="Dan.9.6"> ו  ולא שמענו אל עבדיך הנביאים אשר דברו בשמך אל מלכינו שרינו ואבתינו--ואל כל עם הארץ </verse>
        <verse osisID="Dan.9.7"> ז  לך אדני הצדקה ולנו בשת הפנים כיום הזה לאיש יהודה ולישבי ירושלם ולכל ישראל הקרבים והרחקים בכל הארצות אשר הדחתם שם במעלם אשר מעלו בך </verse>
        <verse osisID="Dan.9.8"> ח  יהוה לנו בשת הפנים למלכינו לשרינו ולאבתינו  אשר חטאנו לך </verse>
        <verse osisID="Dan.9.9"> ט  לאדני אלהינו הרחמים והסלחות  כי מרדנו בו </verse>
        <verse osisID="Dan.9.10"> י  ולא שמענו בקול יהוה אלהינו--ללכת בתורתיו אשר נתן לפנינו ביד עבדיו הנביאים </verse>
        <verse osisID="Dan.9.11"> יא  וכל ישראל עברו את תורתך וסור לבלתי שמוע בקלך ותתך עלינו האלה והשבעה אשר כתובה בתורת משה עבד האלהים--כי חטאנו לו </verse>
        <verse osisID="Dan.9.12"> יב  ויקם את דבריו (דברו) אשר דבר עלינו ועל שפטינו אשר שפטונו--להביא עלינו רעה גדלה  אשר לא נעשתה תחת כל השמים כאשר נעשתה בירושלם </verse>
        <verse osisID="Dan.9.13"> יג  כאשר כתוב בתורת משה את כל הרעה הזאת באה עלינו ולא חלינו את פני יהוה אלהינו לשוב מעוננו ולהשכיל באמתך </verse>
        <verse osisID="Dan.9.14"> יד  וישקד יהוה על הרעה ויביאה עלינו  כי צדיק יהוה אלהינו על כל מעשיו אשר עשה ולא שמענו בקלו </verse>
        <verse osisID="Dan.9.15"> טו  ועתה אדני אלהינו אשר הוצאת את עמך מארץ מצרים ביד חזקה ותעש לך שם כיום הזה  חטאנו רשענו </verse>
        <verse osisID="Dan.9.16"> טז  אדני ככל צדקתך ישב נא אפך וחמתך מעירך ירושלם הר קדשך  כי בחטאינו ובעונות אבתינו ירושלם ועמך לחרפה לכל סביבתינו </verse>
        <verse osisID="Dan.9.17"> יז  ועתה שמע אלהינו אל תפלת עבדך ואל תחנוניו והאר פניך על מקדשך השמם--למען אדני </verse>
        <verse osisID="Dan.9.18"> יח  הטה אלהי אזנך ושמע--פקחה (פקח) עיניך וראה שממתינו והעיר אשר נקרא שמך עליה  כי לא על צדקתינו אנחנו מפילים תחנונינו לפניך--כי על רחמיך הרבים </verse>
        <verse osisID="Dan.9.19"> יט  אדני שמעה אדני סלחה אדני הקשיבה ועשה אל תאחר  למענך אלהי--כי שמך נקרא על עירך ועל עמך </verse>
        <verse osisID="Dan.9.20"> כ  ועוד אני מדבר ומתפלל ומתודה חטאתי וחטאת עמי ישראל ומפיל תחנתי לפני יהוה אלהי--על הר קדש אלהי </verse>
        <verse osisID="Dan.9.21"> כא  ועוד אני מדבר בתפלה והאיש גבריאל אשר ראיתי בחזון בתחלה מעף ביעף נגע אלי כעת מנחת ערב </verse>
        <verse osisID="Dan.9.22"> כב  ויבן וידבר עמי ויאמר--דניאל עתה יצאתי להשכילך בינה </verse>
        <verse osisID="Dan.9.23"> כג  בתחלת תחנוניך יצא דבר ואני באתי להגיד--כי חמודות אתה ובין בדבר והבן במראה </verse>
        <verse osisID="Dan.9.24"> כד  שבעים שבעים נחתך על עמך ועל עיר קדשך לכלא הפשע ולחתם (ולהתם) חטאות (חטאת) ולכפר עון ולהביא צדק עלמים ולחתם חזון ונביא ולמשח קדש קדשים </verse>
        <verse osisID="Dan.9.25"> כה  ותדע ותשכל מן מצא דבר להשיב ולבנות ירושלם עד משיח נגיד--שבעים שבעה ושבעים ששים ושנים תשוב ונבנתה רחוב וחרוץ ובצוק העתים </verse>
        <verse osisID="Dan.9.26"> כו  ואחרי השבעים ששים ושנים יכרת משיח ואין לו והעיר והקדש ישחית עם נגיד הבא וקצו בשטף ועד קץ מלחמה נחרצת שממות </verse>
        <verse osisID="Dan.9.27"> כז  והגביר ברית לרבים שבוע אחד וחצי השבוע ישבית זבח ומנחה ועל כנף שקוצים משמם ועד כלה ונחרצה תתך על שמם  {פ} </verse>
      </chapter>
      <chapter osisID="Dan.10">
        <verse osisID="Dan.10.1"> א  בשנת שלוש לכורש מלך פרס דבר נגלה לדניאל אשר נקרא שמו בלטאשצר ואמת הדבר וצבא גדול ובין את הדבר ובינה לו במראה </verse>
        <verse osisID="Dan.10.2"> ב  בימים ההם--אני דניאל הייתי מתאבל שלשה שבעים ימים </verse>
        <verse osisID="Dan.10.3"> ג  לחם חמדות לא אכלתי ובשר ויין לא בא אל פי--וסוך לא סכתי  עד מלאת שלשת שבעים ימים  {פ} </verse>
        <verse osisID="Dan.10.4"> ד  וביום עשרים וארבעה לחדש הראשון  ואני הייתי על יד הנהר הגדול--הוא חדקל </verse>
        <verse osisID="Dan.10.5"> ה  ואשא את עיני וארא והנה איש אחד לבוש בדים ומתניו חגרים בכתם אופז </verse>
        <verse osisID="Dan.10.6"> ו  וגויתו כתרשיש ופניו כמראה ברק ועיניו כלפידי אש וזרעתיו ומרגלתיו כעין נחשת קלל וקול דבריו כקול המון </verse>
        <verse osisID="Dan.10.7"> ז  וראיתי אני דניאל לבדי את המראה והאנשים אשר היו עמי לא ראו את המראה אבל חרדה גדלה נפלה עליהם ויברחו בהחבא </verse>
        <verse osisID="Dan.10.8"> ח  ואני נשארתי לבדי ואראה את המראה הגדלה הזאת ולא נשאר בי כח והודי נהפך עלי למשחית ולא עצרתי כח </verse>
        <verse osisID="Dan.10.9"> ט  ואשמע את קול דבריו וכשמעי את קול דבריו ואני הייתי נרדם על פני ופני ארצה </verse>
        <verse osisID="Dan.10.10"> י  והנה יד נגעה בי ותניעני על ברכי וכפות ידי </verse>
        <verse osisID="Dan.10.11"> יא  ויאמר אלי דניאל איש חמדות הבן בדברים אשר אנכי דבר אליך ועמד על עמדך--כי עתה שלחתי אליך ובדברו עמי את הדבר הזה עמדתי מרעיד </verse>
        <verse osisID="Dan.10.12"> יב  ויאמר אלי אל תירא דניאל--כי מן היום הראשון אשר נתת את לבך להבין ולהתענות לפני אלהיך נשמעו דבריך ואני באתי בדבריך </verse>
        <verse osisID="Dan.10.13"> יג  ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס </verse>
        <verse osisID="Dan.10.14"> יד  ובאתי להבינך את אשר יקרה לעמך באחרית הימים  כי עוד חזון לימים </verse>
        <verse osisID="Dan.10.15"> טו  ובדברו עמי כדברים האלה--נתתי פני ארצה ונאלמתי </verse>
        <verse osisID="Dan.10.16"> טז  והנה כדמות בני אדם נגע על שפתי ואפתח פי ואדברה ואמרה אל העמד לנגדי אדני במראה נהפכו צירי עלי ולא עצרתי כח </verse>
        <verse osisID="Dan.10.17"> יז  והיך יוכל עבד אדני זה לדבר עם אדני זה ואני מעתה לא יעמד בי כח ונשמה לא נשארה בי </verse>
        <verse osisID="Dan.10.18"> יח  ויסף ויגע בי כמראה אדם ויחזקני </verse>
        <verse osisID="Dan.10.19"> יט  ויאמר אל תירא איש חמדות שלום לך--חזק וחזק וכדברו עמי התחזקתי ואמרה ידבר אדני כי חזקתני </verse>
        <verse osisID="Dan.10.20"> כ  ויאמר הידעת למה באתי אליך ועתה אשוב להלחם עם שר פרס ואני יוצא והנה שר יון בא </verse>
        <verse osisID="Dan.10.21"> כא  אבל אגיד לך את הרשום בכתב אמת ואין אחד מתחזק עמי על אלה כי אם מיכאל שרכם  {פ} </verse>
      </chapter>
      <chapter osisID="Dan.11">
        <verse osisID="Dan.11.1"> א  ואני בשנת אחת לדריוש המדי--עמדי למחזיק ולמעוז לו </verse>
        <verse osisID="Dan.11.2"> ב  ועתה אמת אגיד לך הנה עוד שלשה מלכים עמדים לפרס והרביעי יעשיר עשר גדול מכל וכחזקתו בעשרו יעיר הכל את מלכות יון </verse>
        <verse osisID="Dan.11.3"> ג  ועמד מלך גבור ומשל ממשל רב ועשה כרצונו </verse>
        <verse osisID="Dan.11.4"> ד  וכעמדו תשבר מלכותו ותחץ לארבע רוחות השמים ולא לאחריתו ולא כמשלו אשר משל--כי תנתש מלכותו ולאחרים מלבד אלה </verse>
        <verse osisID="Dan.11.5"> ה  ויחזק מלך הנגב ומן שריו ויחזק עליו ומשל ממשל רב ממשלתו </verse>
        <verse osisID="Dan.11.6"> ו  ולקץ שנים יתחברו ובת מלך הנגב תבוא אל מלך הצפון לעשות מישרים ולא תעצר כוח הזרוע ולא יעמד וזרעו ותנתן היא ומביאיה והילדה ומחזקה בעתים </verse>
        <verse osisID="Dan.11.7"> ז  ועמד מנצר שרשיה כנו ויבא אל החיל ויבא במעוז מלך הצפון ועשה בהם והחזיק </verse>
        <verse osisID="Dan.11.8"> ח  וגם אלהיהם עם נסכיהם עם כלי חמדתם כסף וזהב בשבי--יבא מצרים והוא שנים יעמד ממלך הצפון </verse>
        <verse osisID="Dan.11.9"> ט  ובא במלכות מלך הנגב ושב אל אדמתו </verse>
        <verse osisID="Dan.11.10"> י  ובנו יתגרו ואספו המון חילים רבים ובא בוא ושטף ועבר וישב ויתגרו (ויתגרה) עד מעזה </verse>
        <verse osisID="Dan.11.11"> יא  ויתמרמר מלך הנגב ויצא ונלחם עמו עם מלך הצפון והעמיד המון רב ונתן ההמון בידו </verse>
        <verse osisID="Dan.11.12"> יב  ונשא ההמון ירום (ורם) לבבו והפיל רבאות ולא יעוז </verse>
        <verse osisID="Dan.11.13"> יג  ושב מלך הצפון והעמיד המון רב מן הראשון ולקץ העתים שנים יבוא בוא בחיל גדול וברכוש רב </verse>
        <verse osisID="Dan.11.14"> יד  ובעתים ההם רבים יעמדו על מלך הנגב ובני פריצי עמך ינשאו להעמיד חזון--ונכשלו </verse>
        <verse osisID="Dan.11.15"> טו  ויבא מלך הצפון וישפך סוללה ולכד עיר מבצרות וזרעות הנגב לא יעמדו ועם מבחריו ואין כח לעמד </verse>
        <verse osisID="Dan.11.16"> טז  ויעש הבא אליו כרצונו ואין עומד לפניו ויעמד בארץ הצבי וכלה בידו </verse>
        <verse osisID="Dan.11.17"> יז  וישם פניו לבוא בתקף כל מלכותו וישרים עמו--ועשה ובת הנשים יתן לו להשחיתה ולא תעמד ולא לו תהיה </verse>
        <verse osisID="Dan.11.18"> יח  וישב (וישם) פניו לאיים ולכד רבים והשבית קצין חרפתו לו בלתי חרפתו ישיב לו </verse>
        <verse osisID="Dan.11.19"> יט  וישב פניו למעוזי ארצו ונכשל ונפל ולא ימצא </verse>
        <verse osisID="Dan.11.20"> כ  ועמד על כנו מעביר נוגש הדר מלכות ובימים אחדים ישבר ולא באפים ולא במלחמה </verse>
        <verse osisID="Dan.11.21"> כא  ועמד על כנו נבזה ולא נתנו עליו הוד מלכות ובא בשלוה והחזיק מלכות בחלקלקות </verse>
        <verse osisID="Dan.11.22"> כב  וזרעות השטף ישטפו מלפניו וישברו וגם נגיד ברית </verse>
        <verse osisID="Dan.11.23"> כג  ומן התחברות אליו יעשה מרמה ועלה ועצם במעט גוי </verse>
        <verse osisID="Dan.11.24"> כד  בשלוה ובמשמני מדינה יבוא ועשה אשר לא עשו אבתיו ואבות אבתיו בזה ושלל ורכוש להם יבזור ועל מבצרים יחשב מחשבתיו ועד עת </verse>
        <verse osisID="Dan.11.25"> כה  ויער כחו ולבבו על מלך הנגב בחיל גדול ומלך הנגב יתגרה למלחמה בחיל גדול ועצום עד מאד ולא יעמד כי יחשבו עליו מחשבות </verse>
        <verse osisID="Dan.11.26"> כו  ואכלי פת בגו ישברוהו וחילו ישטוף ונפלו חללים רבים </verse>
        <verse osisID="Dan.11.27"> כז  ושניהם המלכים לבבם למרע ועל שלחן אחד כזב ידברו ולא תצלח כי עוד קץ למועד </verse>
        <verse osisID="Dan.11.28"> כח  וישב ארצו ברכוש גדול ולבבו על ברית קדש ועשה ושב לארצו </verse>
        <verse osisID="Dan.11.29"> כט  למועד ישוב ובא בנגב ולא תהיה כראשנה וכאחרונה </verse>
        <verse osisID="Dan.11.30"> ל  ובאו בו ציים כתים ונכאה ושב וזעם על ברית קודש ועשה ושב ויבן על עזבי ברית קדש </verse>
        <verse osisID="Dan.11.31"> לא  וזרעים ממנו יעמדו וחללו המקדש המעוז והסירו התמיד ונתנו השקוץ משמם </verse>
        <verse osisID="Dan.11.32"> לב  ומרשיעי ברית יחניף בחלקות ועם ידעי אלהיו יחזקו ועשו </verse>
        <verse osisID="Dan.11.33"> לג  ומשכילי עם יבינו לרבים ונכשלו בחרב ובלהבה בשבי ובבזה--ימים </verse>
        <verse osisID="Dan.11.34"> לד  ובהכשלם יעזרו עזר מעט ונלוו עליהם רבים בחלקלקות </verse>
        <verse osisID="Dan.11.35"> לה  ומן המשכילים יכשלו לצרוף בהם ולברר וללבן--עד עת קץ  כי עוד למועד </verse>
        <verse osisID="Dan.11.36"> לו  ועשה כרצנו המלך ויתרומם ויתגדל על כל אל ועל אל אלים ידבר נפלאות והצליח עד כלה זעם כי נחרצה נעשתה </verse>
        <verse osisID="Dan.11.37"> לז  ועל אלהי אבתיו לא יבין ועל חמדת נשים ועל כל אלוה לא יבין  כי על כל יתגדל </verse>
        <verse osisID="Dan.11.38"> לח  ולאלה מעזים על כנו יכבד ולאלוה אשר לא ידעהו אבתיו יכבד בזהב ובכסף ובאבן יקרה--ובחמדות </verse>
        <verse osisID="Dan.11.39"> לט  ועשה למבצרי מעזים עם אלוה נכר אשר הכיר (יכיר) ירבה כבוד והמשילם ברבים ואדמה יחלק במחיר </verse>
        <verse osisID="Dan.11.40"> מ  ובעת קץ יתנגח עמו מלך הנגב וישתער עליו מלך הצפון ברכב ובפרשים ובאניות רבות ובא בארצות ושטף ועבר </verse>
        <verse osisID="Dan.11.41"> מא  ובא בארץ הצבי ורבות יכשלו ואלה ימלטו מידו--אדום ומואב וראשית בני עמון </verse>
        <verse osisID="Dan.11.42"> מב  וישלח ידו בארצות וארץ מצרים לא תהיה לפליטה </verse>
        <verse osisID="Dan.11.43"> מג  ומשל במכמני הזהב והכסף ובכל חמדות מצרים--ולבים וכשים במצעדיו </verse>
        <verse osisID="Dan.11.44"> מד  ושמעות יבהלהו ממזרח ומצפון ויצא בחמא גדלה להשמיד ולהחרים רבים </verse>
        <verse osisID="Dan.11.45"> מה  ויטע אהלי אפדנו בין ימים להר צבי קדש ובא עד קצו ואין עוזר לו </verse>
      </chapter>
      <chapter osisID="Dan.12">
        <verse osisID="Dan.12.1"> א  ובעת ההיא יעמד מיכאל השר הגדול העמד על בני עמך והיתה עת צרה אשר לא נהיתה מהיות גוי עד העת ההיא ובעת ההיא ימלט עמך כל הנמצא כתוב בספר </verse>
        <verse osisID="Dan.12.2"> ב  ורבים מישני אדמת עפר יקיצו אלה לחיי עולם ואלה לחרפות לדראון עולם  {ס} </verse>
        <verse osisID="Dan.12.3"> ג  והמשכלים--יזהרו כזהר הרקיע ומצדיקי הרבים ככוכבים לעולם ועד  {פ} </verse>
        <verse osisID="Dan.12.4"> ד  ואתה דניאל סתם הדברים וחתם הספר--עד עת קץ ישטטו רבים ותרבה הדעת </verse>
        <verse osisID="Dan.12.5"> ה  וראיתי אני דניאל והנה שנים אחרים עמדים  אחד הנה לשפת היאר ואחד הנה לשפת היאר </verse>
        <verse osisID="Dan.12.6"> ו  ויאמר לאיש לבוש הבדים אשר ממעל למימי היאר  עד מתי קץ הפלאות </verse>
        <verse osisID="Dan.12.7"> ז  ואשמע את האיש לבוש הבדים אשר ממעל למימי היאר וירם ימינו ושמאלו אל השמים וישבע בחי העולם  כי למועד מועדים וחצי וככלות נפץ יד עם קדש--תכלינה כל אלה </verse>
        <verse osisID="Dan.12.8"> ח  ואני שמעתי ולא אבין ואמרה--אדני מה אחרית אלה  {פ} </verse>
        <verse osisID="Dan.12.9"> ט  ויאמר לך דניאל  כי סתמים וחתמים הדברים עד עת קץ </verse>
        <verse osisID="Dan.12.10"> י  יתבררו ויתלבנו ויצרפו רבים והרשיעו רשעים ולא יבינו כל רשעים והמשכלים יבינו </verse>
        <verse osisID="Dan.12.11"> יא  ומעת הוסר התמיד ולתת שקוץ שמם--ימים אלף מאתים ותשעים </verse>
        <verse osisID="Dan.12.12"> יב  אשרי המחכה ויגיע  לימים--אלף שלש מאות שלשים וחמשה </verse>
        <verse osisID="Dan.12.13"> יג  ואתה לך לקץ ותנוח ותעמד לגרלך לקץ הימין  {ש} </verse>
      </chapter>
    </div>
    <div type="book" osisID="Hos">
      <chapter osisID="Hos.1">
        <title> מה  ויטע אהלי אפדנו בין ימים להר צבי קדש ובא עד קצו ואין עוזר לו </title>
        <verse osisID="Hos.1.1"> א  דבר יהוה אשר היה אל הושע בן בארי בימי עזיה יותם אחז יחזקיה מלכי יהודה--ובימי ירבעם בן יואש מלך ישראל </verse>
        <verse osisID="Hos.1.2"> ב  תחלת דבר יהוה בהושע  {פ} br   br ויאמר יהוה אל הושע לך קח לך אשת זנונים וילדי זנונים--כי זנה תזנה הארץ מאחרי יהוה </verse>
        <verse osisID="Hos.1.3"> ג  וילך ויקח את גמר בת דבלים ותהר ותלד לו בן </verse>
        <verse osisID="Hos.1.4"> ד  ויאמר יהוה אליו קרא שמו יזרעאל  כי עוד מעט ופקדתי את דמי יזרעאל על בית יהוא והשבתי ממלכות בית ישראל </verse>
        <verse osisID="Hos.1.5"> ה  והיה ביום ההוא ושברתי את קשת ישראל בעמק יזרעאל </verse>
        <verse osisID="Hos.1.6"> ו  ותהר עוד ותלד בת ויאמר לו קרא שמה לא רחמה  כי לא אוסיף עוד ארחם את בית ישראל--כי נשא אשא להם </verse>
        <verse osisID="Hos.1.7"> ז  ואת בית יהודה ארחם והושעתים ביהוה אלהיהם ולא אושיעם בקשת ובחרב ובמלחמה בסוסים ובפרשים </verse>
        <verse osisID="Hos.1.8"> ח  ותגמל את לא רחמה ותהר ותלד בן </verse>
        <verse osisID="Hos.1.9"> ט  ויאמר קרא שמו לא עמי  כי אתם לא עמי ואנכי לא אהיה לכם  {פ} </verse>
      </chapter>
      <chapter osisID="Hos.2">
        <verse osisID="Hos.2.1"> א  והיה מספר בני ישראל כחול הים אשר לא ימד ולא יספר והיה במקום אשר יאמר להם לא עמי אתם יאמר להם בני אל חי </verse>
        <verse osisID="Hos.2.2"> ב  ונקבצו בני יהודה ובני ישראל יחדו ושמו להם ראש אחד ועלו מן הארץ  כי גדול יום יזרעאל </verse>
        <verse osisID="Hos.2.3"> ג  אמרו לאחיכם עמי ולאחותיכם רחמה </verse>
        <verse osisID="Hos.2.4"> ד  ריבו באמכם ריבו--כי היא לא אשתי ואנכי לא אישה ותסר זנוניה מפניה ונאפופיה מבין שדיה </verse>
        <verse osisID="Hos.2.5"> ה  פן אפשיטנה ערמה--והצגתיה כיום הולדה ושמתיה כמדבר ושתה כארץ ציה והמתיה בצמא </verse>
        <verse osisID="Hos.2.6"> ו  ואת בניה לא ארחם  כי בני זנונים המה </verse>
        <verse osisID="Hos.2.7"> ז  כי זנתה אמם הבישה הורתם  כי אמרה אלכה אחרי מאהבי נתני לחמי ומימי צמרי ופשתי שמני ושקויי </verse>
        <verse osisID="Hos.2.8"> ח  לכן הנני שך את דרכך בסירים וגדרתי את גדרה ונתיבותיה לא תמצא </verse>
        <verse osisID="Hos.2.9"> ט  ורדפה את מאהביה ולא תשיג אתם ובקשתם ולא תמצא ואמרה אלכה ואשובה אל אישי הראשון--כי טוב לי אז מעתה </verse>
        <verse osisID="Hos.2.10"> י  והיא לא ידעה כי אנכי נתתי לה הדגן והתירוש והיצהר וכסף הרביתי לה וזהב עשו לבעל </verse>
        <verse osisID="Hos.2.11"> יא  לכן אשוב--ולקחתי דגני בעתו ותירושי במועדו והצלתי צמרי ופשתי לכסות את ערותה </verse>
        <verse osisID="Hos.2.12"> יב  ועתה אגלה את נבלתה לעיני מאהביה ואיש לא יצילנה מידי </verse>
        <verse osisID="Hos.2.13"> יג  והשבתי כל משושה חגה חדשה ושבתה--וכל מועדה </verse>
        <verse osisID="Hos.2.14"> יד  והשמתי גפנה ותאנתה אשר אמרה אתנה המה לי אשר נתנו לי מאהבי ושמתים ליער ואכלתם חית השדה </verse>
        <verse osisID="Hos.2.15"> טו  ופקדתי עליה את ימי הבעלים אשר תקטיר להם ותעד נזמה וחליתה ותלך אחרי מאהביה ואתי שכחה נאם יהוה  {ס} </verse>
        <verse osisID="Hos.2.16"> טז  לכן הנה אנכי מפתיה והלכתיה המדבר ודברתי על לבה </verse>
        <verse osisID="Hos.2.17"> יז  ונתתי לה את כרמיה משם ואת עמק עכור לפתח תקוה וענתה שמה כימי נעוריה וכיום עלותה מארץ מצרים </verse>
        <verse osisID="Hos.2.18"> יח  והיה ביום ההוא נאם יהוה תקראי אישי ולא תקראי לי עוד בעלי </verse>
        <verse osisID="Hos.2.19"> יט  והסרתי את שמות הבעלים מפיה ולא יזכרו עוד בשמם </verse>
        <verse osisID="Hos.2.20"> כ  וכרתי להם ברית ביום ההוא עם חית השדה ועם עוף השמים ורמש האדמה וקשת וחרב ומלחמה אשבור מן הארץ והשכבתים לבטח </verse>
        <verse osisID="Hos.2.21"> כא  וארשתיך לי לעולם וארשתיך לי בצדק ובמשפט ובחסד וברחמים </verse>
        <verse osisID="Hos.2.22"> כב  וארשתיך לי באמונה וידעת את יהוה  {פ} </verse>
        <verse osisID="Hos.2.23"> כג  והיה ביום ההוא אענה נאם יהוה--אענה את השמים והם יענו את הארץ [ (Hosea 2:24)  כד  והארץ תענה את הדגן ואת התירוש ואת היצהר והם יענו את יזרעאל ] [ (Hosea 2:25)  כה  וזרעתיה לי בארץ ורחמתי את לא רחמה ואמרתי ללא עמי עמי אתה והוא יאמר אלהי  {פ}  ] </verse>
      </chapter>
      <chapter osisID="Hos.3">
        <verse osisID="Hos.3.1"> א  ויאמר יהוה אלי עוד לך אהב אשה אהבת רע ומנאפת  כאהבת יהוה את בני ישראל והם פנים אל אלהים אחרים ואהבי אשישי ענבים </verse>
        <verse osisID="Hos.3.2"> ב  ואכרה לי בחמשה עשר כסף וחמר שערים ולתך שערים </verse>
        <verse osisID="Hos.3.3"> ג  ואמר אליה ימים רבים תשבי לי--לא תזני ולא תהיי לאיש וגם אני אליך </verse>
        <verse osisID="Hos.3.4"> ד  כי ימים רבים ישבו בני ישראל--אין מלך ואין שר ואין זבח ואין מצבה ואין אפוד ותרפים </verse>
        <verse osisID="Hos.3.5"> ה  אחר ישבו בני ישראל ובקשו את יהוה אלהיהם ואת דויד מלכם ופחדו אל יהוה ואל טובו באחרית הימים  {פ} </verse>
      </chapter>
      <chapter osisID="Hos.4">
        <verse osisID="Hos.4.1"> א  שמעו דבר יהוה בני ישראל  כי ריב ליהוה עם יושבי הארץ--כי אין אמת ואין חסד ואין דעת אלהים בארץ </verse>
        <verse osisID="Hos.4.2"> ב  אלה וכחש ורצח וגנב ונאף פרצו ודמים בדמים נגעו </verse>
        <verse osisID="Hos.4.3"> ג  על כן תאבל הארץ ואמלל כל יושב בה בחית השדה ובעוף השמים וגם דגי הים יאספו </verse>
        <verse osisID="Hos.4.4"> ד  אך איש אל ירב ואל יוכח איש ועמך כמריבי כהן </verse>
        <verse osisID="Hos.4.5"> ה  וכשלת היום וכשל גם נביא עמך לילה ודמיתי אמך </verse>
        <verse osisID="Hos.4.6"> ו  נדמו עמי מבלי הדעת  כי אתה הדעת מאסת ואמאסאך (ואמאסך) מכהן לי ותשכח תורת אלהיך אשכח בניך גם אני </verse>
        <verse osisID="Hos.4.7"> ז  כרבם כן חטאו לי כבודם בקלון אמיר </verse>
        <verse osisID="Hos.4.8"> ח  חטאת עמי יאכלו ואל עונם ישאו נפשו </verse>
        <verse osisID="Hos.4.9"> ט  והיה כעם ככהן ופקדתי עליו דרכיו ומעלליו אשיב לו </verse>
        <verse osisID="Hos.4.10"> י  ואכלו ולא ישבעו הזנו ולא יפרצו  כי את יהוה עזבו לשמר </verse>
        <verse osisID="Hos.4.11"> יא  זנות ויין ותירוש יקח לב </verse>
        <verse osisID="Hos.4.12"> יב  עמי בעצו ישאל ומקלו יגיד לו  כי רוח זנונים התעה ויזנו מתחת אלהיהם </verse>
        <verse osisID="Hos.4.13"> יג  על ראשי ההרים יזבחו ועל הגבעות יקטרו תחת אלון ולבנה ואלה כי טוב צלה על כן תזנינה בנותיכם וכלותיכם תנאפנה </verse>
        <verse osisID="Hos.4.14"> יד  לא אפקוד על בנותיכם כי תזנינה ועל כלותיכם כי תנאפנה--כי הם עם הזנות יפרדו ועם הקדשות יזבחו ועם לא יבין ילבט </verse>
        <verse osisID="Hos.4.15"> טו  אם זנה אתה ישראל אל יאשם יהודה ואל תבאו הגלגל ואל תעלו בית און ואל תשבעו חי יהוה </verse>
        <verse osisID="Hos.4.16"> טז  כי כפרה סררה סרר ישראל עתה ירעם יהוה ככבש במרחב </verse>
        <verse osisID="Hos.4.17"> יז  חבור עצבים אפרים הנח לו </verse>
        <verse osisID="Hos.4.18"> יח  סר סבאם הזנה הזנו אהבו הבו קלון מגניה </verse>
        <verse osisID="Hos.4.19"> יט  צרר רוח אותה בכנפיה ויבשו מזבחותם  {פ} </verse>
      </chapter>
      <chapter osisID="Hos.5">
        <verse osisID="Hos.5.1"> א  שמעו זאת הכהנים והקשיבו בית ישראל ובית המלך האזינו--כי לכם המשפט  כי פח הייתם למצפה ורשת פרושה על תבור </verse>
        <verse osisID="Hos.5.2"> ב  ושחטה שטים העמיקו ואני מוסר לכלם </verse>
        <verse osisID="Hos.5.3"> ג  אני ידעתי אפרים וישראל לא נכחד ממני  כי עתה הזנית אפרים נטמא ישראל </verse>
        <verse osisID="Hos.5.4"> ד  לא יתנו מעלליהם לשוב אל אלהיהם  כי רוח זנונים בקרבם ואת יהוה לא ידעו </verse>
        <verse osisID="Hos.5.5"> ה  וענה גאון ישראל בפניו וישראל ואפרים יכשלו בעונם--כשל גם יהודה עמם </verse>
        <verse osisID="Hos.5.6"> ו  בצאנם ובבקרם ילכו לבקש את יהוה--ולא ימצאו  חלץ מהם </verse>
        <verse osisID="Hos.5.7"> ז  ביהוה בגדו כי בנים זרים ילדו עתה יאכלם חדש את חלקיהם  {ס} </verse>
        <verse osisID="Hos.5.8"> ח  תקעו שופר בגבעה חצצרה ברמה הריעו בית און אחריך בנימין </verse>
        <verse osisID="Hos.5.9"> ט  אפרים לשמה תהיה ביום תוכחה בשבטי ישראל הודעתי נאמנה </verse>
        <verse osisID="Hos.5.10"> י  היו שרי יהודה כמסיגי גבול עליהם אשפוך כמים עברתי </verse>
        <verse osisID="Hos.5.11"> יא  עשוק אפרים רצוץ משפט  כי הואיל הלך אחרי צו </verse>
        <verse osisID="Hos.5.12"> יב  ואני כעש לאפרים וכרקב לבית יהודה </verse>
        <verse osisID="Hos.5.13"> יג  וירא אפרים את חליו ויהודה את מזרו וילך אפרים אל אשור וישלח אל מלך ירב והוא לא יוכל לרפא לכם ולא יגהה מכם מזור </verse>
        <verse osisID="Hos.5.14"> יד  כי אנכי כשחל לאפרים וככפיר לבית יהודה אני אני אטרף ואלך אשא ואין מציל </verse>
        <verse osisID="Hos.5.15"> טו  אלך אשובה אל מקומי עד אשר יאשמו ובקשו פני  בצר להם ישחרנני </verse>
      </chapter>
      <chapter osisID="Hos.6">
        <verse osisID="Hos.6.1"> א  לכו ונשובה אל יהוה כי הוא טרף וירפאנו יך ויחבשנו </verse>
        <verse osisID="Hos.6.2"> ב  יחינו מימים ביום השלישי יקמנו ונחיה לפניו </verse>
        <verse osisID="Hos.6.3"> ג  ונדעה נרדפה לדעת את יהוה כשחר נכון מצאו ויבוא כגשם לנו כמלקוש יורה ארץ </verse>
        <verse osisID="Hos.6.4"> ד  מה אעשה לך אפרים מה אעשה לך יהודה וחסדכם כענן בקר וכטל משכים הלך </verse>
        <verse osisID="Hos.6.5"> ה  על כן חצבתי בנביאים--הרגתים באמרי פי ומשפטיך אור יצא </verse>
        <verse osisID="Hos.6.6"> ו  כי חסד חפצתי ולא זבח ודעת אלהים מעלות </verse>
        <verse osisID="Hos.6.7"> ז  והמה כאדם עברו ברית שם בגדו בי </verse>
        <verse osisID="Hos.6.8"> ח  גלעד קרית פעלי און--עקבה מדם </verse>
        <verse osisID="Hos.6.9"> ט  וכחכי איש גדודים חבר כהנים דרך ירצחו שכמה  כי זמה עשו </verse>
        <verse osisID="Hos.6.10"> י  בבית ישראל ראיתי שעריריה (שערוריה) שם זנות לאפרים נטמא ישראל </verse>
        <verse osisID="Hos.6.11"> יא  גם יהודה שת קציר לך בשובי שבות עמי  {פ} </verse>
      </chapter>
      <chapter osisID="Hos.7">
        <verse osisID="Hos.7.1"> א  כרפאי לישראל ונגלה עון אפרים ורעות שמרון--כי פעלו שקר וגנב יבוא פשט גדוד בחוץ </verse>
        <verse osisID="Hos.7.2"> ב  ובל יאמרו ללבבם כל רעתם זכרתי עתה סבבום מעלליהם נגד פני היו </verse>
        <verse osisID="Hos.7.3"> ג  ברעתם ישמחו מלך ובכחשיהם שרים </verse>
        <verse osisID="Hos.7.4"> ד  כלם מנאפים--כמו תנור בערה מאפה ישבות מעיר מלוש בצק עד חמצתו </verse>
        <verse osisID="Hos.7.5"> ה  יום מלכנו החלו שרים חמת מיין משך ידו את לצצים </verse>
        <verse osisID="Hos.7.6"> ו  כי קרבו כתנור לבם בארבם  כל הלילה ישן אפהם--בקר הוא בער כאש להבה </verse>
        <verse osisID="Hos.7.7"> ז  כלם יחמו כתנור ואכלו את שפטיהם כל מלכיהם נפלו אין קרא בהם אלי </verse>
        <verse osisID="Hos.7.8"> ח  אפרים בעמים הוא יתבולל אפרים היה עגה בלי הפוכה </verse>
        <verse osisID="Hos.7.9"> ט  אכלו זרים כחו והוא לא ידע גם שיבה זרקה בו והוא לא ידע </verse>
        <verse osisID="Hos.7.10"> י  וענה גאון ישראל בפניו ולא שבו אל יהוה אלהיהם ולא בקשהו בכל זאת </verse>
        <verse osisID="Hos.7.11"> יא  ויהי אפרים כיונה פותה אין לב מצרים קראו אשור הלכו </verse>
        <verse osisID="Hos.7.12"> יב  כאשר ילכו אפרוש עליהם רשתי--כעוף השמים אורידם איסירם כשמע לעדתם  {ס} </verse>
        <verse osisID="Hos.7.13"> יג  אוי להם כי נדדו ממני שד להם כי פשעו בי ואנכי אפדם--והמה דברו עלי כזבים </verse>
        <verse osisID="Hos.7.14"> יד  ולא זעקו אלי בלבם כי יילילו על משכבותם על דגן ותירוש יתגוררו יסורו בי </verse>
        <verse osisID="Hos.7.15"> טו  ואני יסרתי חזקתי זרועתם ואלי יחשבו רע </verse>
        <verse osisID="Hos.7.16"> טז  ישובו לא על היו כקשת רמיה--יפלו בחרב שריהם מזעם לשונם זו לעגם בארץ מצרים </verse>
      </chapter>
      <chapter osisID="Hos.8">
        <verse osisID="Hos.8.1"> א  אל חכך שפר כנשר על בית יהוה--יען עברו בריתי ועל תורתי פשעו </verse>
        <verse osisID="Hos.8.2"> ב  לי יזעקו אלהי ידענוך ישראל </verse>
        <verse osisID="Hos.8.3"> ג  זנח ישראל טוב אויב ירדפו </verse>
        <verse osisID="Hos.8.4"> ד  הם המליכו ולא ממני השירו ולא ידעתי כספם וזהבם עשו להם עצבים למען יכרת </verse>
        <verse osisID="Hos.8.5"> ה  זנח עגלך שמרון חרה אפי בם עד מתי לא יוכלו נקין </verse>
        <verse osisID="Hos.8.6"> ו  כי מישראל והוא--חרש עשהו ולא אלהים הוא  כי שבבים יהיה עגל שמרון </verse>
        <verse osisID="Hos.8.7"> ז  כי רוח יזרעו וסופתה יקצרו קמה אין לו צמח בלי יעשה קמח--אולי יעשה זרים יבלעהו </verse>
        <verse osisID="Hos.8.8"> ח  נבלע ישראל עתה היו בגוים ככלי אין חפץ בו </verse>
        <verse osisID="Hos.8.9"> ט  כי המה עלו אשור פרא בודד לו אפרים התנו אהבים </verse>
        <verse osisID="Hos.8.10"> י  גם כי יתנו בגוים עתה אקבצם ויחלו מעט ממשא מלך שרים </verse>
        <verse osisID="Hos.8.11"> יא  כי הרבה אפרים מזבחות לחטא  היו לו מזבחות לחטא </verse>
        <verse osisID="Hos.8.12"> יב  אכתוב (אכתב) לו--רבו (רבי) תורתי  כמו זר נחשבו </verse>
        <verse osisID="Hos.8.13"> יג  זבחי הבהבי יזבחו בשר ויאכלו--יהוה לא רצם עתה יזכר עונם ויפקד חטאותם--המה מצרים ישובו </verse>
        <verse osisID="Hos.8.14"> יד  וישכח ישראל את עשהו ויבן היכלות ויהודה הרבה ערים בצרות ושלחתי אש בעריו ואכלה ארמנתיה  {פ} </verse>
      </chapter>
      <chapter osisID="Hos.9">
        <verse osisID="Hos.9.1"> א  אל תשמח ישראל אל גיל כעמים כי זנית מעל אלהיך אהבת אתנן על כל גרנות דגן </verse>
        <verse osisID="Hos.9.2"> ב  גרן ויקב לא ירעם ותירוש יכחש בה </verse>
        <verse osisID="Hos.9.3"> ג  לא ישבו בארץ יהוה ושב אפרים מצרים ובאשור טמא יאכלו </verse>
        <verse osisID="Hos.9.4"> ד  לא יסכו ליהוה יין ולא יערבו לו--זבחיהם כלחם אונים להם כל אכליו יטמאו  כי לחמם לנפשם לא יבוא בית יהוה </verse>
        <verse osisID="Hos.9.5"> ה  מה תעשו ליום מועד וליום חג יהוה </verse>
        <verse osisID="Hos.9.6"> ו  כי הנה הלכו משד מצרים תקבצם מף תקברם מחמד לכספם קמוש יירשם חוח באהליהם </verse>
        <verse osisID="Hos.9.7"> ז  באו ימי הפקדה באו ימי השלם--ידעו ישראל אויל הנביא משגע איש הרוח--על רב עונך ורבה משטמה </verse>
        <verse osisID="Hos.9.8"> ח  צפה אפרים עם אלהי נביא פח יקוש על כל דרכיו--משטמה בבית אלהיו </verse>
        <verse osisID="Hos.9.9"> ט  העמיקו שחתו כימי הגבעה יזכור עונם יפקוד חטאותם  {ס} </verse>
        <verse osisID="Hos.9.10"> י  כענבים במדבר מצאתי ישראל--כבכורה בתאנה בראשיתה ראיתי אבותיכם המה באו בעל פעור וינזרו לבשת ויהיו שקוצים כאהבם </verse>
        <verse osisID="Hos.9.11"> יא  אפרים כעוף יתעופף כבודם מלדה ומבטן ומהריון </verse>
        <verse osisID="Hos.9.12"> יב  כי אם יגדלו את בניהם ושכלתים מאדם  כי גם אוי להם בשורי מהם </verse>
        <verse osisID="Hos.9.13"> יג  אפרים כאשר ראיתי לצור שתולה בנוה ואפרים להוציא אל הרג בניו </verse>
        <verse osisID="Hos.9.14"> יד  תן להם יהוה מה תתן תן להם רחם משכיל ושדים צמקים </verse>
        <verse osisID="Hos.9.15"> טו  כל רעתם בגלגל כי שם שנאתים על רע מעלליהם מביתי אגרשם לא אוסף אהבתם כל שריהם סררים </verse>
        <verse osisID="Hos.9.16"> טז  הכה אפרים--שרשם יבש פרי בלי (בל) יעשון גם כי ילדון והמתי מחמדי בטנם </verse>
        <verse osisID="Hos.9.17"> יז  ימאסם אלהי כי לא שמעו לו ויהיו נדדים בגוים  {ס} </verse>
      </chapter>
      <chapter osisID="Hos.10">
        <verse osisID="Hos.10.1"> א  גפן בוקק ישראל פרי ישוה לו כרב לפריו הרבה למזבחות--כטוב לארצו היטיבו מצבות </verse>
        <verse osisID="Hos.10.2"> ב  חלק לבם עתה יאשמו הוא יערף מזבחותם ישדד מצבותם </verse>
        <verse osisID="Hos.10.3"> ג  כי עתה יאמרו אין מלך לנו  כי לא יראנו את יהוה והמלך מה יעשה לנו </verse>
        <verse osisID="Hos.10.4"> ד  דברו דברים אלות שוא כרת ברית ופרח כראש משפט על תלמי שדי </verse>
        <verse osisID="Hos.10.5"> ה  לעגלות בית און יגורו שכן שמרון  כי אבל עליו עמו וכמריו עליו יגילו--על כבודו כי גלה ממנו </verse>
        <verse osisID="Hos.10.6"> ו  גם אותו לאשור יובל מנחה למלך ירב בשנה אפרים יקח ויבוש ישראל מעצתו </verse>
        <verse osisID="Hos.10.7"> ז  נדמה שמרון מלכה כקצף על פני מים </verse>
        <verse osisID="Hos.10.8"> ח  ונשמדו במות און חטאת ישראל--קוץ ודרדר יעלה על מזבחותם ואמרו להרים כסונו ולגבעות נפלו עלינו  {פ} </verse>
        <verse osisID="Hos.10.9"> ט  מימי הגבעה חטאת ישראל שם עמדו לא תשיגם בגבעה מלחמה על בני עלוה </verse>
        <verse osisID="Hos.10.10"> י  באותי ואסרם ואספו עליהם עמים באסרם לשתי עינתם (עונותם) </verse>
        <verse osisID="Hos.10.11"> יא  ואפרים עגלה מלמדה אהבתי לדוש ואני עברתי על טוב צוארה ארכיב אפרים יחרוש יהודה ישדד לו יעקב </verse>
        <verse osisID="Hos.10.12"> יב  זרעו לכם לצדקה קצרו לפי חסד נירו לכם ניר ועת לדרוש את יהוה עד יבוא וירה צדק לכם </verse>
        <verse osisID="Hos.10.13"> יג  חרשתם רשע עולתה קצרתם אכלתם פרי כחש--כי בטחת בדרכך ברב גבוריך </verse>
        <verse osisID="Hos.10.14"> יד  וקאם שאון בעמך וכל מבצריך יושד כשד שלמן בית ארבאל ביום מלחמה  אם על בנים רטשה </verse>
        <verse osisID="Hos.10.15"> טו  ככה עשה לכם בית אל מפני רעת רעתכם בשחר נדמה נדמה מלך ישראל </verse>
      </chapter>
      <chapter osisID="Hos.11">
        <verse osisID="Hos.11.1"> א  כי נער ישראל ואהבהו וממצרים קראתי לבני </verse>
        <verse osisID="Hos.11.2"> ב  קראו להם כן הלכו מפניהם--לבעלים יזבחו ולפסלים יקטרון </verse>
        <verse osisID="Hos.11.3"> ג  ואנכי תרגלתי לאפרים קחם על זרועתיו ולא ידעו כי רפאתים </verse>
        <verse osisID="Hos.11.4"> ד  בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל </verse>
        <verse osisID="Hos.11.5"> ה  לא ישוב אל ארץ מצרים ואשור הוא מלכו  כי מאנו לשוב </verse>
        <verse osisID="Hos.11.6"> ו  וחלה חרב בעריו וכלתה בדיו ואכלה--ממעצותיהם </verse>
        <verse osisID="Hos.11.7"> ז  ועמי תלואים למשובתי ואל על יקראהו--יחד לא ירומם </verse>
        <verse osisID="Hos.11.8"> ח  איך אתנך אפרים אמגנך ישראל--איך אתנך כאדמה אשימך כצבאים נהפך עלי לבי יחד נכמרו נחומי </verse>
        <verse osisID="Hos.11.9"> ט  לא אעשה חרון אפי לא אשוב לשחת אפרים  כי אל אנכי ולא איש--בקרבך קדוש ולא אבוא בעיר </verse>
        <verse osisID="Hos.11.10"> י  אחרי יהוה ילכו כאריה ישאג  כי הוא ישאג ויחרדו בנים מים </verse>
        <verse osisID="Hos.11.11"> יא  יחרדו כצפור ממצרים וכיונה מארץ אשור והושבתים על בתיהם נאם יהוה  {ס} </verse>
      </chapter>
      <chapter osisID="Hos.12">
        <verse osisID="Hos.12.1"> א  סבבני בכחש אפרים ובמרמה בית ישראל ויהודה עד רד עם אל ועם קדושים נאמן </verse>
        <verse osisID="Hos.12.2"> ב  אפרים רעה רוח ורדף קדים--כל היום כזב ושד ירבה וברית עם אשור יכרתו ושמן למצרים יובל </verse>
        <verse osisID="Hos.12.3"> ג  וריב ליהוה עם יהודה ולפקד על יעקב כדרכיו כמעלליו ישיב לו </verse>
        <verse osisID="Hos.12.4"> ד  בבטן עקב את אחיו ובאונו שרה את אלהים </verse>
        <verse osisID="Hos.12.5"> ה  וישר אל מלאך ויכל בכה ויתחנן לו בית אל ימצאנו ושם ידבר עמנו </verse>
        <verse osisID="Hos.12.6"> ו  ויהוה אלהי הצבאות--יהוה זכרו </verse>
        <verse osisID="Hos.12.7"> ז  ואתה באלהיך תשוב חסד ומשפט שמר וקוה אל אלהיך תמיד </verse>
        <verse osisID="Hos.12.8"> ח  כנען בידו מאזני מרמה--לעשק אהב </verse>
        <verse osisID="Hos.12.9"> ט  ויאמר אפרים--אך עשרתי מצאתי און לי כל יגיעי לא ימצאו לי עון אשר חטא </verse>
        <verse osisID="Hos.12.10"> י  ואנכי יהוה אלהיך מארץ מצרים עד אושיבך באהלים כימי מועד </verse>
        <verse osisID="Hos.12.11"> יא  ודברתי על הנביאים ואנכי חזון הרביתי וביד הנביאים אדמה </verse>
        <verse osisID="Hos.12.12"> יב  אם גלעד און אך שוא היו בגלגל שורים זבחו גם מזבחותם כגלים על תלמי שדי </verse>
        <verse osisID="Hos.12.13"> יג  ויברח יעקב שדה ארם ויעבד ישראל באשה ובאשה שמר </verse>
        <verse osisID="Hos.12.14"> יד  ובנביא העלה יהוה את ישראל ממצרים ובנביא נשמר [ (Hosea 12:15)  טו  הכעיס אפרים תמרורים ודמיו עליו יטוש וחרפתו ישיב לו אדניו  ] </verse>
      </chapter>
      <chapter osisID="Hos.13">
        <verse osisID="Hos.13.1"> א  כדבר אפרים רתת נשא הוא בישראל ויאשם בבעל וימת </verse>
        <verse osisID="Hos.13.2"> ב  ועתה יוספו לחטא ויעשו להם מסכה מכספם כתבונם עצבים מעשה חרשים כלה להם הם אמרים זבחי אדם עגלים ישקון </verse>
        <verse osisID="Hos.13.3"> ג  לכן יהיו כענן בקר וכטל משכים הלך כמץ יסער מגרן וכעשן מארבה </verse>
        <verse osisID="Hos.13.4"> ד  ואנכי יהוה אלהיך מארץ מצרים ואלהים זולתי לא תדע ומושיע אין בלתי </verse>
        <verse osisID="Hos.13.5"> ה  אני ידעתיך במדבר--בארץ תלאבות </verse>
        <verse osisID="Hos.13.6"> ו  כמרעיתם וישבעו--שבעו וירם לבם על כן שכחוני </verse>
        <verse osisID="Hos.13.7"> ז  ואהי להם כמו שחל--כנמר על דרך אשור </verse>
        <verse osisID="Hos.13.8"> ח  אפגשם כדב שכול ואקרע סגור לבם ואכלם שם כלביא חית השדה תבקעם </verse>
        <verse osisID="Hos.13.9"> ט  שחתך ישראל כי בי בעזרך </verse>
        <verse osisID="Hos.13.10"> י  אהי מלכך אפוא ויושיעך בכל עריך ושפטיך--אשר אמרת תנה לי מלך ושרים </verse>
        <verse osisID="Hos.13.11"> יא  אתן לך מלך באפי ואקח בעברתי  {פ} </verse>
        <verse osisID="Hos.13.12"> יב  צרור עון אפרים צפונה חטאתו </verse>
        <verse osisID="Hos.13.13"> יג  חבלי יולדה יבאו לו הוא בן לא חכם כי עת לא יעמד במשבר בנים </verse>
        <verse osisID="Hos.13.14"> יד  מיד שאול אפדם ממות אגאלם אהי דבריך מות אהי קטבך שאול--נחם יסתר מעיני </verse>
        <verse osisID="Hos.13.15"> טו  כי הוא בין אחים יפריא יבוא קדים רוח יהוה ממדבר עלה ויבוש מקורו ויחרב מעינו--הוא ישסה אוצר כל כלי חמדה </verse>
      </chapter>
      <chapter osisID="Hos.14">
        <verse osisID="Hos.14.1"> א  תאשם שמרון כי מרתה באלהיה בחרב יפלו--עלליהם ירטשו והריותיו יבקעו  {פ} </verse>
        <verse osisID="Hos.14.2"> ב  שובה ישראל עד יהוה אלהיך  כי כשלת בעונך </verse>
        <verse osisID="Hos.14.3"> ג  קחו עמכם דברים ושובו אל יהוה אמרו אליו כל תשא עון וקח טוב ונשלמה פרים שפתינו </verse>
        <verse osisID="Hos.14.4"> ד  אשור לא יושיענו על סוס לא נרכב ולא נאמר עוד אלהינו למעשה ידינו--אשר בך ירחם יתום </verse>
        <verse osisID="Hos.14.5"> ה  ארפא משובתם--אהבם נדבה  כי שב אפי ממנו </verse>
        <verse osisID="Hos.14.6"> ו  אהיה כטל לישראל יפרח כשושנה ויך שרשיו כלבנון </verse>
        <verse osisID="Hos.14.7"> ז  ילכו ינקותיו ויהי כזית הודו וריח לו כלבנון </verse>
        <verse osisID="Hos.14.8"> ח  ישבו ישבי בצלו יחיו דגן ויפרחו כגפן זכרו כיין לבנון </verse>
        <verse osisID="Hos.14.9"> ט  אפרים מה לי עוד לעצבים אני עניתי ואשורנו אני כברוש רענן--ממני פריך נמצא [ (Hosea 14:10)  י  מי חכם ויבן אלה נבון וידעם  כי ישרים דרכי יהוה וצדקים ילכו בם ופשעים יכשלו בם  {ש}  ] </verse>
      </chapter>
    </div>
    <div type="book" osisID="Joel">
      <chapter osisID="Joel.1">
        <verse osisID="Joel.1.1"> א  דבר יהוה אשר היה אל יואל בן פתואל </verse>
        <verse osisID="Joel.1.2"> ב  שמעו זאת הזקנים והאזינו כל יושבי הארץ ההיתה זאת בימיכם ואם בימי אבתיכם </verse>
        <verse osisID="Joel.1.3"> ג  עליה לבניכם ספרו ובניכם לבניהם ובניהם לדור אחר </verse>
        <verse osisID="Joel.1.4"> ד  יתר הגזם אכל הארבה ויתר הארבה אכל הילק ויתר הילק אכל החסיל </verse>
        <verse osisID="Joel.1.5"> ה  הקיצו שכורים ובכו והיללו כל שתי יין על עסיס כי נכרת מפיכם </verse>
        <verse osisID="Joel.1.6"> ו  כי גוי עלה על ארצי עצום ואין מספר שניו שני אריה ומתלעות לביא לו </verse>
        <verse osisID="Joel.1.7"> ז  שם גפני לשמה ותאנתי לקצפה חשף חשפה והשליך הלבינו שריגיה </verse>
        <verse osisID="Joel.1.8"> ח  אלי כבתולה חגרת שק על בעל נעוריה </verse>
        <verse osisID="Joel.1.9"> ט  הכרת מנחה ונסך מבית יהוה אבלו הכהנים משרתי יהוה </verse>
        <verse osisID="Joel.1.10"> י  שדד שדה אבלה אדמה  כי שדד דגן הוביש תירוש אמלל יצהר </verse>
        <verse osisID="Joel.1.11"> יא  הבישו אכרים הילילו כרמים על חטה ועל שערה  כי אבד קציר שדה </verse>
        <verse osisID="Joel.1.12"> יב  הגפן הובישה והתאנה אמללה רמון גם תמר ותפוח כל עצי השדה יבשו--כי הביש ששון מן בני אדם  {ס} </verse>
        <verse osisID="Joel.1.13"> יג  חגרו וספדו הכהנים הילילו משרתי מזבח--באו לינו בשקים משרתי אלהי  כי נמנע מבית אלהיכם מנחה ונסך </verse>
        <verse osisID="Joel.1.14"> יד  קדשו צום קראו עצרה--אספו זקנים כל ישבי הארץ בית יהוה אלהיכם וזעקו אל יהוה </verse>
        <verse osisID="Joel.1.15"> טו  אהה ליום  כי קרוב יום יהוה וכשד משדי יבוא </verse>
        <verse osisID="Joel.1.16"> טז  הלוא נגד עינינו אכל נכרת מבית אלהינו שמחה וגיל </verse>
        <verse osisID="Joel.1.17"> יז  עבשו פרדות תחת מגרפתיהם--נשמו אצרות נהרסו ממגרות  כי הביש דגן </verse>
        <verse osisID="Joel.1.18"> יח  מה נאנחה בהמה נבכו עדרי בקר--כי אין מרעה להם גם עדרי הצאן נאשמו </verse>
        <verse osisID="Joel.1.19"> יט  אליך יהוה אקרא  כי אש אכלה נאות מדבר ולהבה להטה כל עצי השדה </verse>
        <verse osisID="Joel.1.20"> כ  גם בהמות שדה תערוג אליך  כי יבשו אפיקי מים ואש אכלה נאות המדבר  {ס} </verse>
      </chapter>
      <chapter osisID="Joel.2">
        <verse osisID="Joel.2.1"> א  תקעו שופר בציון והריעו בהר קדשי--ירגזו כל ישבי הארץ  כי בא יום יהוה כי קרוב </verse>
        <verse osisID="Joel.2.2"> ב  יום חשך ואפלה יום ענן וערפל כשחר פרש על ההרים עם רב ועצום--כמהו לא נהיה מן העולם ואחריו לא יוסף עד שני דור ודור </verse>
        <verse osisID="Joel.2.3"> ג  לפניו אכלה אש ואחריו תלהט להבה כגן עדן הארץ לפניו ואחריו מדבר שממה וגם פליטה לא היתה לו </verse>
        <verse osisID="Joel.2.4"> ד  כמראה סוסים מראהו וכפרשים כן ירוצון </verse>
        <verse osisID="Joel.2.5"> ה  כקול מרכבות על ראשי ההרים ירקדון--כקול להב אש אכלה קש כעם עצום ערוך מלחמה </verse>
        <verse osisID="Joel.2.6"> ו  מפניו יחילו עמים כל פנים קבצו פארור </verse>
        <verse osisID="Joel.2.7"> ז  כגבורים ירצון כאנשי מלחמה יעלו חומה ואיש בדרכיו ילכון ולא יעבטון ארחותם </verse>
        <verse osisID="Joel.2.8"> ח  ואיש אחיו לא ידחקון גבר במסלתו ילכון ובעד השלח יפלו לא יבצעו </verse>
        <verse osisID="Joel.2.9"> ט  בעיר ישקו בחומה ירצון--בבתים יעלו בעד החלונים יבאו כגנב </verse>
        <verse osisID="Joel.2.10"> י  לפניו רגזה ארץ רעשו שמים שמש וירח קדרו וכוכבים אספו נגהם </verse>
        <verse osisID="Joel.2.11"> יא  ויהוה נתן קולו לפני חילו--כי רב מאד מחנהו כי עצום עשה דברו  כי גדול יום יהוה ונורא מאד ומי יכילנו </verse>
        <verse osisID="Joel.2.12"> יב  וגם עתה נאם יהוה שבו עדי בכל לבבכם ובצום ובבכי ובמספד </verse>
        <verse osisID="Joel.2.13"> יג  וקרעו לבבכם ואל בגדיכם ושובו אל יהוה אלהיכם  כי חנון ורחום הוא--ארך אפים ורב חסד ונחם על הרעה </verse>
        <verse osisID="Joel.2.14"> יד  מי יודע ישוב ונחם והשאיר אחריו ברכה--מנחה ונסך ליהוה אלהיכם  {פ} </verse>
        <verse osisID="Joel.2.15"> טו  תקעו שופר בציון קדשו צום קראו עצרה </verse>
        <verse osisID="Joel.2.16"> טז  אספו עם קדשו קהל קבצו זקנים--אספו עוללים וינקי שדים  יצא חתן מחדרו וכלה מחפתה </verse>
        <verse osisID="Joel.2.17"> יז  בין האולם ולמזבח יבכו הכהנים משרתי יהוה ויאמרו חוסה יהוה על עמך ואל תתן נחלתך לחרפה למשל בם גוים--למה יאמרו בעמים איה אלהיהם </verse>
        <verse osisID="Joel.2.18"> יח  ויקנא יהוה לארצו ויחמל על עמו </verse>
        <verse osisID="Joel.2.19"> יט  ויען יהוה ויאמר לעמו הנני שלח לכם את הדגן והתירוש והיצהר ושבעתם אתו ולא אתן אתכם עוד חרפה בגוים </verse>
        <verse osisID="Joel.2.20"> כ  ואת הצפוני ארחיק מעליכם והדחתיו אל ארץ ציה ושממה--את פניו אל הים הקדמני וספו אל הים האחרון ועלה באשו ותעל צחנתו--כי הגדיל לעשות </verse>
        <verse osisID="Joel.2.21"> כא  אל תיראי אדמה גילי ושמחי כי הגדיל יהוה לעשות </verse>
        <verse osisID="Joel.2.22"> כב  אל תיראו בהמות שדי כי דשאו נאות מדבר  כי עץ נשא פריו תאנה וגפן נתנו חילם </verse>
        <verse osisID="Joel.2.23"> כג  ובני ציון גילו ושמחו ביהוה אלהיכם כי נתן לכם את המורה לצדקה ויורד לכם גשם מורה ומלקוש--בראשון </verse>
        <verse osisID="Joel.2.24"> כד  ומלאו הגרנות בר והשיקו היקבים תירוש ויצהר </verse>
        <verse osisID="Joel.2.25"> כה  ושלמתי לכם את השנים אשר אכל הארבה הילק והחסיל והגזם  חילי הגדול אשר שלחתי בכם </verse>
        <verse osisID="Joel.2.26"> כו  ואכלתם אכול ושבוע והללתם את שם יהוה אלהיכם אשר עשה עמכם להפליא ולא יבשו עמי לעולם </verse>
        <verse osisID="Joel.2.27"> כז  וידעתם כי בקרב ישראל אני ואני יהוה אלהיכם ואין עוד ולא יבשו עמי לעולם  {פ} </verse>
      </chapter>
      <chapter osisID="Joel.3">
        <verse osisID="Joel.3.1"> א  והיה אחרי כן אשפוך את רוחי על כל בשר ונבאו בניכם ובנותיכם זקניכם חלמות יחלמון--בחוריכם חזינות יראו </verse>
        <verse osisID="Joel.3.2"> ב  וגם על העבדים ועל השפחות בימים ההמה אשפוך את רוחי </verse>
        <verse osisID="Joel.3.3"> ג  ונתתי מופתים בשמים ובארץ  דם ואש ותימרות עשן </verse>
        <verse osisID="Joel.3.4"> ד  השמש יהפך לחשך והירח לדם--לפני בוא יום יהוה הגדול והנורא </verse>
        <verse osisID="Joel.3.5"> ה  והיה כל אשר יקרא בשם יהוה--ימלט  כי בהר ציון ובירושלם תהיה פליטה כאשר אמר יהוה ובשרידים אשר יהוה קרא  [4:1]  א  כי הנה בימים ההמה--ובעת ההיא  אשר אשוב (אשיב) את שבות יהודה וירושלם [4:2]  ב  וקבצתי את כל הגוים והורדתים אל עמק יהושפט ונשפטתי עמם שם על עמי ונחלתי ישראל אשר פזרו בגוים ואת ארצי חלקו [4:3]  ג  ואל עמי ידו גורל ויתנו הילד בזונה והילדה מכרו ביין וישתו [4:4]  ד  וגם מה אתם לי צר וצידון וכל גלילות פלשת הגמול אתם משלמים עלי ואם גמלים אתם עלי קל מהרה אשיב גמלכם בראשכם [4:5]  ה  אשר כספי וזהבי לקחתם ומחמדי הטבים הבאתם להיכליכם [4:6]  ו  ובני יהודה ובני ירושלם מכרתם לבני היונים למען הרחיקם מעל גבולם [4:7]  ז  הנני מעירם--מן המקום אשר מכרתם אתם שמה והשבתי גמלכם בראשכם [4:8]  ח  ומכרתי את בניכם ואת בנותיכם ביד בני יהודה ומכרום לשבאים אל גוי רחוק  כי יהוה דבר  {פ}  [4:9]  ט  קראו זאת בגוים קדשו מלחמה העירו הגבורים--יגשו יעלו כל אנשי המלחמה [4:10]  י  כתו אתיכם לחרבות ומזמרתיכם לרמחים החלש יאמר גבור אני [4:11]  יא  עושו ובאו כל הגוים מסביב ונקבצו שמה הנחת יהוה גבוריך [4:12]  יב  יעורו ויעלו הגוים אל עמק יהושפט  כי שם אשב לשפט את כל הגוים--מסביב [4:13]  יג  שלחו מגל כי בשל קציר באו רדו כי מלאה גת--השיקו היקבים כי רבה רעתם [4:14]  יד  המונים המונים בעמק החרוץ  כי קרוב יום יהוה בעמק החרוץ [4:15]  טו  שמש וירח קדרו וכוכבים אספו נגהם [4:16]  טז  ויהוה מציון ישאג ומירושלם יתן קולו ורעשו שמים וארץ ויהוה מחסה לעמו ומעוז לבני ישראל [4:17]  יז  וידעתם כי אני יהוה אלהיכם שכן בציון הר קדשי והיתה ירושלם קדש וזרים לא יעברו בה עוד  {ס}  [4:18]  יח  והיה ביום ההוא יטפו ההרים עסיס והגבעות תלכנה חלב וכל אפיקי יהודה ילכו מים ומעין מבית יהוה יצא והשקה את נחל השטים [4:19]  יט  מצרים לשממה תהיה ואדום למדבר שממה תהיה מחמס בני יהודה אשר שפכו דם נקיא בארצם [4:20]  כ  ויהודה לעולם תשב וירושלם לדור ודור [4:21]  כא  ונקיתי דמם לא נקיתי ויהוה שכן בציון  {ש} </verse>
      </chapter>
    </div>
    <div type="book" osisID="Amos">
      <chapter osisID="Amos.1">
        <verse osisID="Amos.1.1"> א  דברי עמוס אשר היה בנקדים מתקוע  אשר חזה על ישראל בימי עזיה מלך יהודה ובימי ירבעם בן יואש מלך ישראל--שנתים לפני הרעש </verse>
        <verse osisID="Amos.1.2"> ב  ויאמר--יהוה מציון ישאג ומירושלם יתן קולו ואבלו נאות הרעים ויבש ראש הכרמל  {פ} </verse>
        <verse osisID="Amos.1.3"> ג  כה אמר יהוה על שלשה פשעי דמשק ועל ארבעה לא אשיבנו  על דושם בחרצות הברזל את הגלעד </verse>
        <verse osisID="Amos.1.4"> ד  ושלחתי אש בבית חזאל ואכלה ארמנות בן הדד </verse>
        <verse osisID="Amos.1.5"> ה  ושברתי בריח דמשק והכרתי יושב מבקעת און ותומך שבט מבית עדן וגלו עם ארם קירה אמר יהוה  {פ} </verse>
        <verse osisID="Amos.1.6"> ו  כה אמר יהוה על שלשה פשעי עזה ועל ארבעה לא אשיבנו  על הגלותם גלות שלמה להסגיר לאדום </verse>
        <verse osisID="Amos.1.7"> ז  ושלחתי אש בחומת עזה ואכלה ארמנתיה </verse>
        <verse osisID="Amos.1.8"> ח  והכרתי יושב מאשדוד ותומך שבט מאשקלון והשיבותי ידי על עקרון ואבדו שארית פלשתים--אמר אדני יהוה  {פ} </verse>
        <verse osisID="Amos.1.9"> ט  כה אמר יהוה על שלשה פשעי צר ועל ארבעה לא אשיבנו  על הסגירם גלות שלמה לאדום ולא זכרו ברית אחים </verse>
        <verse osisID="Amos.1.10"> י  ושלחתי אש בחומת צר ואכלה ארמנותיה  {פ} </verse>
        <verse osisID="Amos.1.11"> יא  כה אמר יהוה על שלשה פשעי אדום ועל ארבעה לא אשיבנו  על רדפו בחרב אחיו ושחת רחמיו ויטרף לעד אפו ועברתו שמרה נצח </verse>
        <verse osisID="Amos.1.12"> יב  ושלחתי אש בתימן ואכלה ארמנות בצרה  {פ} </verse>
        <verse osisID="Amos.1.13"> יג  כה אמר יהוה על שלשה פשעי בני עמון ועל ארבעה לא אשיבנו  על בקעם הרות הגלעד למען הרחיב את גבולם </verse>
        <verse osisID="Amos.1.14"> יד  והצתי אש בחומת רבה ואכלה ארמנותיה בתרועה ביום מלחמה בסער ביום סופה </verse>
        <verse osisID="Amos.1.15"> טו  והלך מלכם בגולה הוא ושריו יחדו אמר יהוה  {פ} </verse>
      </chapter>
      <chapter osisID="Amos.2">
        <verse osisID="Amos.2.1"> א  כה אמר יהוה על שלשה פשעי מואב ועל ארבעה לא אשיבנו  על שרפו עצמות מלך אדום לשיד </verse>
        <verse osisID="Amos.2.2"> ב  ושלחתי אש במואב ואכלה ארמנות הקריות ומת בשאון מואב בתרועה בקול שופר </verse>
        <verse osisID="Amos.2.3"> ג  והכרתי שופט מקרבה וכל שריה אהרוג עמו אמר יהוה  {פ} </verse>
        <verse osisID="Amos.2.4"> ד  כה אמר יהוה על שלשה פשעי יהודה ועל ארבעה לא אשיבנו  על מאסם את תורת יהוה וחקיו לא שמרו ויתעום כזביהם אשר הלכו אבותם אחריהם </verse>
        <verse osisID="Amos.2.5"> ה  ושלחתי אש ביהודה ואכלה ארמנות ירושלם  {פ} </verse>
        <verse osisID="Amos.2.6"> ו  כה אמר יהוה על שלשה פשעי ישראל ועל ארבעה לא אשיבנו  על מכרם בכסף צדיק ואביון בעבור נעלים </verse>
        <verse osisID="Amos.2.7"> ז  השאפים על עפר ארץ בראש דלים ודרך ענוים יטו ואיש ואביו ילכו אל הנערה למען חלל את שם קדשי </verse>
        <verse osisID="Amos.2.8"> ח  ועל בגדים חבלים יטו אצל כל מזבח ויין ענושים ישתו בית אלהיהם </verse>
        <verse osisID="Amos.2.9"> ט  ואנכי השמדתי את האמרי מפניהם אשר כגבה ארזים גבהו וחסן הוא כאלונים ואשמיד פריו ממעל ושרשיו מתחת </verse>
        <verse osisID="Amos.2.10"> י  ואנכי העליתי אתכם מארץ מצרים ואולך אתכם במדבר ארבעים שנה לרשת את ארץ האמרי </verse>
        <verse osisID="Amos.2.11"> יא  ואקים מבניכם לנביאים ומבחוריכם לנזרים האף אין זאת בני ישראל נאם יהוה </verse>
        <verse osisID="Amos.2.12"> יב  ותשקו את הנזרים יין ועל הנביאים צויתם לאמר לא תנבאו </verse>
        <verse osisID="Amos.2.13"> יג  הנה אנכי מעיק תחתיכם כאשר תעיק העגלה המלאה לה עמיר </verse>
        <verse osisID="Amos.2.14"> יד  ואבד מנוס מקל וחזק לא יאמץ כחו וגבור לא ימלט נפשו </verse>
        <verse osisID="Amos.2.15"> טו  ותפש הקשת לא יעמד וקל ברגליו לא ימלט ורכב הסוס לא ימלט נפשו </verse>
        <verse osisID="Amos.2.16"> טז  ואמיץ לבו בגבורים--ערום ינוס ביום ההוא נאם יהוה  {פ} </verse>
      </chapter>
      <chapter osisID="Amos.3">
        <verse osisID="Amos.3.1"> א  שמעו את הדבר הזה אשר דבר יהוה עליכם--בני ישראל  על כל המשפחה אשר העליתי מארץ מצרים לאמר </verse>
        <verse osisID="Amos.3.2"> ב  רק אתכם ידעתי מכל משפחות האדמה על כן אפקד עליכם את כל עונתיכם </verse>
        <verse osisID="Amos.3.3"> ג  הילכו שנים יחדו בלתי אם נועדו </verse>
        <verse osisID="Amos.3.4"> ד  הישאג אריה ביער וטרף אין לו היתן כפיר קולו ממענתו בלתי אם לכד </verse>
        <verse osisID="Amos.3.5"> ה  התפל צפור על פח הארץ ומוקש אין לה היעלה פח מן האדמה ולכוד לא ילכוד </verse>
        <verse osisID="Amos.3.6"> ו  אם יתקע שופר בעיר ועם לא יחרדו אם תהיה רעה בעיר ויהוה לא עשה </verse>
        <verse osisID="Amos.3.7"> ז  כי לא יעשה אדני יהוה דבר כי אם גלה סודו אל עבדיו הנביאים </verse>
        <verse osisID="Amos.3.8"> ח  אריה שאג מי לא יירא אדני יהוה דבר מי לא ינבא </verse>
        <verse osisID="Amos.3.9"> ט  השמיעו על ארמנות באשדוד ועל ארמנות בארץ מצרים ואמרו האספו על הרי שמרון וראו מהומת רבות בתוכה ועשוקים בקרבה </verse>
        <verse osisID="Amos.3.10"> י  ולא ידעו עשות נכחה נאם יהוה האוצרים חמס ושד בארמנותיהם  {פ} </verse>
        <verse osisID="Amos.3.11"> יא  לכן כה אמר אדני יהוה צר וסביב הארץ והוריד ממך עזך ונבזו ארמנותיך </verse>
        <verse osisID="Amos.3.12"> יב  כה אמר יהוה כאשר יציל הרעה מפי הארי שתי כרעים או בדל אזן--כן ינצלו בני ישראל הישבים בשמרון בפאת מטה ובדמשק ערש </verse>
        <verse osisID="Amos.3.13"> יג  שמעו והעידו בבית יעקב--נאם אדני יהוה אלהי הצבאות </verse>
        <verse osisID="Amos.3.14"> יד  כי ביום פקדי פשעי ישראל--עליו  ופקדתי על מזבחות בית אל ונגדעו קרנות המזבח ונפלו לארץ </verse>
        <verse osisID="Amos.3.15"> טו  והכיתי בית החרף על בית הקיץ ואבדו בתי השן וספו בתים רבים--נאם יהוה  {ס} </verse>
      </chapter>
      <chapter osisID="Amos.4">
        <verse osisID="Amos.4.1"> א  שמעו הדבר הזה פרות הבשן אשר בהר שמרון העשקות דלים הרצצות אביונים האמרת לאדניהם הביאה ונשתה </verse>
        <verse osisID="Amos.4.2"> ב  נשבע אדני יהוה בקדשו כי הנה ימים באים עליכם ונשא אתכם בצנות ואחריתכן בסירות דוגה </verse>
        <verse osisID="Amos.4.3"> ג  ופרצים תצאנה אשה נגדה והשלכתנה ההרמונה נאם יהוה </verse>
        <verse osisID="Amos.4.4"> ד  באו בית אל ופשעו הגלגל הרבו לפשע והביאו לבקר זבחיכם לשלשת ימים מעשרתיכם </verse>
        <verse osisID="Amos.4.5"> ה  וקטר מחמץ תודה וקראו נדבות השמיעו  כי כן אהבתם בני ישראל נאם אדני יהוה </verse>
        <verse osisID="Amos.4.6"> ו  וגם אני נתתי לכם נקיון שנים בכל עריכם וחסר לחם בכל מקומתיכם ולא שבתם עדי נאם יהוה </verse>
        <verse osisID="Amos.4.7"> ז  וגם אנכי מנעתי מכם את הגשם בעוד שלשה חדשים לקציר והמטרתי על עיר אחת ועל עיר אחת לא אמטיר חלקה אחת תמטר וחלקה אשר לא תמטיר עליה תיבש </verse>
        <verse osisID="Amos.4.8"> ח  ונעו שתים שלש ערים אל עיר אחת לשתות מים--ולא ישבעו ולא שבתם עדי נאם יהוה </verse>
        <verse osisID="Amos.4.9"> ט  הכיתי אתכם בשדפון ובירקון--הרבות גנותיכם וכרמיכם ותאניכם וזיתיכם יאכל הגזם ולא שבתם עדי נאם יהוה  {ס} </verse>
        <verse osisID="Amos.4.10"> י  שלחתי בכם דבר בדרך מצרים--הרגתי בחרב בחוריכם עם שבי סוסיכם ואעלה באש מחניכם ובאפכם ולא שבתם עדי נאם יהוה </verse>
        <verse osisID="Amos.4.11"> יא  הפכתי בכם כמהפכת אלהים את סדם ואת עמרה ותהיו כאוד מצל משרפה ולא שבתם עדי נאם יהוה </verse>
        <verse osisID="Amos.4.12"> יב  לכן כה אעשה לך ישראל  עקב כי זאת אעשה לך הכון לקראת אלהיך ישראל </verse>
        <verse osisID="Amos.4.13"> יג  כי הנה יוצר הרים וברא רוח ומגיד לאדם מה שחו עשה שחר עיפה ודרך על במתי ארץ--יהוה אלהי צבאות שמו  {פ} </verse>
      </chapter>
      <chapter osisID="Amos.5">
        <verse osisID="Amos.5.1"> א  שמעו את הדבר הזה אשר אנכי נשא עליכם קינה--בית ישראל </verse>
        <verse osisID="Amos.5.2"> ב  נפלה לא תוסיף קום בתולת ישראל נטשה על אדמתה אין מקימה </verse>
        <verse osisID="Amos.5.3"> ג  כי כה אמר אדני יהוה העיר היצאת אלף תשאיר מאה והיוצאת מאה תשאיר עשרה לבית ישראל </verse>
        <verse osisID="Amos.5.4"> ד  כי כה אמר יהוה לבית ישראל  דרשוני וחיו </verse>
        <verse osisID="Amos.5.5"> ה  ואל תדרשו בית אל והגלגל לא תבאו ובאר שבע לא תעברו  כי הגלגל גלה יגלה ובית אל יהיה לאון </verse>
        <verse osisID="Amos.5.6"> ו  דרשו את יהוה וחיו  פן יצלח כאש בית יוסף ואכלה ואין מכבה לבית אל </verse>
        <verse osisID="Amos.5.7"> ז  ההפכים ללענה משפט וצדקה לארץ הניחו </verse>
        <verse osisID="Amos.5.8"> ח  עשה כימה וכסיל והפך לבקר צלמות ויום לילה החשיך הקורא למי הים וישפכם על פני הארץ--יהוה שמו </verse>
        <verse osisID="Amos.5.9"> ט  המבליג שד על עז ושד על מבצר יבוא </verse>
        <verse osisID="Amos.5.10"> י  שנאו בשער מוכיח ודבר תמים יתעבו </verse>
        <verse osisID="Amos.5.11"> יא  לכן יען בושסכם על דל ומשאת בר תקחו ממנו--בתי גזית בניתם ולא תשבו בם כרמי חמד נטעתם ולא תשתו את יינם </verse>
        <verse osisID="Amos.5.12"> יב  כי ידעתי רבים פשעיכם ועצמים חטאתיכם צררי צדיק לקחי כפר ואביונים בשער הטו </verse>
        <verse osisID="Amos.5.13"> יג  לכן המשכיל בעת ההיא--ידם  כי עת רעה היא </verse>
        <verse osisID="Amos.5.14"> יד  דרשו טוב ואל רע למען תחיו ויהי כן יהוה אלהי צבאות אתכם--כאשר אמרתם </verse>
        <verse osisID="Amos.5.15"> טו  שנאו רע ואהבו טוב והציגו בשער משפט אולי יחנן יהוה אלהי צבאות--שארית יוסף  {ס} </verse>
        <verse osisID="Amos.5.16"> טז  לכן כה אמר יהוה אלהי צבאות אדני בכל רחבות מספד ובכל חוצות יאמרו הו הו וקראו אכר אל אבל ומספד אל יודעי נהי </verse>
        <verse osisID="Amos.5.17"> יז  ובכל כרמים מספד  כי אעבר בקרבך אמר יהוה  {פ} </verse>
        <verse osisID="Amos.5.18"> יח  הוי המתאוים את יום יהוה  למה זה לכם יום יהוה הוא חשך ולא אור </verse>
        <verse osisID="Amos.5.19"> יט  כאשר ינוס איש מפני הארי ופגעו הדב ובא הבית--וסמך ידו על הקיר ונשכו הנחש </verse>
        <verse osisID="Amos.5.20"> כ  הלא חשך יום יהוה ולא אור ואפל ולא נגה לו </verse>
        <verse osisID="Amos.5.21"> כא  שנאתי מאסתי חגיכם ולא אריח בעצרתיכם </verse>
        <verse osisID="Amos.5.22"> כב  כי אם תעלו לי עלות ומנחתיכם לא ארצה ושלם מריאיכם לא אביט </verse>
        <verse osisID="Amos.5.23"> כג  הסר מעלי המון שריך וזמרת נבליך לא אשמע </verse>
        <verse osisID="Amos.5.24"> כד  ויגל כמים משפט וצדקה כנחל איתן </verse>
        <verse osisID="Amos.5.25"> כה  הזבחים ומנחה הגשתם לי במדבר ארבעים שנה--בית ישראל </verse>
        <verse osisID="Amos.5.26"> כו  ונשאתם את סכות מלככם ואת כיון צלמיכם--כוכב אלהיכם אשר עשיתם לכם </verse>
        <verse osisID="Amos.5.27"> כז  והגליתי אתכם מהלאה לדמשק  אמר יהוה אלהי צבאות שמו  {פ} </verse>
      </chapter>
      <chapter osisID="Amos.6">
        <verse osisID="Amos.6.1"> א  הוי השאננים בציון והבטחים בהר שמרון נקבי ראשית הגוים ובאו להם בית ישראל </verse>
        <verse osisID="Amos.6.2"> ב  עברו כלנה וראו ולכו משם חמת רבה ורדו גת פלשתים הטובים מן הממלכות האלה--אם רב גבולם מגבלכם </verse>
        <verse osisID="Amos.6.3"> ג  המנדים ליום רע ותגשון שבת חמס </verse>
        <verse osisID="Amos.6.4"> ד  השכבים על מטות שן וסרחים על ערשותם ואכלים כרים מצאן ועגלים מתוך מרבק </verse>
        <verse osisID="Amos.6.5"> ה  הפרטים על פי הנבל כדויד חשבו להם כלי שיר </verse>
        <verse osisID="Amos.6.6"> ו  השתים במזרקי יין וראשית שמנים ימשחו ולא נחלו על שבר יוסף </verse>
        <verse osisID="Amos.6.7"> ז  לכן עתה יגלו בראש גלים וסר מרזח סרוחים </verse>
        <verse osisID="Amos.6.8"> ח  נשבע אדני יהוה בנפשו נאם יהוה אלהי צבאות מתאב אנכי את גאון יעקב וארמנתיו שנאתי והסגרתי עיר ומלאה </verse>
        <verse osisID="Amos.6.9"> ט  והיה אם יותרו עשרה אנשים בבית אחד--ומתו </verse>
        <verse osisID="Amos.6.10"> י  ונשאו דודו ומסרפו להוציא עצמים מן הבית ואמר לאשר בירכתי הבית העוד עמך ואמר אפס ואמר הס כי לא להזכיר בשם יהוה  {ס} </verse>
        <verse osisID="Amos.6.11"> יא  כי הנה יהוה מצוה והכה הבית הגדול רסיסים והבית הקטן בקעים </verse>
        <verse osisID="Amos.6.12"> יב  הירצון בסלע סוסים אם יחרוש בבקרים  כי הפכתם לראש משפט ופרי צדקה ללענה </verse>
        <verse osisID="Amos.6.13"> יג  השמחים ללא דבר  האמרים--הלוא בחזקנו לקחנו לנו קרנים </verse>
        <verse osisID="Amos.6.14"> יד  כי הנני מקים עליכם בית ישראל נאם יהוה אלהי הצבאות--גוי ולחצו אתכם מלבוא חמת עד נחל הערבה  {פ} </verse>
      </chapter>
      <chapter osisID="Amos.7">
        <verse osisID="Amos.7.1"> א  כה הראני אדני יהוה והנה יוצר גבי בתחלת עלות הלקש והנה לקש--אחר גזי המלך </verse>
        <verse osisID="Amos.7.2"> ב  והיה אם כלה לאכול את עשב הארץ ואמר אדני יהוה סלח נא מי יקום יעקב  כי קטן הוא </verse>
        <verse osisID="Amos.7.3"> ג  נחם יהוה על זאת  לא תהיה אמר יהוה </verse>
        <verse osisID="Amos.7.4"> ד  כה הראני אדני יהוה והנה קרא לרב באש אדני יהוה ותאכל את תהום רבה ואכלה את החלק </verse>
        <verse osisID="Amos.7.5"> ה  ואמר אדני יהוה חדל נא--מי יקום יעקב  כי קטן הוא </verse>
        <verse osisID="Amos.7.6"> ו  נחם יהוה על זאת גם היא לא תהיה אמר אדני יהוה  {פ} </verse>
        <verse osisID="Amos.7.7"> ז  כה הראני והנה אדני נצב על חומת אנך ובידו אנך </verse>
        <verse osisID="Amos.7.8"> ח  ויאמר יהוה אלי מה אתה ראה עמוס ואמר אנך ויאמר אדני הנני שם אנך בקרב עמי ישראל--לא אוסיף עוד עבור לו </verse>
        <verse osisID="Amos.7.9"> ט  ונשמו במות ישחק ומקדשי ישראל יחרבו וקמתי על בית ירבעם בחרב  {ס} </verse>
        <verse osisID="Amos.7.10"> י  וישלח אמציה כהן בית אל אל ירבעם מלך ישראל לאמר  קשר עליך עמוס בקרב בית ישראל--לא תוכל הארץ להכיל את כל דבריו </verse>
        <verse osisID="Amos.7.11"> יא  כי כה אמר עמוס בחרב ימות ירבעם וישראל--גלה יגלה מעל אדמתו  {ס} </verse>
        <verse osisID="Amos.7.12"> יב  ויאמר אמציה אל עמוס חזה לך ברח לך אל ארץ יהודה ואכל שם לחם ושם תנבא </verse>
        <verse osisID="Amos.7.13"> יג  ובית אל לא תוסיף עוד להנבא  כי מקדש מלך הוא ובית ממלכה הוא </verse>
        <verse osisID="Amos.7.14"> יד  ויען עמוס ויאמר אל אמציה לא נביא אנכי ולא בן נביא אנכי  כי בוקר אנכי ובולס שקמים </verse>
        <verse osisID="Amos.7.15"> טו  ויקחני יהוה מאחרי הצאן ויאמר אלי יהוה לך הנבא אל עמי ישראל </verse>
        <verse osisID="Amos.7.16"> טז  ועתה שמע דבר יהוה  אתה אמר לא תנבא על ישראל ולא תטיף על בית ישחק </verse>
        <verse osisID="Amos.7.17"> יז  לכן כה אמר יהוה אשתך בעיר תזנה ובניך ובנתיך בחרב יפלו ואדמתך בחבל תחלק ואתה על אדמה טמאה תמות וישראל גלה יגלה מעל אדמתו  {פ} </verse>
      </chapter>
      <chapter osisID="Amos.8">
        <verse osisID="Amos.8.1"> א  כה הראני אדני יהוה והנה כלוב קיץ </verse>
        <verse osisID="Amos.8.2"> ב  ויאמר מה אתה ראה עמוס ואמר כלוב קיץ ויאמר יהוה אלי בא הקץ אל עמי ישראל--לא אוסיף עוד עבור לו </verse>
        <verse osisID="Amos.8.3"> ג  והילילו שירות היכל ביום ההוא--נאם אדני יהוה  רב הפגר בכל מקום השליך הס  {פ} </verse>
        <verse osisID="Amos.8.4"> ד  שמעו זאת השאפים אביון ולשבית ענוי (עניי) ארץ </verse>
        <verse osisID="Amos.8.5"> ה  לאמר מתי יעבר החדש ונשבירה שבר והשבת ונפתחה בר--להקטין איפה ולהגדיל שקל ולעות מאזני מרמה </verse>
        <verse osisID="Amos.8.6"> ו  לקנות בכסף דלים ואביון בעבור נעלים ומפל בר נשביר </verse>
        <verse osisID="Amos.8.7"> ז  נשבע יהוה בגאון יעקב אם אשכח לנצח כל מעשיהם </verse>
        <verse osisID="Amos.8.8"> ח  העל זאת לא תרגז הארץ ואבל כל יושב בה ועלתה כאר כלה ונגרשה ונשקה (ונשקעה) כיאור מצרים  {פ} </verse>
        <verse osisID="Amos.8.9"> ט  והיה ביום ההוא נאם אדני יהוה והבאתי השמש בצהרים והחשכתי לארץ ביום אור </verse>
        <verse osisID="Amos.8.10"> י  והפכתי חגיכם לאבל וכל שיריכם לקינה והעליתי על כל מתנים שק ועל כל ראש קרחה ושמתיה כאבל יחיד ואחריתה כיום מר  {פ} </verse>
        <verse osisID="Amos.8.11"> יא  הנה ימים באים נאם אדני יהוה והשלחתי רעב בארץ  לא רעב ללחם ולא צמא למים--כי אם לשמע את דברי יהוה </verse>
        <verse osisID="Amos.8.12"> יב  ונעו מים עד ים ומצפון ועד מזרח ישוטטו לבקש את דבר יהוה ולא ימצאו </verse>
        <verse osisID="Amos.8.13"> יג  ביום ההוא תתעלפנה הבתולת היפות והבחורים--בצמא </verse>
        <verse osisID="Amos.8.14"> יד  הנשבעים באשמת שמרון ואמרו חי אלהיך דן וחי דרך באר שבע ונפלו ולא יקומו עוד  {ס} </verse>
      </chapter>
      <chapter osisID="Amos.9">
        <verse osisID="Amos.9.1"> א  ראיתי את אדני נצב על המזבח ויאמר הך הכפתור וירעשו הספים ובצעם בראש כלם ואחריתם בחרב אהרג  לא ינוס להם נס ולא ימלט להם פליט </verse>
        <verse osisID="Amos.9.2"> ב  אם יחתרו בשאול משם ידי תקחם ואם יעלו השמים--משם אורידם </verse>
        <verse osisID="Amos.9.3"> ג  ואם יחבאו בראש הכרמל משם אחפש ולקחתים ואם יסתרו מנגד עיני בקרקע הים--משם אצוה את הנחש ונשכם </verse>
        <verse osisID="Amos.9.4"> ד  ואם ילכו בשבי לפני איביהם משם אצוה את החרב והרגתם ושמתי עיני עליהם לרעה ולא לטובה </verse>
        <verse osisID="Amos.9.5"> ה  ואדני יהוה הצבאות הנוגע בארץ ותמוג ואבלו כל יושבי בה ועלתה כיאר כלה ושקעה כיאר מצרים </verse>
        <verse osisID="Amos.9.6"> ו  הבונה בשמים מעלותו ואגדתו על ארץ יסדה הקרא למי הים וישפכם על פני הארץ--יהוה שמו </verse>
        <verse osisID="Amos.9.7"> ז  הלוא כבני כשיים אתם לי בני ישראל נאם יהוה  הלוא את ישראל העליתי מארץ מצרים ופלשתיים מכפתור וארם מקיר </verse>
        <verse osisID="Amos.9.8"> ח  הנה עיני אדני יהוה בממלכה החטאה והשמדתי אתה מעל פני האדמה  אפס כי לא השמיד אשמיד את בית יעקב--נאם יהוה </verse>
        <verse osisID="Amos.9.9"> ט  כי הנה אנכי מצוה והנעותי בכל הגוים את בית ישראל כאשר ינוע בכברה ולא יפול צרור ארץ </verse>
        <verse osisID="Amos.9.10"> י  בחרב ימותו כל חטאי עמי  האמרים לא תגיש ותקדים בעדינו--הרעה </verse>
        <verse osisID="Amos.9.11"> יא  ביום ההוא אקים את סכת דויד הנפלת וגדרתי את פרציהן והרסתיו אקים ובניתיה כימי עולם </verse>
        <verse osisID="Amos.9.12"> יב  למען יירשו את שארית אדום וכל הגוים אשר נקרא שמי עליהם  נאם יהוה עשה זאת  {פ} </verse>
        <verse osisID="Amos.9.13"> יג  הנה ימים באים נאם יהוה ונגש חורש בקצר ודרך ענבים במשך הזרע והטיפו ההרים עסיס וכל הגבעות תתמוגגנה </verse>
        <verse osisID="Amos.9.14"> יד  ושבתי את שבות עמי ישראל ובנו ערים נשמות וישבו ונטעו כרמים ושתו את יינם ועשו גנות ואכלו את פריהם </verse>
        <verse osisID="Amos.9.15"> טו  ונטעתים על אדמתם ולא ינתשו עוד מעל אדמתם אשר נתתי להם--אמר יהוה אלהיך  {ש} </verse>
      </chapter>
    </div>
    <div type="book" osisID="Obad">
      <chapter osisID="Obad.1">
        <title> יד  הנשבעים באשמת שמרון ואמרו חי אלהיך דן וחי דרך באר שבע ונפלו ולא יקומו עוד  {ס} </title>
        <verse osisID="Obad.1.1"> א  חזון עבדיה  כה אמר אדני יהוה לאדום שמועה שמענו מאת יהוה וציר בגוים שלח--קומו ונקומה עליה למלחמה </verse>
        <verse osisID="Obad.1.2"> ב  הנה קטן נתתיך בגוים  בזוי אתה מאד </verse>
        <verse osisID="Obad.1.3"> ג  זדון לבך השיאך שכני בחגוי סלע מרום שבתו אמר בלבו מי יורדני ארץ </verse>
        <verse osisID="Obad.1.4"> ד  אם תגביה כנשר ואם בין כוכבים שים קנך--משם אורידך נאם יהוה </verse>
        <verse osisID="Obad.1.5"> ה  אם גנבים באו לך אם שודדי לילה--איך נדמיתה הלוא יגנבו דים אם בצרים באו לך הלוא ישאירו עללות </verse>
        <verse osisID="Obad.1.6"> ו  איך נחפשו עשו נבעו מצפניו </verse>
        <verse osisID="Obad.1.7"> ז  עד הגבול שלחוך כל אנשי בריתך--השיאוך יכלו לך אנשי שלמך לחמך ישימו מזור תחתיך--אין תבונה בו </verse>
        <verse osisID="Obad.1.8"> ח  הלוא ביום ההוא נאם יהוה והאבדתי חכמים מאדום ותבונה מהר עשו </verse>
        <verse osisID="Obad.1.9"> ט  וחתו גבוריך תימן למען יכרת איש מהר עשו מקטל </verse>
        <verse osisID="Obad.1.10"> י  מחמס אחיך יעקב תכסך בושה ונכרת לעולם </verse>
        <verse osisID="Obad.1.11"> יא  ביום עמדך מנגד ביום שבות זרים חילו ונכרים באו שערו ועל ירושלם ידו גורל--גם אתה כאחד מהם </verse>
        <verse osisID="Obad.1.12"> יב  ואל תרא ביום אחיך ביום נכרו ואל תשמח לבני יהודה ביום אבדם ואל תגדל פיך ביום צרה </verse>
        <verse osisID="Obad.1.13"> יג  אל תבוא בשער עמי ביום אידם אל תרא גם אתה ברעתו ביום אידו ואל תשלחנה בחילו ביום אידו </verse>
        <verse osisID="Obad.1.14"> יד  ואל תעמד על הפרק להכרית את פליטיו ואל תסגר שרידיו ביום צרה </verse>
        <verse osisID="Obad.1.15"> טו  כי קרוב יום יהוה על כל הגוים  כאשר עשית יעשה לך גמלך ישוב בראשך </verse>
        <verse osisID="Obad.1.16"> טז  כי כאשר שתיתם על הר קדשי ישתו כל הגוים תמיד ושתו ולעו והיו כלוא היו </verse>
        <verse osisID="Obad.1.17"> יז  ובהר ציון תהיה פליטה והיה קדש וירשו בית יעקב את מורשיהם </verse>
        <verse osisID="Obad.1.18"> יח  והיה בית יעקב אש ובית יוסף להבה ובית עשו לקש ודלקו בהם ואכלום ולא יהיה שריד לבית עשו כי יהוה דבר </verse>
        <verse osisID="Obad.1.19"> יט  וירשו הנגב את הר עשו והשפלה את פלשתים וירשו את שדה אפרים ואת שדה שמרון ובנימן את הגלעד </verse>
        <verse osisID="Obad.1.20"> כ  וגלת החל הזה לבני ישראל אשר כנענים עד צרפת וגלת ירושלם אשר בספרד--ירשו את ערי הנגב </verse>
        <verse osisID="Obad.1.21"> כא  ועלו מושעים בהר ציון לשפט את הר עשו והיתה ליהוה המלוכה  {ש} </verse>
      </chapter>
    </div>
    <div type="book" osisID="Jonah">
      <chapter osisID="Jonah.1">
        <title> טו  ונטעתים על אדמתם ולא ינתשו עוד מעל אדמתם אשר נתתי להם--אמר יהוה אלהיך  {ש} </title>
        <verse osisID="Jonah.1.1"> א  ויהי דבר יהוה אל יונה בן אמתי לאמר </verse>
        <verse osisID="Jonah.1.2"> ב  קום לך אל נינוה העיר הגדולה--וקרא עליה  כי עלתה רעתם לפני </verse>
        <verse osisID="Jonah.1.3"> ג  ויקם יונה לברח תרשישה מלפני יהוה וירד יפו וימצא אניה באה תרשיש ויתן שכרה וירד בה לבוא עמהם תרשישה מלפני יהוה </verse>
        <verse osisID="Jonah.1.4"> ד  ויהוה הטיל רוח גדולה אל הים ויהי סער גדול בים והאניה חשבה להשבר </verse>
        <verse osisID="Jonah.1.5"> ה  וייראו המלחים ויזעקו איש אל אלהיו ויטלו את הכלים אשר באניה אל הים להקל מעליהם ויונה ירד אל ירכתי הספינה וישכב וירדם </verse>
        <verse osisID="Jonah.1.6"> ו  ויקרב אליו רב החבל ויאמר לו מה לך נרדם קום קרא אל אלהיך--אולי יתעשת האלהים לנו ולא נאבד </verse>
        <verse osisID="Jonah.1.7"> ז  ויאמרו איש אל רעהו לכו ונפילה גורלות ונדעה בשלמי הרעה הזאת לנו ויפלו גורלות ויפל הגורל על יונה </verse>
        <verse osisID="Jonah.1.8"> ח  ויאמרו אליו--הגידה נא לנו באשר למי הרעה הזאת לנו  מה מלאכתך ומאין תבוא--מה ארצך ואי מזה עם אתה </verse>
        <verse osisID="Jonah.1.9"> ט  ויאמר אליהם עברי אנכי ואת יהוה אלהי השמים אני ירא אשר עשה את הים ואת היבשה </verse>
        <verse osisID="Jonah.1.10"> י  וייראו האנשים יראה גדולה ויאמרו אליו מה זאת עשית  כי ידעו האנשים כי מלפני יהוה הוא ברח--כי הגיד להם </verse>
        <verse osisID="Jonah.1.11"> יא  ויאמרו אליו מה נעשה לך וישתק הים מעלינו  כי הים הולך וסער </verse>
        <verse osisID="Jonah.1.12"> יב  ויאמר אליהם שאוני והטילני אל הים וישתק הים מעליכם  כי יודע אני כי בשלי הסער הגדול הזה עליכם </verse>
        <verse osisID="Jonah.1.13"> יג  ויחתרו האנשים להשיב אל היבשה--ולא יכלו  כי הים הולך וסער עליהם </verse>
        <verse osisID="Jonah.1.14"> יד  ויקראו אל יהוה ויאמרו אנה יהוה אל נא נאבדה בנפש האיש הזה ואל תתן עלינו דם נקיא  כי אתה יהוה כאשר חפצת עשית </verse>
        <verse osisID="Jonah.1.15"> טו  וישאו את יונה ויטלהו אל הים ויעמד הים מזעפו </verse>
        <verse osisID="Jonah.1.16"> טז  וייראו האנשים יראה גדולה את יהוה ויזבחו זבח ליהוה וידרו נדרים </verse>
      </chapter>
      <chapter osisID="Jonah.2">
        <verse osisID="Jonah.2.1"> א  וימן יהוה דג גדול לבלע את יונה ויהי יונה במעי הדג שלשה ימים ושלשה לילות </verse>
        <verse osisID="Jonah.2.2"> ב  ויתפלל יונה אל יהוה אלהיו ממעי הדגה </verse>
        <verse osisID="Jonah.2.3"> ג  ויאמר קראתי מצרה לי אל יהוה--ויענני מבטן שאול שועתי שמעת קולי </verse>
        <verse osisID="Jonah.2.4"> ד  ותשליכני מצולה בלבב ימים ונהר יסבבני כל משבריך וגליך עלי עברו </verse>
        <verse osisID="Jonah.2.5"> ה  ואני אמרתי נגרשתי מנגד עיניך אך אוסיף להביט אל היכל קדשך </verse>
        <verse osisID="Jonah.2.6"> ו  אפפוני מים עד נפש תהום יסבבני סוף חבוש לראשי </verse>
        <verse osisID="Jonah.2.7"> ז  לקצבי הרים ירדתי הארץ ברחיה בעדי לעולם ותעל משחת חיי יהוה אלהי </verse>
        <verse osisID="Jonah.2.8"> ח  בהתעטף עלי נפשי את יהוה זכרתי ותבוא אליך תפלתי אל היכל קדשך </verse>
        <verse osisID="Jonah.2.9"> ט  משמרים הבלי שוא--חסדם יעזבו </verse>
        <verse osisID="Jonah.2.10"> י  ואני בקול תודה אזבחה לך אשר נדרתי אשלמה  ישועתה ליהוה  {ס}  [ (Jonah 2:11)  יא  ויאמר יהוה לדג ויקא את יונה אל היבשה  {פ}  ] </verse>
      </chapter>
      <chapter osisID="Jonah.3">
        <verse osisID="Jonah.3.1"> א  ויהי דבר יהוה אל יונה שנית לאמר </verse>
        <verse osisID="Jonah.3.2"> ב  קום לך אל נינוה העיר הגדולה וקרא אליה את הקריאה אשר אנכי דבר אליך </verse>
        <verse osisID="Jonah.3.3"> ג  ויקם יונה וילך אל נינוה--כדבר יהוה ונינוה היתה עיר גדולה לאלהים--מהלך שלשת ימים </verse>
        <verse osisID="Jonah.3.4"> ד  ויחל יונה לבוא בעיר מהלך יום אחד ויקרא ויאמר עוד ארבעים יום ונינוה נהפכת </verse>
        <verse osisID="Jonah.3.5"> ה  ויאמינו אנשי נינוה באלהים ויקראו צום וילבשו שקים מגדולם ועד קטנם </verse>
        <verse osisID="Jonah.3.6"> ו  ויגע הדבר אל מלך נינוה ויקם מכסאו ויעבר אדרתו מעליו ויכס שק וישב על האפר </verse>
        <verse osisID="Jonah.3.7"> ז  ויזעק ויאמר בנינוה מטעם המלך וגדליו לאמר  האדם והבהמה הבקר והצאן אל יטעמו מאומה--אל ירעו ומים אל ישתו </verse>
        <verse osisID="Jonah.3.8"> ח  ויתכסו שקים האדם והבהמה ויקראו אל אלהים בחזקה וישבו איש מדרכו הרעה ומן החמס אשר בכפיהם </verse>
        <verse osisID="Jonah.3.9"> ט  מי יודע ישוב ונחם האלהים ושב מחרון אפו ולא נאבד </verse>
        <verse osisID="Jonah.3.10"> י  וירא האלהים את מעשיהם כי שבו מדרכם הרעה וינחם האלהים על הרעה אשר דבר לעשות להם--ולא עשה </verse>
      </chapter>
      <chapter osisID="Jonah.4">
        <verse osisID="Jonah.4.1"> א  וירע אל יונה רעה גדולה ויחר לו </verse>
        <verse osisID="Jonah.4.2"> ב  ויתפלל אל יהוה ויאמר אנה יהוה הלוא זה דברי עד היותי על אדמתי--על כן קדמתי לברח תרשישה  כי ידעתי כי אתה אל חנון ורחום ארך אפים ורב חסד ונחם על הרעה </verse>
        <verse osisID="Jonah.4.3"> ג  ועתה יהוה קח נא את נפשי ממני  כי טוב מותי מחיי  {ס} </verse>
        <verse osisID="Jonah.4.4"> ד  ויאמר יהוה ההיטב חרה לך </verse>
        <verse osisID="Jonah.4.5"> ה  ויצא יונה מן העיר וישב מקדם לעיר ויעש לו שם סכה וישב תחתיה בצל עד אשר יראה מה יהיה בעיר </verse>
        <verse osisID="Jonah.4.6"> ו  וימן יהוה אלהים קיקיון ויעל מעל ליונה להיות צל על ראשו להציל לו מרעתו וישמח יונה על הקיקיון שמחה גדולה </verse>
        <verse osisID="Jonah.4.7"> ז  וימן האלהים תולעת בעלות השחר למחרת ותך את הקיקיון וייבש </verse>
        <verse osisID="Jonah.4.8"> ח  ויהי כזרח השמש וימן אלהים רוח קדים חרישית ותך השמש על ראש יונה ויתעלף וישאל את נפשו למות ויאמר טוב מותי מחיי </verse>
        <verse osisID="Jonah.4.9"> ט  ויאמר אלהים אל יונה ההיטב חרה לך על הקיקיון ויאמר היטב חרה לי עד מות </verse>
        <verse osisID="Jonah.4.10"> י  ויאמר יהוה--אתה חסת על הקיקיון אשר לא עמלת בו ולא גדלתו  שבן לילה היה ובן לילה אבד </verse>
        <verse osisID="Jonah.4.11"> יא  ואני לא אחוס על נינוה העיר הגדולה--אשר יש בה הרבה משתים עשרה רבו אדם אשר לא ידע בין ימינו לשמאלו ובהמה רבה  {ש} </verse>
      </chapter>
    </div>
    <div type="book" osisID="Mic">
      <chapter osisID="Mic.1">
        <title> י  וירא האלהים את מעשיהם כי שבו מדרכם הרעה וינחם האלהים על הרעה אשר דבר לעשות להם--ולא עשה </title>
        <verse osisID="Mic.1.1"> א  דבר יהוה אשר היה אל מיכה המרשתי בימי יותם אחז יחזקיה מלכי יהודה--אשר חזה על שמרון וירושלם </verse>
        <verse osisID="Mic.1.2"> ב  שמעו עמים כלם הקשיבי ארץ ומלאה ויהי אדני יהוה בכם לעד אדני מהיכל קדשו </verse>
        <verse osisID="Mic.1.3"> ג  כי הנה יהוה יצא ממקומו וירד ודרך על במותי (במתי) ארץ </verse>
        <verse osisID="Mic.1.4"> ד  ונמסו ההרים תחתיו והעמקים יתבקעו כדונג מפני האש כמים מגרים במורד </verse>
        <verse osisID="Mic.1.5"> ה  בפשע יעקב כל זאת ובחטאות בית ישראל מי פשע יעקב הלוא שמרון ומי במות יהודה הלוא ירושלם </verse>
        <verse osisID="Mic.1.6"> ו  ושמתי שמרון לעי השדה למטעי כרם והגרתי לגי אבניה ויסדיה אגלה </verse>
        <verse osisID="Mic.1.7"> ז  וכל פסיליה יכתו וכל אתנניה ישרפו באש וכל עצביה אשים שממה  כי מאתנן זונה קבצה ועד אתנן זונה ישובו </verse>
        <verse osisID="Mic.1.8"> ח  על זאת אספדה ואילילה אילכה שילל (שולל) וערום אעשה מספד כתנים ואבל כבנות יענה </verse>
        <verse osisID="Mic.1.9"> ט  כי אנושה מכותיה  כי באה עד יהודה--נגע עד שער עמי עד ירושלם </verse>
        <verse osisID="Mic.1.10"> י  בגת אל תגידו--בכו אל תבכו בבית לעפרה עפר התפלשתי (התפלשי) </verse>
        <verse osisID="Mic.1.11"> יא  עברי לכם יושבת שפיר עריה בשת לא יצאה יושבת צאנן--מספד בית האצל יקח מכם עמדתו </verse>
        <verse osisID="Mic.1.12"> יב  כי חלה לטוב יושבת מרות  כי ירד רע מאת יהוה לשער ירושלם </verse>
        <verse osisID="Mic.1.13"> יג  רתם המרכבה לרכש יושבת לכיש ראשית חטאת היא לבת ציון כי בך נמצאו פשעי ישראל </verse>
        <verse osisID="Mic.1.14"> יד  לכן תתני שלוחים על מורשת גת בתי אכזיב לאכזב למלכי ישראל </verse>
        <verse osisID="Mic.1.15"> טו  עד הירש אבי לך יושבת מרשה  עד עדלם יבוא כבוד ישראל </verse>
        <verse osisID="Mic.1.16"> טז  קרחי וגזי על בני תענוגיך הרחבי קרחתך כנשר כי גלו ממך  {ס} </verse>
      </chapter>
      <chapter osisID="Mic.2">
        <verse osisID="Mic.2.1"> א  הוי חשבי און ופעלי רע על משכבותם באור הבקר יעשוה כי יש לאל ידם </verse>
        <verse osisID="Mic.2.2"> ב  וחמדו שדות וגזלו ובתים ונשאו ועשקו גבר וביתו ואיש ונחלתו  {פ} </verse>
        <verse osisID="Mic.2.3"> ג  לכן כה אמר יהוה הנני חשב על המשפחה הזאת רעה  אשר לא תמישו משם צוארתיכם ולא תלכו רומה--כי עת רעה היא </verse>
        <verse osisID="Mic.2.4"> ד  ביום ההוא ישא עליכם משל ונהה נהי נהיה אמר שדוד נשדנו--חלק עמי ימיר איך ימיש לי לשובב שדינו יחלק </verse>
        <verse osisID="Mic.2.5"> ה  לכן לא יהיה לך משליך חבל בגורל בקהל יהוה </verse>
        <verse osisID="Mic.2.6"> ו  אל תטפו יטיפון לא יטפו לאלה לא יסג כלמות </verse>
        <verse osisID="Mic.2.7"> ז  האמור בית יעקב הקצר רוח יהוה--אם אלה מעלליו הלוא דברי ייטיבו עם הישר הלך </verse>
        <verse osisID="Mic.2.8"> ח  ואתמול עמי לאויב יקומם ממול שלמה אדר תפשטון מעברים בטח שובי מלחמה </verse>
        <verse osisID="Mic.2.9"> ט  נשי עמי תגרשון מבית תענגיה מעל עלליה תקחו הדרי לעולם </verse>
        <verse osisID="Mic.2.10"> י  קומו ולכו כי לא זאת המנוחה בעבור טמאה תחבל וחבל נמרץ </verse>
        <verse osisID="Mic.2.11"> יא  לו איש הלך רוח ושקר כזב אטף לך ליין ולשכר והיה מטיף העם הזה </verse>
        <verse osisID="Mic.2.12"> יב  אסף אאסף יעקב כלך קבץ אקבץ שארית ישראל--יחד אשימנו כצאן בצרה  כעדר בתוך הדברו תהימנה מאדם </verse>
        <verse osisID="Mic.2.13"> יג  עלה הפרץ לפניהם--פרצו ויעברו שער ויצאו בו ויעבר מלכם לפניהם ויהוה בראשם  {פ} </verse>
      </chapter>
      <chapter osisID="Mic.3">
        <verse osisID="Mic.3.1"> א  ואמר שמעו נא ראשי יעקב וקציני בית ישראל  הלוא לכם לדעת את המשפט </verse>
        <verse osisID="Mic.3.2"> ב  שנאי טוב ואהבי רעה (רע) גזלי עורם מעליהם ושארם מעל עצמותם </verse>
        <verse osisID="Mic.3.3"> ג  ואשר אכלו שאר עמי ועורם מעליהם הפשיטו ואת עצמתיהם פצחו ופרשו כאשר בסיר וכבשר בתוך קלחת </verse>
        <verse osisID="Mic.3.4"> ד  אז יזעקו אל יהוה ולא יענה אותם ויסתר פניו מהם בעת ההיא כאשר הרעו מעלליהם  {פ} </verse>
        <verse osisID="Mic.3.5"> ה  כה אמר יהוה על הנביאים המתעים את עמי--הנשכים בשניהם וקראו שלום ואשר לא יתן על פיהם וקדשו עליו מלחמה </verse>
        <verse osisID="Mic.3.6"> ו  לכן לילה לכם מחזון וחשכה לכם מקסם ובאה השמש על הנביאים וקדר עליהם היום </verse>
        <verse osisID="Mic.3.7"> ז  ובשו החזים וחפרו הקסמים ועטו על שפם כלם  כי אין מענה אלהים </verse>
        <verse osisID="Mic.3.8"> ח  ואולם אנכי מלאתי כח את רוח יהוה ומשפט וגבורה--להגיד ליעקב פשעו ולישראל חטאתו  {ס} </verse>
        <verse osisID="Mic.3.9"> ט  שמעו נא זאת ראשי בית יעקב וקציני בית ישראל--המתעבים משפט ואת כל הישרה יעקשו </verse>
        <verse osisID="Mic.3.10"> י  בנה ציון בדמים וירושלם בעולה </verse>
        <verse osisID="Mic.3.11"> יא  ראשיה בשחד ישפטו וכהניה במחיר יורו ונביאיה בכסף יקסמו ועל יהוה ישענו לאמר הלוא יהוה בקרבנו לא תבוא עלינו רעה </verse>
        <verse osisID="Mic.3.12"> יב  לכן בגללכם ציון שדה תחרש וירושלם עיין תהיה והר הבית לבמות יער  {פ} </verse>
      </chapter>
      <chapter osisID="Mic.4">
        <verse osisID="Mic.4.1"> א  והיה באחרית הימים יהיה הר בית יהוה נכון בראש ההרים ונשא הוא מגבעות ונהרו עליו עמים </verse>
        <verse osisID="Mic.4.2"> ב  והלכו גוים רבים ואמרו לכו ונעלה אל הר יהוה ואל בית אלהי יעקב ויורנו מדרכיו ונלכה בארחתיו  כי מציון תצא תורה ודבר יהוה מירושלם </verse>
        <verse osisID="Mic.4.3"> ג  ושפט בין עמים רבים והוכיח לגוים עצמים עד רחוק וכתתו חרבתיהם לאתים וחניתתיהם למזמרות--לא ישאו גוי אל גוי חרב ולא ילמדון עוד מלחמה </verse>
        <verse osisID="Mic.4.4"> ד  וישבו איש תחת גפנו ותחת תאנתו--ואין מחריד  כי פי יהוה צבאות דבר </verse>
        <verse osisID="Mic.4.5"> ה  כי כל העמים ילכו איש בשם אלהיו ואנחנו נלך בשם יהוה אלהינו--לעולם ועד  {פ} </verse>
        <verse osisID="Mic.4.6"> ו  ביום ההוא נאם יהוה אספה הצלעה והנדחה אקבצה ואשר הרעתי </verse>
        <verse osisID="Mic.4.7"> ז  ושמתי את הצלעה לשארית והנהלאה לגוי עצום ומלך יהוה עליהם בהר ציון מעתה ועד עולם  {פ} </verse>
        <verse osisID="Mic.4.8"> ח  ואתה מגדל עדר עפל בת ציון--עדיך תאתה ובאה הממשלה הראשנה ממלכת לבת ירושלם </verse>
        <verse osisID="Mic.4.9"> ט  עתה למה תריעי רע המלך אין בך אם יועצך אבד--כי החזיקך חיל כיולדה </verse>
        <verse osisID="Mic.4.10"> י  חולי וגחי בת ציון כיולדה  כי עתה תצאי מקריה ושכנת בשדה ובאת עד בבל שם תנצלי--שם יגאלך יהוה מכף איביך </verse>
        <verse osisID="Mic.4.11"> יא  ועתה נאספו עליך גוים רבים--האמרים תחנף ותחז בציון עינינו </verse>
        <verse osisID="Mic.4.12"> יב  והמה לא ידעו מחשבות יהוה ולא הבינו עצתו  כי קבצם כעמיר גרנה </verse>
        <verse osisID="Mic.4.13"> יג  קומי ודושי בת ציון כי קרנך אשים ברזל ופרסתיך אשים נחושה והדקות עמים רבים והחרמתי ליהוה בצעם וחילם לאדון כל הארץ [ (Micah 4:14)  יד  עתה תתגדדי בת גדוד מצור שם עלינו בשבט יכו על הלחי את שפט ישראל  {ס}  ] </verse>
      </chapter>
      <chapter osisID="Mic.5">
        <verse osisID="Mic.5.1"> א  ואתה בית לחם אפרתה צעיר להיות באלפי יהודה--ממך לי יצא להיות מושל בישראל ומוצאתיו מקדם מימי עולם </verse>
        <verse osisID="Mic.5.2"> ב  לכן יתנם עד עת יולדה ילדה ויתר אחיו ישובון על בני ישראל </verse>
        <verse osisID="Mic.5.3"> ג  ועמד ורעה בעז יהוה--בגאון שם יהוה אלהיו וישבו כי עתה יגדל עד אפסי ארץ </verse>
        <verse osisID="Mic.5.4"> ד  והיה זה שלום אשור כי יבוא בארצנו וכי ידרך בארמנותינו והקמנו עליו שבעה רעים ושמנה נסיכי אדם </verse>
        <verse osisID="Mic.5.5"> ה  ורעו את ארץ אשור בחרב ואת ארץ נמרד בפתחיה והציל מאשור--כי יבוא בארצנו וכי ידרך בגבולנו  {פ} </verse>
        <verse osisID="Mic.5.6"> ו  והיה שארית יעקב בקרב עמים רבים כטל מאת יהוה כרביבים עלי עשב--אשר לא יקוה לאיש ולא ייחל לבני אדם  {פ} </verse>
        <verse osisID="Mic.5.7"> ז  והיה שארית יעקב בגוים בקרב עמים רבים כאריה בבהמות יער ככפיר בעדרי צאן--אשר אם עבר ורמס וטרף ואין מציל </verse>
        <verse osisID="Mic.5.8"> ח  תרם ידך על צריך וכל איביך יכרתו </verse>
        <verse osisID="Mic.5.9"> ט  והיה ביום ההוא נאם יהוה והכרתי סוסיך מקרבך והאבדתי מרכבתיך </verse>
        <verse osisID="Mic.5.10"> י  והכרתי ערי ארצך והרסתי כל מבצריך </verse>
        <verse osisID="Mic.5.11"> יא  והכרתי כשפים מידך ומעוננים לא יהיו לך </verse>
        <verse osisID="Mic.5.12"> יב  והכרתי פסיליך ומצבותיך מקרבך ולא תשתחוה עוד למעשה ידיך </verse>
        <verse osisID="Mic.5.13"> יג  ונתשתי אשיריך מקרבך והשמדתי עריך </verse>
        <verse osisID="Mic.5.14"> יד  ועשיתי באף ובחמה נקם--את הגוים  אשר לא שמעו  {פ} </verse>
      </chapter>
      <chapter osisID="Mic.6">
        <verse osisID="Mic.6.1"> א  שמעו נא את אשר יהוה אמר  קום ריב את ההרים ותשמענה הגבעות קולך </verse>
        <verse osisID="Mic.6.2"> ב  שמעו הרים את ריב יהוה והאתנים מוסדי ארץ  כי ריב ליהוה עם עמו ועם ישראל יתוכח </verse>
        <verse osisID="Mic.6.3"> ג  עמי מה עשיתי לך ומה הלאתיך  ענה בי </verse>
        <verse osisID="Mic.6.4"> ד  כי העלתיך מארץ מצרים ומבית עבדים פדיתיך ואשלח לפניך את משה אהרן ומרים </verse>
        <verse osisID="Mic.6.5"> ה  עמי זכר נא מה יעץ בלק מלך מואב ומה ענה אתו בלעם בן בעור--מן השטים עד הגלגל למען דעת צדקות יהוה </verse>
        <verse osisID="Mic.6.6"> ו  במה אקדם יהוה אכף לאלהי מרום האקדמנו בעולות בעגלים בני שנה </verse>
        <verse osisID="Mic.6.7"> ז  הירצה יהוה באלפי אילים ברבבות נחלי שמן האתן בכורי פשעי פרי בטני חטאת נפשי </verse>
        <verse osisID="Mic.6.8"> ח  הגיד לך אדם מה טוב ומה יהוה דורש ממך כי אם עשות משפט ואהבת חסד והצנע לכת עם אלהיך  {ס} </verse>
        <verse osisID="Mic.6.9"> ט  קול יהוה לעיר יקרא ותושיה יראה שמך שמעו מטה ומי יעדה </verse>
        <verse osisID="Mic.6.10"> י  עוד האש בית רשע--אצרות רשע ואיפת רזון זעומה </verse>
        <verse osisID="Mic.6.11"> יא  האזכה במאזני רשע ובכיס אבני מרמה </verse>
        <verse osisID="Mic.6.12"> יב  אשר עשיריה מלאו חמס וישביה דברו שקר ולשונם רמיה בפיהם </verse>
        <verse osisID="Mic.6.13"> יג  וגם אני החליתי הכותך--השמם על חטאתך </verse>
        <verse osisID="Mic.6.14"> יד  אתה תאכל ולא תשבע וישחך בקרבך ותסג ולא תפליט ואשר תפלט לחרב אתן </verse>
        <verse osisID="Mic.6.15"> טו  אתה תזרע ולא תקצור אתה תדרך זית ולא תסוך שמן ותירוש ולא תשתה יין </verse>
        <verse osisID="Mic.6.16"> טז  וישתמר חקות עמרי וכל מעשה בית אחאב ותלכו במעצותם--למען תתי אתך לשמה וישביה לשרקה וחרפת עמי תשאו  {פ} </verse>
      </chapter>
      <chapter osisID="Mic.7">
        <verse osisID="Mic.7.1"> א  אללי לי כי הייתי כאספי קיץ כעללת בציר  אין אשכול לאכול בכורה אותה נפשי </verse>
        <verse osisID="Mic.7.2"> ב  אבד חסיד מן הארץ וישר באדם אין  כלם לדמים יארבו איש את אחיהו יצודו חרם </verse>
        <verse osisID="Mic.7.3"> ג  על הרע כפים להיטיב השר שאל והשפט בשלום והגדול דבר הות נפשו הוא--ויעבתוה </verse>
        <verse osisID="Mic.7.4"> ד  טובם כחדק ישר ממסוכה יום מצפיך פקדתך באה עתה תהיה מבוכתם </verse>
        <verse osisID="Mic.7.5"> ה  אל תאמינו ברע אל תבטחו באלוף משכבת חיקך שמר פתחי פיך </verse>
        <verse osisID="Mic.7.6"> ו  כי בן מנבל אב בת קמה באמה כלה בחמתה  איבי איש אנשי ביתו </verse>
        <verse osisID="Mic.7.7"> ז  ואני ביהוה אצפה אוחילה לאלהי ישעי  ישמעני אלהי </verse>
        <verse osisID="Mic.7.8"> ח  אל תשמחי איבתי לי כי נפלתי קמתי  כי אשב בחשך יהוה אור לי  {פ} </verse>
        <verse osisID="Mic.7.9"> ט  זעף יהוה אשא כי חטאתי לו  עד אשר יריב ריבי ועשה משפטי--יוציאני לאור אראה בצדקתו </verse>
        <verse osisID="Mic.7.10"> י  ותרא איבתי ותכסה בושה--האמרה אלי איו יהוה אלהיך עיני תראינה בה עתה תהיה למרמס כטיט חוצות </verse>
        <verse osisID="Mic.7.11"> יא  יום לבנות גדריך יום ההוא ירחק חק </verse>
        <verse osisID="Mic.7.12"> יב  יום הוא ועדיך יבוא למני אשור וערי מצור ולמני מצור ועד נהר וים מים והר ההר </verse>
        <verse osisID="Mic.7.13"> יג  והיתה הארץ לשממה על ישביה מפרי מעלליהם  {פ} </verse>
        <verse osisID="Mic.7.14"> יד  רעה עמך בשבטך צאן נחלתך--שכני לבדד יער בתוך כרמל ירעו בשן וגלעד כימי עולם </verse>
        <verse osisID="Mic.7.15"> טו  כימי צאתך מארץ מצרים אראנו נפלאות </verse>
        <verse osisID="Mic.7.16"> טז  יראו גוים ויבשו מכל גבורתם ישימו יד על פה אזניהם תחרשנה </verse>
        <verse osisID="Mic.7.17"> יז  ילחכו עפר כנחש--כזחלי ארץ ירגזו ממסגרתיהם אל יהוה אלהינו יפחדו ויראו ממך </verse>
        <verse osisID="Mic.7.18"> יח  מי אל כמוך נשא עון ועבר על פשע לשארית נחלתו  לא החזיק לעד אפו כי חפץ חסד הוא </verse>
        <verse osisID="Mic.7.19"> יט  ישוב ירחמנו יכבש עונתינו ותשליך במצלות ים כל חטאותם </verse>
        <verse osisID="Mic.7.20"> כ  תתן אמת ליעקב חסד לאברהם אשר נשבעת לאבתינו מימי קדם  {ש} </verse>
      </chapter>
    </div>
    <div type="book" osisID="Nah">
      <chapter osisID="Nah.1">
        <title> טז  וישתמר חקות עמרי וכל מעשה בית אחאב ותלכו במעצותם--למען תתי אתך לשמה וישביה לשרקה וחרפת עמי תשאו  {פ} </title>
        <verse osisID="Nah.1.1"> א  משא נינוה--ספר חזון נחום האלקשי </verse>
        <verse osisID="Nah.1.2"> ב  אל קנוא ונקם יהוה נקם יהוה ובעל חמה נקם יהוה לצריו ונוטר הוא לאיביו </verse>
        <verse osisID="Nah.1.3"> ג  יהוה ארך אפים וגדול (וגדל) כח ונקה לא ינקה יהוה ב  ס  ופה ובשערה דרכו וענן אבק רגליו </verse>
        <verse osisID="Nah.1.4"> ד  גוער בים ויבשהו וכל הנהרות החריב אמלל בשן וכרמל ופרח לבנון אמלל </verse>
        <verse osisID="Nah.1.5"> ה  הרים רעשו ממנו והגבעות התמגגו ותשא הארץ מפניו ותבל וכל יושבי בה </verse>
        <verse osisID="Nah.1.6"> ו  לפני זעמו מי יעמוד ומי יקום בחרון אפו חמתו נתכה כאש והצרים נתצו ממנו </verse>
        <verse osisID="Nah.1.7"> ז  טוב יהוה למעוז ביום צרה וידע חסי בו </verse>
        <verse osisID="Nah.1.8"> ח  ובשטף עבר כלה יעשה מקומה ואיביו ירדף חשך </verse>
        <verse osisID="Nah.1.9"> ט  מה תחשבון אל יהוה--כלה הוא עשה לא תקום פעמים צרה </verse>
        <verse osisID="Nah.1.10"> י  כי עד סירים סבכים וכסבאם סבואים אכלו--כקש יבש מלא </verse>
        <verse osisID="Nah.1.11"> יא  ממך יצא חשב על יהוה רעה--יעץ בליעל  {ס} </verse>
        <verse osisID="Nah.1.12"> יב  כה אמר יהוה אם שלמים וכן רבים וכן נגוזו ועבר וענתך--לא אענך עוד </verse>
        <verse osisID="Nah.1.13"> יג  ועתה אשבר מטהו מעליך ומוסרתיך אנתק </verse>
        <verse osisID="Nah.1.14"> יד  וצוה עליך יהוה לא יזרע משמך עוד מבית אלהיך אכרית פסל ומסכה אשים קברך--כי קלות  {פ} </verse>
      </chapter>
      <chapter osisID="Nah.2">
        <verse osisID="Nah.2.1"> א  הנה על ההרים רגלי מבשר משמיע שלום--חגי יהודה חגיך שלמי נדריך  כי לא יוסיף עוד לעבור (לעבר) בך בליעל כלה נכרת </verse>
        <verse osisID="Nah.2.2"> ב  עלה מפיץ על פניך נצור מצורה צפה דרך חזק מתנים אמץ כח מאד </verse>
        <verse osisID="Nah.2.3"> ג  כי שב יהוה את גאון יעקב כגאון ישראל  כי בקקום בקקים וזמריהם שחתו </verse>
        <verse osisID="Nah.2.4"> ד  מגן גבריהו מאדם אנשי חיל מתלעים באש פלדת הרכב ביום הכינו והברשים הרעלו </verse>
        <verse osisID="Nah.2.5"> ה  בחוצות יתהוללו הרכב ישתקשקון ברחבות  מראיהן כלפידים--כברקים ירוצצו </verse>
        <verse osisID="Nah.2.6"> ו  יזכר אדיריו--יכשלו בהלכותם (בהליכתם) ימהרו חומתה והכן הסכך </verse>
        <verse osisID="Nah.2.7"> ז  שערי הנהרות נפתחו וההיכל נמוג </verse>
        <verse osisID="Nah.2.8"> ח  והצב גלתה העלתה ואמהתיה מנהגות כקול יונים מתפפת על לבבהן </verse>
        <verse osisID="Nah.2.9"> ט  ונינוה כברכת מים מימי היא והמה נסים עמדו עמדו ואין מפנה </verse>
        <verse osisID="Nah.2.10"> י  בזו כסף בזו זהב ואין קצה לתכונה--כבד מכל כלי חמדה </verse>
        <verse osisID="Nah.2.11"> יא  בוקה ומבוקה ומבלקה ולב נמס ופק ברכים וחלחלה בכל מתנים ופני כלם קבצו פארור </verse>
        <verse osisID="Nah.2.12"> יב  איה מעון אריות ומרעה הוא לכפרים--אשר הלך אריה לביא שם גור אריה ואין מחריד </verse>
        <verse osisID="Nah.2.13"> יג  אריה טרף בדי גרותיו ומחנק ללבאתיו וימלא טרף חריו ומענתיו טרפה [ (Nahum 2:14)  יד  הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא ישמע עוד קול מלאככה  {פ}  ] </verse>
      </chapter>
      <chapter osisID="Nah.3">
        <verse osisID="Nah.3.1"> א  הוי עיר דמים כלה כחש פרק מלאה--לא ימיש טרף </verse>
        <verse osisID="Nah.3.2"> ב  קול שוט וקול רעש אופן וסוס דהר ומרכבה מרקדה </verse>
        <verse osisID="Nah.3.3"> ג  פרש מעלה ולהב חרב וברק חנית ורב חלל וכבד פגר ואין קצה לגויה יכשלו (וכשלו) בגויתם </verse>
        <verse osisID="Nah.3.4"> ד  מרב זנוני זונה טובת חן בעלת כשפים המכרת גוים בזנוניה ומשפחות בכשפיה </verse>
        <verse osisID="Nah.3.5"> ה  הנני אליך נאם יהוה צבאות וגליתי שוליך על פניך והראיתי גוים מערך וממלכות קלונך </verse>
        <verse osisID="Nah.3.6"> ו  והשלכתי עליך שקצים ונבלתיך ושמתיך כראי </verse>
        <verse osisID="Nah.3.7"> ז  והיה כל ראיך ידוד ממך ואמר שדדה נינוה מי ינוד לה מאין אבקש מנחמים לך </verse>
        <verse osisID="Nah.3.8"> ח  התיטבי מנא אמון הישבה ביארים מים סביב לה--אשר חיל ים מים חומתה </verse>
        <verse osisID="Nah.3.9"> ט  כוש עצמה ומצרים ואין קצה פוט ולובים היו בעזרתך </verse>
        <verse osisID="Nah.3.10"> י  גם היא לגלה הלכה בשבי--גם עלליה ירטשו בראש כל חוצות ועל נכבדיה ידו גורל וכל גדוליה רתקו בזקים </verse>
        <verse osisID="Nah.3.11"> יא  גם את תשכרי תהי נעלמה גם את תבקשי מעוז מאויב </verse>
        <verse osisID="Nah.3.12"> יב  כל מבצריך--תאנים עם בכורים אם ינועו ונפלו על פי אוכל </verse>
        <verse osisID="Nah.3.13"> יג  הנה עמך נשים בקרבך לאיביך פתוח נפתחו שערי ארצך אכלה אש בריחיך </verse>
        <verse osisID="Nah.3.14"> יד  מי מצור שאבי לך חזקי מבצריך באי בטיט ורמסי בחמר החזיקי מלבן </verse>
        <verse osisID="Nah.3.15"> טו  שם תאכלך אש--תכריתך חרב תאכלך כילק התכבד כילק התכבדי כארבה </verse>
        <verse osisID="Nah.3.16"> טז  הרבית רכליך מכוכבי השמים ילק פשט ויעף </verse>
        <verse osisID="Nah.3.17"> יז  מנזריך כארבה וטפסריך כגוב גבי החונים בגדרות ביום קרה--שמש זרחה ונודד ולא נודע מקומו אים </verse>
        <verse osisID="Nah.3.18"> יח  נמו רעיך מלך אשור ישכנו אדיריך נפשו עמך על ההרים ואין מקבץ </verse>
        <verse osisID="Nah.3.19"> יט  אין כהה לשברך נחלה מכתך כל שמעי שמעך תקעו כף עליך--כי על מי לא עברה רעתך תמיד  {ש} </verse>
      </chapter>
    </div>
    <div type="book" osisID="Hab">
      <chapter osisID="Hab.1">
        <title> יג  אריה טרף בדי גרותיו ומחנק ללבאתיו וימלא טרף חריו ומענתיו טרפה [ (Nahum 2:14)  יד  הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא ישמע עוד קול מלאככה  {פ}  ] </title>
        <verse osisID="Hab.1.1"> א  המשא אשר חזה חבקוק הנביא </verse>
        <verse osisID="Hab.1.2"> ב  עד אנה יהוה שועתי ולא תשמע  אזעק אליך חמס ולא תושיע </verse>
        <verse osisID="Hab.1.3"> ג  למה תראני און ועמל תביט ושד וחמס לנגדי ויהי ריב ומדון ישא </verse>
        <verse osisID="Hab.1.4"> ד  על כן תפוג תורה ולא יצא לנצח משפט  כי רשע מכתיר את הצדיק על כן יצא משפט מעקל </verse>
        <verse osisID="Hab.1.5"> ה  ראו בגוים והביטו והתמהו תמהו  כי פעל פעל בימיכם לא תאמינו כי יספר </verse>
        <verse osisID="Hab.1.6"> ו  כי הנני מקים את הכשדים הגוי המר והנמהר ההולך למרחבי ארץ לרשת משכנות לא לו </verse>
        <verse osisID="Hab.1.7"> ז  אים ונורא הוא ממנו משפטו ושאתו יצא </verse>
        <verse osisID="Hab.1.8"> ח  וקלו מנמרים סוסיו וחדו מזאבי ערב ופשו פרשיו ופרשיו מרחוק יבאו--יעפו כנשר חש לאכול </verse>
        <verse osisID="Hab.1.9"> ט  כלה לחמס יבוא מגמת פניהם קדימה ויאסף כחול שבי </verse>
        <verse osisID="Hab.1.10"> י  והוא במלכים יתקלס ורזנים משחק לו הוא לכל מבצר ישחק ויצבר עפר וילכדה </verse>
        <verse osisID="Hab.1.11"> יא  אז חלף רוח ויעבר ואשם  זו כחו לאלהו </verse>
        <verse osisID="Hab.1.12"> יב  הלוא אתה מקדם יהוה אלהי קדשי--לא נמות יהוה למשפט שמתו וצור להוכיח יסדתו </verse>
        <verse osisID="Hab.1.13"> יג  טהור עינים מראות רע והביט אל עמל לא תוכל  למה תביט בוגדים--תחריש בבלע רשע צדיק ממנו </verse>
        <verse osisID="Hab.1.14"> יד  ותעשה אדם כדגי הים--כרמש לא משל בו </verse>
        <verse osisID="Hab.1.15"> טו  כלה בחכה העלה--יגרהו בחרמו ויאספהו במכמרתו על כן ישמח ויגיל </verse>
        <verse osisID="Hab.1.16"> טז  על כן יזבח לחרמו ויקטר למכמרתו  כי בהמה שמן חלקו ומאכלו בראה </verse>
        <verse osisID="Hab.1.17"> יז  העל כן יריק חרמו ותמיד להרג גוים לא יחמול  {ס} </verse>
      </chapter>
      <chapter osisID="Hab.2">
        <verse osisID="Hab.2.1"> א  על משמרתי אעמדה ואתיצבה על מצור ואצפה לראות מה ידבר בי ומה אשיב על תוכחתי </verse>
        <verse osisID="Hab.2.2"> ב  ויענני יהוה ויאמר כתב חזון ובאר על הלחות--למען ירוץ קורא בו </verse>
        <verse osisID="Hab.2.3"> ג  כי עוד חזון למועד ויפח לקץ ולא יכזב אם יתמהמה חכה לו--כי בא יבא לא יאחר </verse>
        <verse osisID="Hab.2.4"> ד  הנה עפלה לא ישרה נפשו בו וצדיק באמונתו יחיה  {ס} </verse>
        <verse osisID="Hab.2.5"> ה  ואף כי היין בגד גבר יהיר ולא ינוה  אשר הרחיב כשאול נפשו והוא כמות ולא ישבע ויאסף אליו כל הגוים ויקבץ אליו כל העמים </verse>
        <verse osisID="Hab.2.6"> ו  הלוא אלה כלם עליו משל ישאו ומליצה חידות לו ויאמר הוי המרבה לא לו--עד מתי ומכביד עליו עבטיט </verse>
        <verse osisID="Hab.2.7"> ז  הלוא פתע יקומו נשכיך ויקצו מזעזעיך והיית למשסות למו </verse>
        <verse osisID="Hab.2.8"> ח  כי אתה שלות גוים רבים ישלוך כל יתר עמים מדמי אדם וחמס ארץ קריה וכל ישבי בה  {פ} </verse>
        <verse osisID="Hab.2.9"> ט  הוי בצע בצע רע--לביתו  לשום במרום קנו להנצל מכף רע </verse>
        <verse osisID="Hab.2.10"> י  יעצת בשת לביתך קצות עמים רבים וחוטא נפשך </verse>
        <verse osisID="Hab.2.11"> יא  כי אבן מקיר תזעק וכפיס מעץ יעננה  {פ} </verse>
        <verse osisID="Hab.2.12"> יב  הוי בנה עיר בדמים וכונן קריה בעולה </verse>
        <verse osisID="Hab.2.13"> יג  הלוא הנה מאת יהוה צבאות וייגעו עמים בדי אש ולאמים בדי ריק יעפו </verse>
        <verse osisID="Hab.2.14"> יד  כי תמלא הארץ לדעת את כבוד יהוה כמים יכסו על ים  {פ} </verse>
        <verse osisID="Hab.2.15"> טו  הוי משקה רעהו מספח חמתך ואף שכר--למען הביט על מעוריהם </verse>
        <verse osisID="Hab.2.16"> טז  שבעת קלון מכבוד שתה גם אתה והערל תסוב עליך כוס ימין יהוה וקיקלון על כבודך </verse>
        <verse osisID="Hab.2.17"> יז  כי חמס לבנון יכסך ושד בהמות יחיתן מדמי אדם וחמס ארץ קריה וכל ישבי בה </verse>
        <verse osisID="Hab.2.18"> יח  מה הועיל פסל כי פסלו יצרו--מסכה ומורה שקר  כי בטח יצר יצרו עליו לעשות אלילים אלמים  {ס} </verse>
        <verse osisID="Hab.2.19"> יט  הוי אמר לעץ הקיצה עורי לאבן דומם הוא יורה--הנה הוא תפוש זהב וכסף וכל רוח אין בקרבו </verse>
        <verse osisID="Hab.2.20"> כ  ויהוה בהיכל קדשו  הס מפניו כל הארץ  {ס} </verse>
      </chapter>
      <chapter osisID="Hab.3">
        <verse osisID="Hab.3.1"> א  תפלה לחבקוק הנביא--על שגינות </verse>
        <verse osisID="Hab.3.2"> ב  יהוה שמעתי שמעך יראתי--יהוה פעלך בקרב שנים חייהו בקרב שנים תודיע ברגז רחם תזכור </verse>
        <verse osisID="Hab.3.3"> ג  אלוה מתימן יבוא וקדוש מהר פארן סלה כסה שמים הודו ותהלתו מלאה הארץ </verse>
        <verse osisID="Hab.3.4"> ד  ונגה כאור תהיה קרנים מידו לו ושם חביון עזה </verse>
        <verse osisID="Hab.3.5"> ה  לפניו ילך דבר ויצא רשף לרגליו </verse>
        <verse osisID="Hab.3.6"> ו  עמד וימדד ארץ ראה ויתר גוים ויתפצצו הררי עד שחו גבעות עולם הליכות עולם לו </verse>
        <verse osisID="Hab.3.7"> ז  תחת און ראיתי אהלי כושן ירגזון יריעות ארץ מדין </verse>
        <verse osisID="Hab.3.8"> ח  הבנהרים חרה יהוה--אם בנהרים אפך אם בים עברתך  כי תרכב על סוסיך מרכבתיך ישועה </verse>
        <verse osisID="Hab.3.9"> ט  עריה תעור קשתך שבעות מטות אמר סלה נהרות תבקע ארץ </verse>
        <verse osisID="Hab.3.10"> י  ראוך יחילו הרים זרם מים עבר נתן תהום קולו רום ידיהו נשא </verse>
        <verse osisID="Hab.3.11"> יא  שמש ירח עמד זבלה לאור חציך יהלכו לנגה ברק חניתך </verse>
        <verse osisID="Hab.3.12"> יב  בזעם תצעד ארץ באף תדוש גוים </verse>
        <verse osisID="Hab.3.13"> יג  יצאת לישע עמך לישע את משיחך מחצת ראש מבית רשע ערות יסוד עד צואר סלה  {פ} </verse>
        <verse osisID="Hab.3.14"> יד  נקבת במטיו ראש פרזו יסערו להפיצני עליצתם כמו לאכל עני במסתר </verse>
        <verse osisID="Hab.3.15"> טו  דרכת בים סוסיך חמר מים רבים </verse>
        <verse osisID="Hab.3.16"> טז  שמעתי ותרגז בטני לקול צללו שפתי--יבוא רקב בעצמי ותחתי ארגז  אשר אנוח ליום צרה לעלות לעם יגודנו </verse>
        <verse osisID="Hab.3.17"> יז  כי תאנה לא תפרח ואין יבול בגפנים--כחש מעשה זית ושדמות לא עשה אכל גזר ממכלה צאן ואין בקר ברפתים </verse>
        <verse osisID="Hab.3.18"> יח  ואני ביהוה אעלוזה  אגילה באלהי ישעי </verse>
        <verse osisID="Hab.3.19"> יט  יהוה אדני חילי וישם רגלי כאילות ועל במותי ידרכני למנצח בנגינותי  {ש} </verse>
      </chapter>
    </div>
    <div type="book" osisID="Zeph">
      <chapter osisID="Zeph.1">
        <title> כ  ויהוה בהיכל קדשו  הס מפניו כל הארץ  {ס} </title>
        <verse osisID="Zeph.1.1"> א  דבר יהוה אשר היה אל צפניה בן כושי בן גדליה בן אמריה בן חזקיה--בימי יאשיהו בן אמון מלך יהודה </verse>
        <verse osisID="Zeph.1.2"> ב  אסף אסף כל מעל פני האדמה--נאם יהוה </verse>
        <verse osisID="Zeph.1.3"> ג  אסף אדם ובהמה אסף עוף השמים ודגי הים והמכשלות את הרשעים והכרתי את האדם מעל פני האדמה--נאם יהוה </verse>
        <verse osisID="Zeph.1.4"> ד  ונטיתי ידי על יהודה ועל כל יושבי ירושלם והכרתי מן המקום הזה את שאר הבעל--את שם הכמרים עם הכהנים </verse>
        <verse osisID="Zeph.1.5"> ה  ואת המשתחוים על הגגות לצבא השמים ואת המשתחוים הנשבעים ליהוה והנשבעים במלכם </verse>
        <verse osisID="Zeph.1.6"> ו  ואת הנסוגים מאחרי יהוה ואשר לא בקשו את יהוה ולא דרשהו </verse>
        <verse osisID="Zeph.1.7"> ז  הס מפני אדני יהוה  כי קרוב יום יהוה כי הכין יהוה זבח הקדיש קראיו </verse>
        <verse osisID="Zeph.1.8"> ח  והיה ביום זבח יהוה ופקדתי על השרים ועל בני המלך--ועל כל הלבשים מלבוש נכרי </verse>
        <verse osisID="Zeph.1.9"> ט  ופקדתי על כל הדולג על המפתן--ביום ההוא  הממלאים בית אדניהם חמס ומרמה </verse>
        <verse osisID="Zeph.1.10"> י  והיה ביום ההוא נאם יהוה קול צעקה משער הדגים ויללה מן המשנה ושבר גדול מהגבעות </verse>
        <verse osisID="Zeph.1.11"> יא  הילילו ישבי המכתש  כי נדמה כל עם כנען נכרתו כל נטילי כסף  {ס} </verse>
        <verse osisID="Zeph.1.12"> יב  והיה בעת ההיא אחפש את ירושלם בנרות ופקדתי על האנשים הקפאים על שמריהם האמרים בלבבם לא ייטיב יהוה ולא ירע </verse>
        <verse osisID="Zeph.1.13"> יג  והיה חילם למשסה ובתיהם לשממה ובנו בתים ולא ישבו ונטעו כרמים ולא ישתו את יינם </verse>
        <verse osisID="Zeph.1.14"> יד  קרוב יום יהוה הגדול קרוב ומהר מאד קול יום יהוה מר צרח שם גבור </verse>
        <verse osisID="Zeph.1.15"> טו  יום עברה היום ההוא  יום צרה ומצוקה יום שאה ומשואה יום חשך ואפלה יום ענן וערפל </verse>
        <verse osisID="Zeph.1.16"> טז  יום שופר ותרועה על הערים הבצרות ועל הפנות הגבהות </verse>
        <verse osisID="Zeph.1.17"> יז  והצרתי לאדם והלכו כעורים--כי ליהוה חטאו ושפך דמם כעפר ולחמם כגללים </verse>
        <verse osisID="Zeph.1.18"> יח  גם כספם גם זהבם לא יוכל להצילם ביום עברת יהוה ובאש קנאתו תאכל כל הארץ  כי כלה אך נבהלה יעשה את כל ישבי הארץ  {ס} </verse>
      </chapter>
      <chapter osisID="Zeph.2">
        <verse osisID="Zeph.2.1"> א  התקוששו וקושו--הגוי לא נכסף </verse>
        <verse osisID="Zeph.2.2"> ב  בטרם לדת חק כמץ עבר יום בטרם לא יבוא עליכם חרון אף יהוה--בטרם לא יבוא עליכם יום אף יהוה </verse>
        <verse osisID="Zeph.2.3"> ג  בקשו את יהוה כל ענוי הארץ אשר משפטו פעלו בקשו צדק בקשו ענוה--אולי תסתרו ביום אף יהוה </verse>
        <verse osisID="Zeph.2.4"> ד  כי עזה עזובה תהיה ואשקלון לשממה אשדוד בצהרים יגרשוה ועקרון תעקר  {ס} </verse>
        <verse osisID="Zeph.2.5"> ה  הוי ישבי חבל הים--גוי כרתים דבר יהוה עליכם כנען ארץ פלשתים והאבדתיך מאין יושב </verse>
        <verse osisID="Zeph.2.6"> ו  והיתה חבל הים נות כרת רעים--וגדרות צאן </verse>
        <verse osisID="Zeph.2.7"> ז  והיה חבל לשארית בית יהודה--עליהם ירעון  בבתי אשקלון בערב ירבצון--כי יפקדם יהוה אלהיהם ושב שבותם (שביתם) </verse>
        <verse osisID="Zeph.2.8"> ח  שמעתי חרפת מואב וגדפי בני עמון--אשר חרפו את עמי ויגדילו על גבולם </verse>
        <verse osisID="Zeph.2.9"> ט  לכן חי אני נאם יהוה צבאות אלהי ישראל כי מואב כסדם תהיה ובני עמון כעמרה ממשק חרול ומכרה מלח ושממה עד עולם שארית עמי יבזום ויתר גוי ינחלום </verse>
        <verse osisID="Zeph.2.10"> י  זאת להם תחת גאונם  כי חרפו ויגדלו על עם יהוה צבאות </verse>
        <verse osisID="Zeph.2.11"> יא  נורא יהוה עליהם כי רזה את כל אלהי הארץ וישתחוו לו איש ממקומו כל איי הגוים </verse>
        <verse osisID="Zeph.2.12"> יב  גם אתם כושים חללי חרבי המה </verse>
        <verse osisID="Zeph.2.13"> יג  ויט ידו על צפון ויאבד את אשור וישם את נינוה לשממה ציה כמדבר </verse>
        <verse osisID="Zeph.2.14"> יד  ורבצו בתוכה עדרים כל חיתו גוי--גם קאת גם קפד בכפתריה ילינו קול ישורר בחלון חרב בסף כי ארזה ערה </verse>
        <verse osisID="Zeph.2.15"> טו  זאת העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה--כל עובר עליה ישרק יניע ידו  {פ} </verse>
      </chapter>
      <chapter osisID="Zeph.3">
        <verse osisID="Zeph.3.1"> א  הוי מראה ונגאלה--העיר היונה </verse>
        <verse osisID="Zeph.3.2"> ב  לא שמעה בקול לא לקחה מוסר ביהוה לא בטחה אל אלהיה לא קרבה </verse>
        <verse osisID="Zeph.3.3"> ג  שריה בקרבה אריות שאגים שפטיה זאבי ערב לא גרמו לבקר </verse>
        <verse osisID="Zeph.3.4"> ד  נביאיה פחזים אנשי בגדות כהניה חללו קדש חמסו תורה </verse>
        <verse osisID="Zeph.3.5"> ה  יהוה צדיק בקרבה לא יעשה עולה בבקר בבקר משפטו יתן לאור לא נעדר ולא יודע עול בשת </verse>
        <verse osisID="Zeph.3.6"> ו  הכרתי גוים נשמו פנותם--החרבתי חוצותם מבלי עובר נצדו עריהם מבלי איש מאין יושב </verse>
        <verse osisID="Zeph.3.7"> ז  אמרתי אך תיראי אותי תקחי מוסר ולא יכרת מעונה כל אשר פקדתי עליה אכן השכימו השחיתו כל עלילותם </verse>
        <verse osisID="Zeph.3.8"> ח  לכן חכו לי נאם יהוה ליום קומי לעד  כי משפטי לאסף גוים לקבצי ממלכות לשפך עליהם זעמי כל חרון אפי--כי באש קנאתי תאכל כל הארץ </verse>
        <verse osisID="Zeph.3.9"> ט  כי אז אהפך אל עמים שפה ברורה לקרא כלם בשם יהוה לעבדו שכם אחד </verse>
        <verse osisID="Zeph.3.10"> י  מעבר לנהרי כוש--עתרי בת פוצי יובלון מנחתי </verse>
        <verse osisID="Zeph.3.11"> יא  ביום ההוא לא תבושי מכל עלילתיך אשר פשעת בי  כי אז אסיר מקרבך עליזי גאותך ולא תוספי לגבהה עוד בהר קדשי </verse>
        <verse osisID="Zeph.3.12"> יב  והשארתי בקרבך עם עני ודל וחסו בשם יהוה </verse>
        <verse osisID="Zeph.3.13"> יג  שארית ישראל לא יעשו עולה ולא ידברו כזב ולא ימצא בפיהם לשון תרמית  כי המה ירעו ורבצו ואין מחריד  {פ} </verse>
        <verse osisID="Zeph.3.14"> יד  רני בת ציון--הריעו ישראל שמחי ועלזי בכל לב בת ירושלם </verse>
        <verse osisID="Zeph.3.15"> טו  הסיר יהוה משפטיך פנה איבך מלך ישראל יהוה בקרבך לא תיראי רע עוד  {פ} </verse>
        <verse osisID="Zeph.3.16"> טז  ביום ההוא יאמר לירושלם אל תיראי  ציון אל ירפו ידיך </verse>
        <verse osisID="Zeph.3.17"> יז  יהוה אלהיך בקרבך גבור יושיע ישיש עליך בשמחה יחריש באהבתו--יגיל עליך ברנה </verse>
        <verse osisID="Zeph.3.18"> יח  נוגי ממועד אספתי ממך היו--משאת עליה חרפה </verse>
        <verse osisID="Zeph.3.19"> יט  הנני עשה את כל מעניך בעת ההיא והושעתי את הצלעה והנדחה אקבץ ושמתים לתהלה ולשם בכל הארץ בשתם </verse>
        <verse osisID="Zeph.3.20"> כ  בעת ההיא אביא אתכם ובעת קבצי אתכם  כי אתן אתכם לשם ולתהלה בכל עמי הארץ בשובי את שבותיכם לעיניכם אמר יהוה  {ש} </verse>
      </chapter>
    </div>
    <div type="book" osisID="Hag">
      <chapter osisID="Hag.1">
        <title> טו  זאת העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה--כל עובר עליה ישרק יניע ידו  {פ} </title>
        <verse osisID="Hag.1.1"> א  בשנת שתים לדריוש המלך בחדש הששי ביום אחד לחדש--היה דבר יהוה ביד חגי הנביא אל זרבבל בן שאלתיאל פחת יהודה ואל יהושע בן יהוצדק הכהן הגדול לאמר </verse>
        <verse osisID="Hag.1.2"> ב  כה אמר יהוה צבאות לאמר  העם הזה אמרו לא עת בא עת בית יהוה להבנות  {פ} </verse>
        <verse osisID="Hag.1.3"> ג  ויהי דבר יהוה ביד חגי הנביא לאמר </verse>
        <verse osisID="Hag.1.4"> ד  העת לכם אתם לשבת בבתיכם ספונים--והבית הזה חרב </verse>
        <verse osisID="Hag.1.5"> ה  ועתה כה אמר יהוה צבאות  שימו לבבכם על דרכיכם </verse>
        <verse osisID="Hag.1.6"> ו  זרעתם הרבה והבא מעט אכול ואין לשבעה שתו ואין לשכרה לבוש ואין לחם לו והמשתכר--משתכר אל צרור נקוב  {פ} </verse>
        <verse osisID="Hag.1.7"> ז  כה אמר יהוה צבאות  שימו לבבכם על דרכיכם </verse>
        <verse osisID="Hag.1.8"> ח  עלו ההר והבאתם עץ ובנו הבית וארצה בו ואכבד (ואכבדה) אמר יהוה </verse>
        <verse osisID="Hag.1.9"> ט  פנה אל הרבה והנה למעט והבאתם הבית ונפחתי בו  יען מה נאם יהוה צבאות--יען ביתי אשר הוא חרב ואתם רצים איש לביתו </verse>
        <verse osisID="Hag.1.10"> י  על כן עליכם כלאו שמים מטל והארץ כלאה יבולה </verse>
        <verse osisID="Hag.1.11"> יא  ואקרא חרב על הארץ ועל ההרים ועל הדגן ועל התירוש ועל היצהר ועל אשר תוציא האדמה ועל האדם ועל הבהמה ועל כל יגיע כפים  {ס} </verse>
        <verse osisID="Hag.1.12"> יב  וישמע זרבבל בן שלתיאל ויהושע בן יהוצדק הכהן הגדול וכל שארית העם בקול יהוה אלהיהם ועל דברי חגי הנביא כאשר שלחו יהוה אלהיהם וייראו העם מפני יהוה </verse>
        <verse osisID="Hag.1.13"> יג  ויאמר חגי מלאך יהוה במלאכות יהוה--לעם לאמר  אני אתכם נאם יהוה </verse>
        <verse osisID="Hag.1.14"> יד  ויער יהוה את רוח זרבבל בן שלתיאל פחת יהודה ואת רוח יהושע בן יהוצדק הכהן הגדול ואת רוח כל שארית העם ויבאו ויעשו מלאכה בבית יהוה צבאות אלהיהם  {פ} </verse>
        <verse osisID="Hag.1.15"> טו  ביום עשרים וארבעה לחדש בששי בשנת שתים לדריוש המלך </verse>
      </chapter>
      <chapter osisID="Hag.2">
        <verse osisID="Hag.2.1"> א  בשביעי בעשרים ואחד לחדש--היה דבר יהוה ביד חגי הנביא לאמר </verse>
        <verse osisID="Hag.2.2"> ב  אמר נא אל זרבבל בן שלתיאל פחת יהודה ואל יהושע בן יהוצדק הכהן הגדול--ואל שארית העם לאמר </verse>
        <verse osisID="Hag.2.3"> ג  מי בכם הנשאר אשר ראה את הבית הזה בכבודו הראשון ומה אתם ראים אתו עתה--הלוא כמהו כאין בעיניכם </verse>
        <verse osisID="Hag.2.4"> ד  ועתה חזק זרבבל נאם יהוה וחזק יהושע בן יהוצדק הכהן הגדול וחזק כל עם הארץ נאם יהוה--ועשו  כי אני אתכם נאם יהוה צבאות </verse>
        <verse osisID="Hag.2.5"> ה  את הדבר אשר כרתי אתכם בצאתכם ממצרים ורוחי עמדת בתוככם--אל תיראו  {ס} </verse>
        <verse osisID="Hag.2.6"> ו  כי כה אמר יהוה צבאות עוד אחת מעט היא ואני מרעיש את השמים ואת הארץ ואת הים ואת החרבה </verse>
        <verse osisID="Hag.2.7"> ז  והרעשתי את כל הגוים ובאו חמדת כל הגוים ומלאתי את הבית הזה כבוד--אמר יהוה צבאות </verse>
        <verse osisID="Hag.2.8"> ח  לי הכסף ולי הזהב--נאם יהוה צבאות </verse>
        <verse osisID="Hag.2.9"> ט  גדול יהיה כבוד הבית הזה האחרון מן הראשון--אמר יהוה צבאות ובמקום הזה אתן שלום נאם יהוה צבאות  {פ} </verse>
        <verse osisID="Hag.2.10"> י  בעשרים וארבעה לתשיעי בשנת שתים לדריוש--היה דבר יהוה אל חגי הנביא לאמר </verse>
        <verse osisID="Hag.2.11"> יא  כה אמר יהוה צבאות  שאל נא את הכהנים תורה לאמר </verse>
        <verse osisID="Hag.2.12"> יב  הן ישא איש בשר קדש בכנף בגדו ונגע בכנפו אל הלחם ואל הנזיד ואל היין ואל שמן ואל כל מאכל--היקדש ויענו הכהנים ויאמרו לא </verse>
        <verse osisID="Hag.2.13"> יג  ויאמר חגי אם יגע טמא נפש בכל אלה היטמא ויענו הכהנים ויאמרו יטמא </verse>
        <verse osisID="Hag.2.14"> יד  ויען חגי ויאמר כן העם הזה וכן הגוי הזה לפני נאם יהוה וכן כל מעשה ידיהם ואשר יקריבו שם טמא הוא </verse>
        <verse osisID="Hag.2.15"> טו  ועתה שימו נא לבבכם מן היום הזה ומעלה מטרם שום אבן אל אבן בהיכל יהוה </verse>
        <verse osisID="Hag.2.16"> טז  מהיותם בא אל ערמת עשרים והיתה עשרה בא אל היקב לחשף חמשים פורה והיתה עשרים </verse>
        <verse osisID="Hag.2.17"> יז  הכיתי אתכם בשדפון ובירקון ובברד--את כל מעשה ידיכם ואין אתכם אלי נאם יהוה </verse>
        <verse osisID="Hag.2.18"> יח  שימו נא לבבכם מן היום הזה ומעלה מיום עשרים וארבעה לתשיעי למן היום אשר יסד היכל יהוה--שימו לבבכם </verse>
        <verse osisID="Hag.2.19"> יט  העוד הזרע במגורה ועד הגפן והתאנה והרמון ועץ הזית לא נשא--מן היום הזה אברך  {ס} </verse>
        <verse osisID="Hag.2.20"> כ  ויהי דבר יהוה שנית אל חגי בעשרים וארבעה לחדש לאמר </verse>
        <verse osisID="Hag.2.21"> כא  אמר אל זרבבל פחת יהודה לאמר  אני מרעיש את השמים ואת הארץ </verse>
        <verse osisID="Hag.2.22"> כב  והפכתי כסא ממלכות והשמדתי חזק ממלכות הגוים והפכתי מרכבה ורכביה וירדו סוסים ורכביהם איש בחרב אחיו </verse>
        <verse osisID="Hag.2.23"> כג  ביום ההוא נאם יהוה צבאות אקחך זרבבל בן שאלתיאל עבדי נאם יהוה ושמתיך כחותם  כי בך בחרתי נאם יהוה צבאות  {ש} </verse>
      </chapter>
    </div>
    <div type="book" osisID="Zech">
      <chapter osisID="Zech.1">
        <title> טו  ביום עשרים וארבעה לחדש בששי בשנת שתים לדריוש המלך </title>
        <verse osisID="Zech.1.1"> א  בחדש השמיני בשנת שתים לדריוש--היה דבר יהוה אל זכריה בן ברכיה בן עדו הנביא לאמר </verse>
        <verse osisID="Zech.1.2"> ב  קצף יהוה על אבותיכם קצף </verse>
        <verse osisID="Zech.1.3"> ג  ואמרת אלהם כה אמר יהוה צבאות שובו אלי נאם יהוה צבאות--ואשוב אליכם אמר יהוה צבאות </verse>
        <verse osisID="Zech.1.4"> ד  אל תהיו כאבתיכם אשר קראו אליהם הנביאים הראשנים לאמר כה אמר יהוה צבאות שובו נא מדרכיכם הרעים ומעליליכם (ומעלליכם) הרעים ולא שמעו ולא הקשיבו אלי נאם יהוה </verse>
        <verse osisID="Zech.1.5"> ה  אבותיכם איה הם והנבאים--הלעולם יחיו </verse>
        <verse osisID="Zech.1.6"> ו  אך דברי וחקי אשר צויתי את עבדי הנביאים הלוא השיגו אבתיכם וישובו ויאמרו כאשר זמם יהוה צבאות לעשות לנו כדרכינו וכמעללינו כן עשה אתנו  {ס} </verse>
        <verse osisID="Zech.1.7"> ז  ביום עשרים וארבעה לעשתי עשר חדש הוא חדש שבט בשנת שתים לדריוש--היה דבר יהוה אל זכריה בן ברכיהו בן עדוא הנביא לאמר </verse>
        <verse osisID="Zech.1.8"> ח  ראיתי הלילה והנה איש רכב על סוס אדם והוא עמד בין ההדסים אשר במצלה ואחריו סוסים אדמים שרקים ולבנים </verse>
        <verse osisID="Zech.1.9"> ט  ואמר מה אלה אדני ויאמר אלי המלאך הדבר בי אני אראך מה המה אלה </verse>
        <verse osisID="Zech.1.10"> י  ויען האיש העמד בין ההדסים--ויאמר  אלה אשר שלח יהוה להתהלך בארץ </verse>
        <verse osisID="Zech.1.11"> יא  ויענו את מלאך יהוה העמד בין ההדסים ויאמרו התהלכנו בארץ והנה כל הארץ ישבת ושקטת </verse>
        <verse osisID="Zech.1.12"> יב  ויען מלאך יהוה ויאמר יהוה צבאות עד מתי אתה לא תרחם את ירושלם ואת ערי יהודה--אשר זעמתה זה שבעים שנה </verse>
        <verse osisID="Zech.1.13"> יג  ויען יהוה את המלאך הדבר בי--דברים טובים  דברים נחמים </verse>
        <verse osisID="Zech.1.14"> יד  ויאמר אלי המלאך הדבר בי קרא לאמר כה אמר יהוה צבאות  קנאתי לירושלם ולציון קנאה גדולה </verse>
        <verse osisID="Zech.1.15"> טו  וקצף גדול אני קצף על הגוים השאננים אשר אני קצפתי מעט והמה עזרו לרעה </verse>
        <verse osisID="Zech.1.16"> טז  לכן כה אמר יהוה שבתי לירושלם ברחמים--ביתי יבנה בה נאם יהוה צבאות וקוה (וקו) ינטה על ירושלם </verse>
        <verse osisID="Zech.1.17"> יז  עוד קרא לאמר כה אמר יהוה צבאות עוד תפוצנה ערי מטוב ונחם יהוה עוד את ציון ובחר עוד בירושלם  {ס} </verse>
      </chapter>
      <chapter osisID="Zech.2">
        <verse osisID="Zech.2.1"> א  ואשא את עיני וארא והנה ארבע קרנות </verse>
        <verse osisID="Zech.2.2"> ב  ואמר אל המלאך הדבר בי--מה אלה ויאמר אלי--אלה הקרנות אשר זרו את יהודה את ישראל וירושלם  {ס} </verse>
        <verse osisID="Zech.2.3"> ג  ויראני יהוה ארבעה חרשים </verse>
        <verse osisID="Zech.2.4"> ד  ואמר מה אלה באים לעשות ויאמר לאמר אלה הקרנות אשר זרו את יהודה כפי איש לא נשא ראשו ויבאו אלה להחריד אתם לידות את קרנות הגוים הנשאים קרן אל ארץ יהודה לזרותה  {ס} </verse>
        <verse osisID="Zech.2.5"> ה  ואשא עיני וארא והנה איש ובידו חבל מדה </verse>
        <verse osisID="Zech.2.6"> ו  ואמר אנה אתה הלך ויאמר אלי למד את ירושלם לראות כמה רחבה וכמה ארכה </verse>
        <verse osisID="Zech.2.7"> ז  והנה המלאך הדבר בי--יצא ומלאך אחר יצא לקראתו </verse>
        <verse osisID="Zech.2.8"> ח  ויאמר אלו--רץ דבר אל הנער הלז לאמר  פרזות תשב ירושלם מרב אדם ובהמה בתוכה </verse>
        <verse osisID="Zech.2.9"> ט  ואני אהיה לה נאם יהוה חומת אש סביב ולכבוד אהיה בתוכה  {פ} </verse>
        <verse osisID="Zech.2.10"> י  הוי הוי ונסו מארץ צפון--נאם יהוה  כי כארבע רוחות השמים פרשתי אתכם--נאם יהוה </verse>
        <verse osisID="Zech.2.11"> יא  הוי ציון המלטי--יושבת בת בבל  {ס} </verse>
        <verse osisID="Zech.2.12"> יב  כי כה אמר יהוה צבאות אחר כבוד שלחני אל הגוים השללים אתכם  כי הנגע בכם נגע בבבת עינו </verse>
        <verse osisID="Zech.2.13"> יג  כי הנני מניף את ידי עליהם והיו שלל לעבדיהם וידעתם כי יהוה צבאות שלחני  {ס}  [ (Zechariah 2:14)  יד  רני ושמחי בת ציון--כי הנני בא ושכנתי בתוכך נאם יהוה ] [ (Zechariah 2:15)  טו  ונלוו גוים רבים אל יהוה ביום ההוא והיו לי לעם ושכנתי בתוכך--וידעת כי יהוה צבאות שלחני אליך ] [ (Zechariah 2:16)  טז  ונחל יהוה את יהודה חלקו על אדמת הקדש ובחר עוד בירושלם ] [ (Zechariah 2:17)  יז  הס כל בשר מפני יהוה--כי נעור ממעון קדשו  {ס}  ] </verse>
      </chapter>
      <chapter osisID="Zech.3">
        <verse osisID="Zech.3.1"> א  ויראני את יהושע הכהן הגדול עמד לפני מלאך יהוה והשטן עמד על ימינו לשטנו </verse>
        <verse osisID="Zech.3.2"> ב  ויאמר יהוה אל השטן יגער יהוה בך השטן ויגער יהוה בך הבחר בירושלם הלוא זה אוד מצל מאש </verse>
        <verse osisID="Zech.3.3"> ג  ויהושע היה לבש בגדים צואים ועמד לפני המלאך </verse>
        <verse osisID="Zech.3.4"> ד  ויען ויאמר אל העמדים לפניו לאמר הסירו הבגדים הצאים מעליו ויאמר אליו ראה העברתי מעליך עונך והלבש אתך מחלצות </verse>
        <verse osisID="Zech.3.5"> ה  ואמר ישימו צניף טהור על ראשו וישימו הצניף הטהור על ראשו וילבשהו בגדים ומלאך יהוה עמד </verse>
        <verse osisID="Zech.3.6"> ו  ויעד מלאך יהוה ביהושע לאמר </verse>
        <verse osisID="Zech.3.7"> ז  כה אמר יהוה צבאות אם בדרכי תלך ואם את משמרתי תשמר וגם אתה תדין את ביתי וגם תשמר את חצרי--ונתתי לך מהלכים בין העמדים האלה </verse>
        <verse osisID="Zech.3.8"> ח  שמע נא יהושע הכהן הגדול אתה ורעיך הישבים לפניך--כי אנשי מופת המה  כי הנני מביא את עבדי צמח </verse>
        <verse osisID="Zech.3.9"> ט  כי הנה האבן אשר נתתי לפני יהושע--על אבן אחת שבעה עינים הנני מפתח פתחה נאם יהוה צבאות ומשתי את עון הארץ ההיא ביום אחד </verse>
        <verse osisID="Zech.3.10"> י  ביום ההוא נאם יהוה צבאות תקראו איש לרעהו--אל תחת גפן ואל תחת תאנה </verse>
      </chapter>
      <chapter osisID="Zech.4">
        <verse osisID="Zech.4.1"> א  וישב המלאך הדבר בי ויעירני כאיש אשר יעור משנתו </verse>
        <verse osisID="Zech.4.2"> ב  ויאמר אלי מה אתה ראה ויאמר (ואמר) ראיתי והנה מנורת זהב כלה וגלה על ראשה ושבעה נרתיה עליה--שבעה ושבעה מוצקות לנרות אשר על ראשה </verse>
        <verse osisID="Zech.4.3"> ג  ושנים זיתים עליה  אחד מימין הגלה ואחד על שמאלה </verse>
        <verse osisID="Zech.4.4"> ד  ואען ואמר אל המלאך הדבר בי לאמר  מה אלה אדני </verse>
        <verse osisID="Zech.4.5"> ה  ויען המלאך הדבר בי ויאמר אלי הלוא ידעת מה המה אלה ואמר לא אדני </verse>
        <verse osisID="Zech.4.6"> ו  ויען ויאמר אלי לאמר זה דבר יהוה אל זרבבל לאמר  לא בחיל ולא בכח--כי אם ברוחי אמר יהוה צבאות </verse>
        <verse osisID="Zech.4.7"> ז  מי אתה הר הגדול לפני זרבבל למישר והוציא את האבן הראשה--תשאות חן חן לה  {פ} </verse>
        <verse osisID="Zech.4.8"> ח  ויהי דבר יהוה אלי לאמר </verse>
        <verse osisID="Zech.4.9"> ט  ידי זרבבל יסדו הבית הזה--וידיו תבצענה וידעת כי יהוה צבאות שלחני אליכם </verse>
        <verse osisID="Zech.4.10"> י  כי מי בז ליום קטנות ושמחו וראו את האבן הבדיל ביד זרבבל שבעה אלה עיני יהוה המה משוטטים בכל הארץ </verse>
        <verse osisID="Zech.4.11"> יא  ואען ואמר אליו  מה שני הזיתים האלה על ימין המנורה ועל שמאולה </verse>
        <verse osisID="Zech.4.12"> יב  ואען שנית ואמר אליו  מה שתי שבלי הזיתים אשר ביד שני צנתרות הזהב המריקים מעליהם הזהב </verse>
        <verse osisID="Zech.4.13"> יג  ויאמר אלי לאמר הלוא ידעת מה אלה ואמר לא אדני </verse>
        <verse osisID="Zech.4.14"> יד  ויאמר אלה שני בני היצהר העמדים על אדון כל הארץ </verse>
      </chapter>
      <chapter osisID="Zech.5">
        <verse osisID="Zech.5.1"> א  ואשוב ואשא עיני ואראה והנה מגלה עפה </verse>
        <verse osisID="Zech.5.2"> ב  ויאמר אלי מה אתה ראה ואמר אני ראה מגלה עפה--ארכה עשרים באמה ורחבה עשר באמה </verse>
        <verse osisID="Zech.5.3"> ג  ויאמר אלי--זאת האלה היוצאת על פני כל הארץ  כי כל הגנב מזה כמוה נקה וכל הנשבע מזה כמוה נקה </verse>
        <verse osisID="Zech.5.4"> ד  הוצאתיה נאם יהוה צבאות ובאה אל בית הגנב ואל בית הנשבע בשמי לשקר ולנה בתוך ביתו וכלתו ואת עציו ואת אבניו </verse>
        <verse osisID="Zech.5.5"> ה  ויצא המלאך הדבר בי ויאמר אלי--שא נא עיניך וראה מה היוצאת הזאת </verse>
        <verse osisID="Zech.5.6"> ו  ואמר מה היא ויאמר זאת האיפה היוצאת ויאמר זאת עינם בכל הארץ </verse>
        <verse osisID="Zech.5.7"> ז  והנה ככר עפרת נשאת וזאת אשה אחת יושבת בתוך האיפה </verse>
        <verse osisID="Zech.5.8"> ח  ויאמר זאת הרשעה וישלך אתה אל תוך האיפה וישלך את אבן העופרת אל פיה  {ס} </verse>
        <verse osisID="Zech.5.9"> ט  ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשאנה את האיפה בין הארץ ובין השמים </verse>
        <verse osisID="Zech.5.10"> י  ואמר אל המלאך הדבר בי  אנה המה מולכות את האיפה </verse>
        <verse osisID="Zech.5.11"> יא  ויאמר אלי לבנות לה בית בארץ שנער והוכן והניחה שם על מכנתה  {ס} </verse>
      </chapter>
      <chapter osisID="Zech.6">
        <verse osisID="Zech.6.1"> א  ואשב ואשא עיני ואראה והנה ארבע מרכבות יצאות מבין שני ההרים וההרים הרי נחשת </verse>
        <verse osisID="Zech.6.2"> ב  במרכבה הראשנה סוסים אדמים ובמרכבה השנית סוסים שחרים </verse>
        <verse osisID="Zech.6.3"> ג  ובמרכבה השלשית סוסים לבנים ובמרכבה הרבעית סוסים ברדים אמצים </verse>
        <verse osisID="Zech.6.4"> ד  ואען ואמר אל המלאך הדבר בי  מה אלה אדני </verse>
        <verse osisID="Zech.6.5"> ה  ויען המלאך ויאמר אלי  אלה ארבע רוחות השמים יוצאות מהתיצב על אדון כל הארץ </verse>
        <verse osisID="Zech.6.6"> ו  אשר בה הסוסים השחרים יצאים אל ארץ צפון והלבנים יצאו אל אחריהם והברדים--יצאו אל ארץ התימן </verse>
        <verse osisID="Zech.6.7"> ז  והאמצים יצאו ויבקשו ללכת להתהלך בארץ ויאמר לכו התהלכו בארץ ותתהלכנה בארץ </verse>
        <verse osisID="Zech.6.8"> ח  ויזעק אתי וידבר אלי לאמר  ראה היוצאים אל ארץ צפון--הניחו את רוחי בארץ צפון  {ס} </verse>
        <verse osisID="Zech.6.9"> ט  ויהי דבר יהוה אלי לאמר </verse>
        <verse osisID="Zech.6.10"> י  לקוח מאת הגולה מחלדי ומאת טוביה ומאת ידעיה ובאת אתה ביום ההוא ובאת בית יאשיה בן צפניה אשר באו מבבל </verse>
        <verse osisID="Zech.6.11"> יא  ולקחת כסף וזהב ועשית עטרות ושמת בראש יהושע בן יהוצדק--הכהן הגדול </verse>
        <verse osisID="Zech.6.12"> יב  ואמרת אליו לאמר כה אמר יהוה צבאות לאמר  הנה איש צמח שמו ומתחתיו יצמח ובנה את היכל יהוה </verse>
        <verse osisID="Zech.6.13"> יג  והוא יבנה את היכל יהוה והוא ישא הוד וישב ומשל על כסאו והיה כהן על כסאו ועצת שלום תהיה בין שניהם </verse>
        <verse osisID="Zech.6.14"> יד  והעטרת תהיה לחלם ולטוביה ולידעיה ולחן בן צפניה--לזכרון בהיכל יהוה </verse>
        <verse osisID="Zech.6.15"> טו  ורחוקים יבאו ובנו בהיכל יהוה וידעתם כי יהוה צבאות שלחני אליכם והיה אם שמוע תשמעון בקול יהוה אלהיכם  {ס} </verse>
      </chapter>
      <chapter osisID="Zech.7">
        <verse osisID="Zech.7.1"> א  ויהי בשנת ארבע לדריוש המלך היה דבר יהוה אל זכריה בארבעה לחדש התשעי--בכסלו </verse>
        <verse osisID="Zech.7.2"> ב  וישלח בית אל שראצר ורגם מלך ואנשיו--לחלות את פני יהוה </verse>
        <verse osisID="Zech.7.3"> ג  לאמר אל הכהנים אשר לבית יהוה צבאות ואל הנביאים לאמר  האבכה בחדש החמשי--הנזר כאשר עשיתי זה כמה שנים  {פ} </verse>
        <verse osisID="Zech.7.4"> ד  ויהי דבר יהוה צבאות אלי לאמר </verse>
        <verse osisID="Zech.7.5"> ה  אמר אל כל עם הארץ ואל הכהנים לאמר  כי צמתם וספוד בחמישי ובשביעי וזה שבעים שנה--הצום צמתני אני </verse>
        <verse osisID="Zech.7.6"> ו  וכי תאכלו וכי תשתו--הלוא אתם האכלים ואתם השתים </verse>
        <verse osisID="Zech.7.7"> ז  הלוא את הדברים אשר קרא יהוה ביד הנביאים הראשנים בהיות ירושלם ישבת ושלוה ועריה סביבתיה והנגב והשפלה ישב  {פ} </verse>
        <verse osisID="Zech.7.8"> ח  ויהי דבר יהוה אל זכריה לאמר </verse>
        <verse osisID="Zech.7.9"> ט  כה אמר יהוה צבאות לאמר  משפט אמת שפטו וחסד ורחמים עשו איש את אחיו </verse>
        <verse osisID="Zech.7.10"> י  ואלמנה ויתום גר ועני אל תעשקו ורעת איש אחיו אל תחשבו בלבבכם </verse>
        <verse osisID="Zech.7.11"> יא  וימאנו להקשיב ויתנו כתף סררת ואזניהם הכבידו משמוע </verse>
        <verse osisID="Zech.7.12"> יב  ולבם שמו שמיר משמוע את התורה ואת הדברים אשר שלח יהוה צבאות ברוחו ביד הנביאים הראשנים ויהי קצף גדול מאת יהוה צבאות </verse>
        <verse osisID="Zech.7.13"> יג  ויהי כאשר קרא ולא שמעו  כן יקראו ולא אשמע אמר יהוה צבאות </verse>
        <verse osisID="Zech.7.14"> יד  ואסערם על כל הגוים אשר לא ידעום והארץ נשמה אחריהם מעבר ומשב וישימו ארץ חמדה לשמה  {פ} </verse>
      </chapter>
      <chapter osisID="Zech.8">
        <verse osisID="Zech.8.1"> א  ויהי דבר יהוה צבאות לאמר </verse>
        <verse osisID="Zech.8.2"> ב  כה אמר יהוה צבאות קנאתי לציון קנאה גדולה וחמה גדולה קנאתי לה </verse>
        <verse osisID="Zech.8.3"> ג  כה אמר יהוה שבתי אל ציון ושכנתי בתוך ירושלם ונקראה ירושלם עיר האמת והר יהוה צבאות הר הקדש  {ס} </verse>
        <verse osisID="Zech.8.4"> ד  כה אמר יהוה צבאות עד ישבו זקנים וזקנות ברחבות ירושלם ואיש משענתו בידו מרב ימים </verse>
        <verse osisID="Zech.8.5"> ה  ורחבות העיר ימלאו ילדים וילדות משחקים ברחבתיה  {ס} </verse>
        <verse osisID="Zech.8.6"> ו  כה אמר יהוה צבאות כי יפלא בעיני שארית העם הזה בימים ההם--גם בעיני יפלא נאם יהוה צבאות  {פ} </verse>
        <verse osisID="Zech.8.7"> ז  כה אמר יהוה צבאות הנני מושיע את עמי מארץ מזרח ומארץ מבוא השמש </verse>
        <verse osisID="Zech.8.8"> ח  והבאתי אתם ושכנו בתוך ירושלם והיו לי לעם ואני אהיה להם לאלהים--באמת ובצדקה  {ס} </verse>
        <verse osisID="Zech.8.9"> ט  כה אמר יהוה צבאות תחזקנה ידיכם השמעים בימים האלה את הדברים האלה--מפי הנביאים אשר ביום יסד בית יהוה צבאות ההיכל להבנות </verse>
        <verse osisID="Zech.8.10"> י  כי לפני הימים ההם שכר האדם לא נהיה ושכר הבהמה איננה וליוצא ולבא אין שלום מן הצר ואשלח את כל האדם איש ברעהו </verse>
        <verse osisID="Zech.8.11"> יא  ועתה לא כימים הראשנים אני לשארית העם הזה--נאם יהוה צבאות </verse>
        <verse osisID="Zech.8.12"> יב  כי זרע השלום הגפן תתן פריה והארץ תתן את יבולה והשמים יתנו טלם והנחלתי את שארית העם הזה--את כל אלה </verse>
        <verse osisID="Zech.8.13"> יג  והיה כאשר הייתם קללה בגוים בית יהודה ובית ישראל--כן אושיע אתכם והייתם ברכה  אל תיראו תחזקנה ידיכם  {ס} </verse>
        <verse osisID="Zech.8.14"> יד  כי כה אמר יהוה צבאות כאשר זממתי להרע לכם בהקציף אבתיכם אתי אמר יהוה צבאות ולא נחמתי </verse>
        <verse osisID="Zech.8.15"> טו  כן שבתי זממתי בימים האלה להיטיב את ירושלם ואת בית יהודה  אל תיראו </verse>
        <verse osisID="Zech.8.16"> טז  אלה הדברים אשר תעשו  דברו אמת איש את רעהו--אמת ומשפט שלום שפטו בשעריכם </verse>
        <verse osisID="Zech.8.17"> יז  ואיש את רעת רעהו אל תחשבו בלבבכם ושבעת שקר אל תאהבו  כי את כל אלה אשר שנאתי נאם יהוה  {ס} </verse>
        <verse osisID="Zech.8.18"> יח  ויהי דבר יהוה צבאות אלי לאמר </verse>
        <verse osisID="Zech.8.19"> יט  כה אמר יהוה צבאות צום הרביעי וצום החמישי וצום השביעי וצום העשירי יהיה לבית יהודה לששון ולשמחה ולמעדים טובים והאמת והשלום אהבו  {פ} </verse>
        <verse osisID="Zech.8.20"> כ  כה אמר יהוה צבאות  עד אשר יבאו עמים וישבי ערים רבות </verse>
        <verse osisID="Zech.8.21"> כא  והלכו יושבי אחת אל אחת לאמר נלכה הלוך לחלות את פני יהוה ולבקש את יהוה צבאות אלכה גם אני </verse>
        <verse osisID="Zech.8.22"> כב  ובאו עמים רבים וגוים עצומים לבקש את יהוה צבאות בירושלם ולחלות את פני יהוה  {ס} </verse>
        <verse osisID="Zech.8.23"> כג  כה אמר יהוה צבאות בימים ההמה אשר יחזיקו עשרה אנשים מכל לשנות הגוים והחזיקו בכנף איש יהודי לאמר נלכה עמכם--כי שמענו אלהים עמכם  {ס} </verse>
      </chapter>
      <chapter osisID="Zech.9">
        <verse osisID="Zech.9.1"> א  משא דבר יהוה בארץ חדרך ודמשק מנחתו  כי ליהוה עין אדם וכל שבטי ישראל </verse>
        <verse osisID="Zech.9.2"> ב  וגם חמת תגבל בה צר וצידון כי חכמה מאד </verse>
        <verse osisID="Zech.9.3"> ג  ותבן צר מצור לה ותצבר כסף כעפר וחרוץ כטיט חוצות </verse>
        <verse osisID="Zech.9.4"> ד  הנה אדני יורשנה והכה בים חילה והיא באש תאכל </verse>
        <verse osisID="Zech.9.5"> ה  תרא אשקלון ותירא ועזה ותחיל מאד ועקרון כי הביש מבטה ואבד מלך מעזה ואשקלון לא תשב </verse>
        <verse osisID="Zech.9.6"> ו  וישב ממזר באשדוד והכרתי גאון פלשתים </verse>
        <verse osisID="Zech.9.7"> ז  והסרתי דמיו מפיו ושקציו מבין שניו ונשאר גם הוא לאלהינו והיה כאלף ביהודה ועקרון כיבוסי </verse>
        <verse osisID="Zech.9.8"> ח  וחניתי לביתי מצבה מעבר ומשב ולא יעבר עליהם עוד נגש  כי עתה ראיתי בעיני  {ס} </verse>
        <verse osisID="Zech.9.9"> ט  גילי מאד בת ציון הריעי בת ירושלם הנה מלכך יבוא לך צדיק ונושע הוא עני ורכב על חמור ועל עיר בן אתנות </verse>
        <verse osisID="Zech.9.10"> י  והכרתי רכב מאפרים וסוס מירושלם ונכרתה קשת מלחמה ודבר שלום לגוים ומשלו מים עד ים ומנהר עד אפסי ארץ </verse>
        <verse osisID="Zech.9.11"> יא  גם את בדם בריתך שלחתי אסיריך מבור אין מים בו </verse>
        <verse osisID="Zech.9.12"> יב  שובו לבצרון אסירי התקוה גם היום מגיד משנה אשיב לך </verse>
        <verse osisID="Zech.9.13"> יג  כי דרכתי לי יהודה קשת מלאתי אפרים ועוררתי בניך ציון על בניך יון ושמתיך כחרב גבור </verse>
        <verse osisID="Zech.9.14"> יד  ויהוה עליהם יראה ויצא כברק חצו ואדני יהוה בשופר יתקע והלך בסערות תימן </verse>
        <verse osisID="Zech.9.15"> טו  יהוה צבאות יגן עליהם ואכלו וכבשו אבני קלע ושתו המו כמו יין ומלאו כמזרק--כזויות מזבח </verse>
        <verse osisID="Zech.9.16"> טז  והושיעם יהוה אלהיהם ביום ההוא--כצאן עמו  כי אבני נזר מתנוססות על אדמתו </verse>
        <verse osisID="Zech.9.17"> יז  כי מה טובו ומה יפיו--דגן בחורים ותירוש ינובב בתלות </verse>
      </chapter>
      <chapter osisID="Zech.10">
        <verse osisID="Zech.10.1"> א  שאלו מיהוה מטר בעת מלקוש יהוה עשה חזיזים ומטר גשם יתן להם לאיש עשב בשדה </verse>
        <verse osisID="Zech.10.2"> ב  כי התרפים דברו און והקוסמים חזו שקר וחלמות השוא ידברו הבל ינחמון על כן נסעו כמו צאן יענו כי אין רעה  {פ} </verse>
        <verse osisID="Zech.10.3"> ג  על הרעים חרה אפי ועל העתודים אפקוד  כי פקד יהוה צבאות את עדרו את בית יהודה ושם אותם כסוס הודו במלחמה </verse>
        <verse osisID="Zech.10.4"> ד  ממנו פנה ממנו יתד ממנו קשת מלחמה ממנו יצא כל נוגש יחדו </verse>
        <verse osisID="Zech.10.5"> ה  והיו כגברים בוסים בטיט חוצות במלחמה ונלחמו כי יהוה עמם והבישו רכבי סוסים </verse>
        <verse osisID="Zech.10.6"> ו  וגברתי את בית יהודה ואת בית יוסף אושיע והושבותים כי רחמתים והיו כאשר לא זנחתים  כי אני יהוה אלהיהם--ואענם </verse>
        <verse osisID="Zech.10.7"> ז  והיו כגבור אפרים ושמח לבם כמו יין ובניהם יראו ושמחו יגל לבם ביהוה </verse>
        <verse osisID="Zech.10.8"> ח  אשרקה להם ואקבצם כי פדיתים ורבו כמו רבו </verse>
        <verse osisID="Zech.10.9"> ט  ואזרעם בעמים ובמרחקים יזכרוני וחיו את בניהם ושבו </verse>
        <verse osisID="Zech.10.10"> י  והשבותים מארץ מצרים ומאשור אקבצם ואל ארץ גלעד ולבנון אביאם ולא ימצא להם </verse>
        <verse osisID="Zech.10.11"> יא  ועבר בים צרה והכה בים גלים והבישו כל מצולות יאר והורד גאון אשור ושבט מצרים יסור </verse>
        <verse osisID="Zech.10.12"> יב  וגברתים ביהוה ובשמו יתהלכו  נאם יהוה  {פ} </verse>
      </chapter>
      <chapter osisID="Zech.11">
        <verse osisID="Zech.11.1"> א  פתח לבנון דלתיך ותאכל אש בארזיך </verse>
        <verse osisID="Zech.11.2"> ב  הילל ברוש כי נפל ארז אשר אדרים שדדו הילילו אלוני בשן כי ירד יער הבצור (הבציר) </verse>
        <verse osisID="Zech.11.3"> ג  קול יללת הרעים כי שדדה אדרתם קול שאגת כפירים כי שדד גאון הירדן  {פ} </verse>
        <verse osisID="Zech.11.4"> ד  כה אמר יהוה אלהי  רעה את צאן ההרגה </verse>
        <verse osisID="Zech.11.5"> ה  אשר קניהן יהרגן ולא יאשמו ומכריהן יאמר ברוך יהוה ואעשר ורעיהם לא יחמול עליהן </verse>
        <verse osisID="Zech.11.6"> ו  כי לא אחמול עוד על ישבי הארץ--נאם יהוה והנה אנכי ממציא את האדם איש ביד רעהו וביד מלכו וכתתו את הארץ ולא אציל מידם </verse>
        <verse osisID="Zech.11.7"> ז  וארעה את צאן ההרגה לכן עניי הצאן ואקח לי שני מקלות לאחד קראתי נעם ולאחד קראתי חבלים וארעה את הצאן </verse>
        <verse osisID="Zech.11.8"> ח  ואכחד את שלשת הרעים בירח אחד ותקצר נפשי בהם וגם נפשם בחלה בי </verse>
        <verse osisID="Zech.11.9"> ט  ואמר לא ארעה אתכם המתה תמות והנכחדת תכחד והנשארות תאכלנה אשה את בשר רעותה </verse>
        <verse osisID="Zech.11.10"> י  ואקח את מקלי את נעם ואגדע אתו--להפיר את בריתי אשר כרתי את כל העמים </verse>
        <verse osisID="Zech.11.11"> יא  ותפר ביום ההוא וידעו כן עניי הצאן השמרים אתי כי דבר יהוה הוא  {ס} </verse>
        <verse osisID="Zech.11.12"> יב  ואמר אליהם אם טוב בעיניכם הבו שכרי--ואם לא חדלו וישקלו את שכרי שלשים כסף </verse>
        <verse osisID="Zech.11.13"> יג  ויאמר יהוה אלי השליכהו אל היוצר אדר היקר אשר יקרתי מעליהם ואקחה שלשים הכסף ואשליך אתו בית יהוה אל היוצר </verse>
        <verse osisID="Zech.11.14"> יד  ואגדע את מקלי השני את החבלים--להפר את האחוה בין יהודה ובין ישראל  {פ} </verse>
        <verse osisID="Zech.11.15"> טו  ויאמר יהוה אלי  עוד קח לך כלי רעה אולי </verse>
        <verse osisID="Zech.11.16"> טז  כי הנה אנכי מקים רעה בארץ הנכחדות לא יפקד הנער לא יבקש והנשברת לא ירפא הנצבה לא יכלכל ובשר הבריאה יאכל ופרסיהן יפרק </verse>
        <verse osisID="Zech.11.17"> יז  הוי רעי האליל עזבי הצאן חרב על זרועו ועל עין ימינו זרעו יבוש תיבש ועין ימינו כהה תכהה  {פ} </verse>
      </chapter>
      <chapter osisID="Zech.12">
        <verse osisID="Zech.12.1"> א  משא דבר יהוה על ישראל  נאם יהוה נטה שמים ויסד ארץ ויצר רוח אדם בקרבו </verse>
        <verse osisID="Zech.12.2"> ב  הנה אנכי שם את ירושלם סף רעל לכל העמים--סביב וגם על יהודה יהיה במצור על ירושלם </verse>
        <verse osisID="Zech.12.3"> ג  והיה ביום ההוא אשים את ירושלם אבן מעמסה לכל העמים--כל עמסיה שרוט ישרטו ונאספו עליה כל גויי הארץ </verse>
        <verse osisID="Zech.12.4"> ד  ביום ההוא נאם יהוה אכה כל סוס בתמהון ורכבו בשגעון ועל בית יהודה אפקח את עיני וכל סוס העמים אכה בעורון </verse>
        <verse osisID="Zech.12.5"> ה  ואמרו אלפי יהודה בלבם  אמצה לי ישבי ירושלם ביהוה צבאות אלהיהם </verse>
        <verse osisID="Zech.12.6"> ו  ביום ההוא אשים את אלפי יהודה ככיור אש בעצים וכלפיד אש בעמיר ואכלו על ימין ועל שמאול את כל העמים סביב וישבה ירושלם עוד תחתיה בירושלם </verse>
        <verse osisID="Zech.12.7"> ז  והושע יהוה את אהלי יהודה בראשנה  למען לא תגדל תפארת בית דויד ותפארת ישב ירושלם--על יהודה </verse>
        <verse osisID="Zech.12.8"> ח  ביום ההוא יגן יהוה בעד יושב ירושלם והיה הנכשל בהם ביום ההוא כדויד ובית דויד כאלהים כמלאך יהוה לפניהם </verse>
        <verse osisID="Zech.12.9"> ט  והיה ביום ההוא אבקש להשמיד את כל הגוים הבאים על ירושלם </verse>
        <verse osisID="Zech.12.10"> י  ושפכתי על בית דויד ועל יושב ירושלם רוח חן ותחנונים והביטו אלי את אשר דקרו וספדו עליו כמספד על היחיד והמר עליו כהמר על הבכור </verse>
        <verse osisID="Zech.12.11"> יא  ביום ההוא יגדל המספד בירושלם כמספד הדדרמון בבקעת מגדון </verse>
        <verse osisID="Zech.12.12"> יב  וספדה הארץ משפחות משפחות לבד  משפחת בית דויד לבד ונשיהם לבד--משפחת בית נתן לבד ונשיהם לבד </verse>
        <verse osisID="Zech.12.13"> יג  משפחת בית לוי לבד ונשיהם לבד משפחת השמעי לבד ונשיהם לבד </verse>
        <verse osisID="Zech.12.14"> יד  כל המשפחות הנשארות--משפחת משפחת לבד ונשיהם לבד </verse>
      </chapter>
      <chapter osisID="Zech.13">
        <verse osisID="Zech.13.1"> א  ביום ההוא יהיה מקור נפתח לבית דויד ולישבי ירושלם--לחטאת ולנדה </verse>
        <verse osisID="Zech.13.2"> ב  והיה ביום ההוא נאם יהוה צבאות אכרית את שמות העצבים מן הארץ ולא יזכרו עוד וגם את הנביאים ואת רוח הטמאה אעביר מן הארץ </verse>
        <verse osisID="Zech.13.3"> ג  והיה כי ינבא איש עוד ואמרו אליו אביו ואמו ילדיו לא תחיה כי שקר דברת בשם יהוה ודקרהו אביהו ואמו ילדיו בהנבאו </verse>
        <verse osisID="Zech.13.4"> ד  והיה ביום ההוא יבשו הנביאים איש מחזינו--בהנבאתו ולא ילבשו אדרת שער למען כחש </verse>
        <verse osisID="Zech.13.5"> ה  ואמר לא נביא אנכי  איש עבד אדמה אנכי כי אדם הקנני מנעורי </verse>
        <verse osisID="Zech.13.6"> ו  ואמר אליו מה המכות האלה בין ידיך ואמר אשר הכיתי בית מאהבי  {פ} </verse>
        <verse osisID="Zech.13.7"> ז  חרב עורי על רעי ועל גבר עמיתי--נאם יהוה צבאות הך את הרעה ותפוצין הצאן והשבתי ידי על הצערים </verse>
        <verse osisID="Zech.13.8"> ח  והיה בכל הארץ נאם יהוה פי שנים בה יכרתו יגועו והשלשית יותר בה </verse>
        <verse osisID="Zech.13.9"> ט  והבאתי את השלשית באש וצרפתים כצרף את הכסף ובחנתים כבחן את הזהב הוא יקרא בשמי ואני אענה אתו--אמרתי עמי הוא והוא יאמר יהוה אלהי  {פ} </verse>
      </chapter>
      <chapter osisID="Zech.14">
        <verse osisID="Zech.14.1"> א  הנה יום בא ליהוה וחלק שללך בקרבך </verse>
        <verse osisID="Zech.14.2"> ב  ואספתי את כל הגוים אל ירושלם למלחמה ונלכדה העיר ונשסו הבתים והנשים תשגלנה (תשכבנה) ויצא חצי העיר בגולה ויתר העם לא יכרת מן העיר </verse>
        <verse osisID="Zech.14.3"> ג  ויצא יהוה ונלחם בגוים ההם כיום הלחמו ביום קרב </verse>
        <verse osisID="Zech.14.4"> ד  ועמדו רגליו ביום ההוא על הר הזיתים אשר על פני ירושלם מקדם ונבקע הר הזיתים מחציו מזרחה וימה גיא גדולה מאד ומש חצי ההר צפונה וחציו נגבה </verse>
        <verse osisID="Zech.14.5"> ה  ונסתם גיא הרי כי יגיע גי הרים אל אצל ונסתם כאשר נסתם מפני הרעש בימי עזיה מלך יהודה ובא יהוה אלהי כל קדשים עמך </verse>
        <verse osisID="Zech.14.6"> ו  והיה ביום ההוא לא יהיה אור יקרות יקפאון (וקפאון) </verse>
        <verse osisID="Zech.14.7"> ז  והיה יום אחד הוא יודע ליהוה--לא יום ולא לילה והיה לעת ערב יהיה אור </verse>
        <verse osisID="Zech.14.8"> ח  והיה ביום ההוא יצאו מים חיים מירושלם חצים אל הים הקדמוני וחצים אל הים האחרון  בקיץ ובחרף יהיה </verse>
        <verse osisID="Zech.14.9"> ט  והיה יהוה למלך על כל הארץ ביום ההוא יהיה יהוה אחד--ושמו אחד </verse>
        <verse osisID="Zech.14.10"> י  יסוב כל הארץ כערבה מגבע לרמון נגב ירושלם וראמה וישבה תחתיה למשער בנימן עד מקום שער הראשון עד שער הפנים ומגדל חננאל עד יקבי המלך </verse>
        <verse osisID="Zech.14.11"> יא  וישבו בה וחרם לא יהיה עוד וישבה ירושלם לבטח  {ס} </verse>
        <verse osisID="Zech.14.12"> יב  וזאת תהיה המגפה אשר יגף יהוה את כל העמים אשר צבאו על ירושלם המק בשרו והוא עמד על רגליו ועיניו תמקנה בחריהן ולשונו תמק בפיהם </verse>
        <verse osisID="Zech.14.13"> יג  והיה ביום ההוא תהיה מהומת יהוה רבה בהם והחזיקו איש יד רעהו ועלתה ידו על יד רעהו </verse>
        <verse osisID="Zech.14.14"> יד  וגם יהודה--תלחם בירושלם ואסף חיל כל הגוים סביב זהב וכסף ובגדים--לרב מאד </verse>
        <verse osisID="Zech.14.15"> טו  וכן תהיה מגפת הסוס הפרד הגמל והחמור וכל הבהמה אשר יהיה במחנות ההמה--כמגפה הזאת </verse>
        <verse osisID="Zech.14.16"> טז  והיה כל הנותר מכל הגוים הבאים על ירושלם ועלו מדי שנה בשנה להשתחות למלך יהוה צבאות ולחג את חג הסכות </verse>
        <verse osisID="Zech.14.17"> יז  והיה אשר לא יעלה מאת משפחות הארץ אל ירושלם להשתחות למלך יהוה צבאות--ולא עליהם יהיה הגשם </verse>
        <verse osisID="Zech.14.18"> יח  ואם משפחת מצרים לא תעלה ולא באה ולא עליהם תהיה המגפה אשר יגף יהוה את הגוים אשר לא יעלו לחג את חג הסכות </verse>
        <verse osisID="Zech.14.19"> יט  זאת תהיה חטאת מצרים וחטאת כל הגוים אשר לא יעלו לחג את חג הסכות </verse>
        <verse osisID="Zech.14.20"> כ  ביום ההוא יהיה על מצלות הסוס קדש ליהוה והיה הסירות בבית יהוה כמזרקים לפני המזבח </verse>
        <verse osisID="Zech.14.21"> כא  והיה כל סיר בירושלם וביהודה קדש ליהוה צבאות ובאו כל הזבחים ולקחו מהם ובשלו בהם ולא יהיה כנעני עוד בבית יהוה צבאות ביום ההוא  {ש} </verse>
      </chapter>
    </div>
    <div type="book" osisID="Mal">
      <chapter osisID="Mal.1">
        <title> ט  והבאתי את השלשית באש וצרפתים כצרף את הכסף ובחנתים כבחן את הזהב הוא יקרא בשמי ואני אענה אתו--אמרתי עמי הוא והוא יאמר יהוה אלהי  {פ} </title>
        <verse osisID="Mal.1.1"> א  משא דבר יהוה אל ישראל ביד מלאכי </verse>
        <verse osisID="Mal.1.2"> ב  אהבתי אתכם אמר יהוה ואמרתם במה אהבתנו הלוא אח עשו ליעקב נאם יהוה ואהב את יעקב </verse>
        <verse osisID="Mal.1.3"> ג  ואת עשו שנאתי ואשים את הריו שממה ואת נחלתו לתנות מדבר </verse>
        <verse osisID="Mal.1.4"> ד  כי תאמר אדום רששנו ונשוב ונבנה חרבות--כה אמר יהוה צבאות המה יבנו ואני אהרוס וקראו להם גבול רשעה והעם אשר זעם יהוה עד עולם </verse>
        <verse osisID="Mal.1.5"> ה  ועיניכם תראינה ואתם תאמרו יגדל יהוה מעל לגבול ישראל </verse>
        <verse osisID="Mal.1.6"> ו  בן יכבד אב ועבד אדניו ואם אב אני איה כבודי ואם אדונים אני איה מוראי אמר יהוה צבאות לכם הכהנים בוזי שמי ואמרתם במה בזינו את שמך </verse>
        <verse osisID="Mal.1.7"> ז  מגישים על מזבחי לחם מגאל ואמרתם במה גאלנוך באמרכם שלחן יהוה נבזה הוא </verse>
        <verse osisID="Mal.1.8"> ח  וכי תגישון עור לזבח אין רע וכי תגישו פסח וחלה אין רע הקריבהו נא לפחתך הירצך או הישא פניך--אמר יהוה צבאות </verse>
        <verse osisID="Mal.1.9"> ט  ועתה חלו נא פני אל ויחננו מידכם היתה זאת--הישא מכם פנים אמר יהוה צבאות </verse>
        <verse osisID="Mal.1.10"> י  מי גם בכם ויסגר דלתים ולא תאירו מזבחי חנם אין לי חפץ בכם אמר יהוה צבאות ומנחה לא ארצה מידכם </verse>
        <verse osisID="Mal.1.11"> יא  כי ממזרח שמש ועד מבואו גדול שמי בגוים ובכל מקום מקטר מגש לשמי ומנחה טהורה  כי גדול שמי בגוים אמר יהוה צבאות </verse>
        <verse osisID="Mal.1.12"> יב  ואתם מחללים אותו--באמרכם שלחן אדני מגאל הוא וניבו נבזה אכלו </verse>
        <verse osisID="Mal.1.13"> יג  ואמרתם הנה מתלאה והפחתם אותו אמר יהוה צבאות והבאתם גזול ואת הפסח ואת החולה והבאתם את המנחה הארצה אותה מידכם אמר יהוה  {ס} </verse>
        <verse osisID="Mal.1.14"> יד  וארור נוכל ויש בעדרו זכר ונדר וזבח משחת לאדני  כי מלך גדול אני אמר יהוה צבאות ושמי נורא בגוים </verse>
      </chapter>
      <chapter osisID="Mal.2">
        <verse osisID="Mal.2.1"> א  ועתה אליכם המצוה הזאת--הכהנים </verse>
        <verse osisID="Mal.2.2"> ב  אם לא תשמעו ואם לא תשימו על לב לתת כבוד לשמי אמר יהוה צבאות ושלחתי בכם את המארה וארותי את ברכותיכם וגם ארותיה כי אינכם שמים על לב </verse>
        <verse osisID="Mal.2.3"> ג  הנני גער לכם את הזרע וזריתי פרש על פניכם פרש חגיכם ונשא אתכם אליו </verse>
        <verse osisID="Mal.2.4"> ד  וידעתם--כי שלחתי אליכם את המצוה הזאת  להיות בריתי את לוי אמר יהוה צבאות </verse>
        <verse osisID="Mal.2.5"> ה  בריתי היתה אתו החיים והשלום ואתנם לו מורא וייראני ומפני שמי נחת הוא </verse>
        <verse osisID="Mal.2.6"> ו  תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון </verse>
        <verse osisID="Mal.2.7"> ז  כי שפתי כהן ישמרו דעת ותורה יבקשו מפיהו  כי מלאך יהוה צבאות הוא </verse>
        <verse osisID="Mal.2.8"> ח  ואתם סרתם מן הדרך הכשלתם רבים בתורה שחתם ברית הלוי אמר יהוה צבאות </verse>
        <verse osisID="Mal.2.9"> ט  וגם אני נתתי אתכם נבזים ושפלים--לכל העם  כפי אשר אינכם שמרים את דרכי ונשאים פנים בתורה  {פ} </verse>
        <verse osisID="Mal.2.10"> י  הלוא אב אחד לכלנו הלוא אל אחד בראנו מדוע נבגד איש באחיו--לחלל ברית אבתינו </verse>
        <verse osisID="Mal.2.11"> יא  בגדה יהודה ותועבה נעשתה בישראל ובירושלם  כי חלל יהודה קדש יהוה אשר אהב ובעל בת אל נכר </verse>
        <verse osisID="Mal.2.12"> יב  יכרת יהוה לאיש אשר יעשנה ער וענה מאהלי יעקב ומגיש מנחה ליהוה צבאות  {פ} </verse>
        <verse osisID="Mal.2.13"> יג  וזאת שנית תעשו--כסות דמעה את מזבח יהוה בכי ואנקה מאין עוד פנות אל המנחה ולקחת רצון מידכם </verse>
        <verse osisID="Mal.2.14"> יד  ואמרתם על מה  על כי יהוה העיד בינך ובין אשת נעוריך אשר אתה בגדתה בה והיא חברתך ואשת בריתך </verse>
        <verse osisID="Mal.2.15"> טו  ולא אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל יבגד </verse>
        <verse osisID="Mal.2.16"> טז  כי שנא שלח אמר יהוה אלהי ישראל וכסה חמס על לבושו אמר יהוה צבאות ונשמרתם ברוחכם ולא תבגדו  {פ} </verse>
        <verse osisID="Mal.2.17"> יז  הוגעתם יהוה בדבריכם ואמרתם במה הוגענו  באמרכם כל עשה רע טוב בעיני יהוה ובהם הוא חפץ או איה אלהי המשפט </verse>
      </chapter>
      <chapter osisID="Mal.3">
        <verse osisID="Mal.3.1"> א  הנני שלח מלאכי ופנה דרך לפני ופתאם יבוא אל היכלו האדון אשר אתם מבקשים ומלאך הברית אשר אתם חפצים הנה בא--אמר יהוה צבאות </verse>
        <verse osisID="Mal.3.2"> ב  ומי מכלכל את יום בואו ומי העמד בהראותו  כי הוא כאש מצרף וכברית מכבסים </verse>
        <verse osisID="Mal.3.3"> ג  וישב מצרף ומטהר כסף וטהר את בני לוי וזקק אתם כזהב וככסף והיו ליהוה מגישי מנחה בצדקה </verse>
        <verse osisID="Mal.3.4"> ד  וערבה ליהוה מנחת יהודה וירושלם--כימי עולם וכשנים קדמנית </verse>
        <verse osisID="Mal.3.5"> ה  וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר שכיר אלמנה ויתום ומטי גר ולא יראוני--אמר יהוה צבאות </verse>
        <verse osisID="Mal.3.6"> ו  כי אני יהוה לא שניתי ואתם בני יעקב לא כליתם </verse>
        <verse osisID="Mal.3.7"> ז  למימי אבתיכם סרתם מחקי ולא שמרתם--שובו אלי ואשובה אליכם אמר יהוה צבאות ואמרתם במה נשוב </verse>
        <verse osisID="Mal.3.8"> ח  היקבע אדם אלהים כי אתם קבעים אתי ואמרתם במה קבענוך  המעשר והתרומה </verse>
        <verse osisID="Mal.3.9"> ט  במארה אתם נארים ואתי אתם קבעים--הגוי כלו </verse>
        <verse osisID="Mal.3.10"> י  הביאו את כל המעשר אל בית האוצר ויהי טרף בביתי ובחנוני נא בזאת אמר יהוה צבאות  אם לא אפתח לכם את ארבות השמים והריקתי לכם ברכה עד בלי די </verse>
        <verse osisID="Mal.3.11"> יא  וגערתי לכם באכל ולא ישחת לכם את פרי האדמה ולא תשכל לכם הגפן בשדה אמר יהוה צבאות </verse>
        <verse osisID="Mal.3.12"> יב  ואשרו אתכם כל הגוים  כי תהיו אתם ארץ חפץ אמר יהוה צבאות  {פ} </verse>
        <verse osisID="Mal.3.13"> יג  חזקו עלי דבריכם אמר יהוה ואמרתם מה נדברנו עליך </verse>
        <verse osisID="Mal.3.14"> יד  אמרתם שוא עבד אלהים ומה בצע כי שמרנו משמרתו וכי הלכנו קדרנית מפני יהוה צבאות </verse>
        <verse osisID="Mal.3.15"> טו  ועתה אנחנו מאשרים זדים גם נבנו עשי רשעה גם בחנו אלהים וימלטו </verse>
        <verse osisID="Mal.3.16"> טז  אז נדברו יראי יהוה איש אל רעהו ויקשב יהוה וישמע ויכתב ספר זכרון לפניו ליראי יהוה ולחשבי שמו </verse>
        <verse osisID="Mal.3.17"> יז  והיו לי אמר יהוה צבאות ליום אשר אני עשה סגלה וחמלתי עליהם--כאשר יחמל איש על בנו העבד אתו </verse>
        <verse osisID="Mal.3.18"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
      </chapter>
      <chapter osisID="Mal.4">
        <verse osisID="Mal.4.1"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
        <verse osisID="Mal.4.2"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
        <verse osisID="Mal.4.3"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
        <verse osisID="Mal.4.4"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
        <verse osisID="Mal.4.5"> יח  ושבתם וראיתם בין צדיק לרשע--בין עבד אלהים לאשר לא עבדו  {פ}  [ (Malachi 3:19)  יט  כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף ] [ (Malachi 3:20)  כ  וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק ] [ (Malachi 3:21)  כא  ועסותם רשעים--כי יהיו אפר תחת כפות רגליכם  ביום אשר אני עשה אמר יהוה צבאות  {פ}  ] [ (Malachi 3:22)  כב  big ז /big כרו תורת משה עבדי אשר צויתי אותו בחרב על כל ישראל חקים ומשפטים ] [ (Malachi 3:23)  כג  הנה אנכי שלח לכם את אליה הנביא--לפני בוא יום יהוה הגדול והנורא ] [ (Malachi 3:24)  כד  והשיב לב אבות על בנים ולב בנים על אבותם--פן אבוא והכיתי את הארץ חרם  {ש}  ] </verse>
        <verse osisID="Mal.4.6"> א  big ב /big ראשית ברא אלהים את השמים ואת הארץ  ב  והארץ היתה תהו ובהו וחשך על פני תהום ורוח אלהים מרחפת על פני המים  ג  ויאמר אלהים יהי אור ויהי אור  ד  וירא אלהים את האור כי טוב ויבדל אלהים בין האור ובין החשך  ה  ויקרא אלהים לאור יום ולחשך קרא לילה ויהי ערב ויהי בקר יום אחד  {פ}  ו  ויאמר אלהים יהי רקיע בתוך המים ויהי מבדיל בין מים למים  ז  ויעש אלהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן  ח  ויקרא אלהים לרקיע שמים ויהי ערב ויהי בקר יום שני  {פ}  ט  ויאמר אלהים יקוו המים מתחת השמים אל מקום אחד ותראה היבשה ויהי כן  י  ויקרא אלהים ליבשה ארץ ולמקוה המים קרא ימים וירא אלהים כי טוב  יא  ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו בו על הארץ ויהי כן  יב  ותוצא הארץ דשא עשב מזריע זרע למינהו ועץ עשה פרי אשר זרעו בו למינהו וירא אלהים כי טוב  יג  ויהי ערב ויהי בקר יום שלישי  {פ}  יד  ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים  טו  והיו למאורת ברקיע השמים להאיר על הארץ ויהי כן  טז  ויעש אלהים את שני המארת הגדלים  את המאור הגדל לממשלת היום ואת המאור הקטן לממשלת הלילה ואת הכוכבים  יז  ויתן אתם אלהים ברקיע השמים להאיר על הארץ  יח  ולמשל ביום ובלילה ולהבדיל בין האור ובין החשך וירא אלהים כי טוב  יט  ויהי ערב ויהי בקר יום רביעי  {פ}  כ  ויאמר אלהים--ישרצו המים שרץ נפש חיה ועוף יעופף על הארץ על פני רקיע השמים  כא  ויברא אלהים את התנינם הגדלים ואת כל נפש החיה הרמשת אשר שרצו המים למינהם ואת כל עוף כנף למינהו וירא אלהים כי טוב  כב  ויברך אתם אלהים לאמר  פרו ורבו ומלאו את המים בימים והעוף ירב בארץ  כג  ויהי ערב ויהי בקר יום חמישי  {פ}  כד  ויאמר אלהים תוצא הארץ נפש חיה למינה בהמה ורמש וחיתו ארץ למינה ויהי כן  כה  ויעש אלהים את חית הארץ למינה ואת הבהמה למינה ואת כל רמש האדמה למינהו וירא אלהים כי טוב  כו  ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל הארץ ובכל הרמש הרמש על הארץ  כז  ויברא אלהים את האדם בצלמו בצלם אלהים ברא אתו  זכר ונקבה ברא אתם  כח  ויברך אתם אלהים ויאמר להם אלהים פרו ורבו ומלאו את הארץ וכבשה ורדו בדגת הים ובעוף השמים ובכל חיה הרמשת על הארץ  כט  ויאמר אלהים הנה נתתי לכם את כל עשב זרע זרע אשר על פני כל הארץ ואת כל העץ אשר בו פרי עץ זרע זרע  לכם יהיה לאכלה  ל  ולכל חית הארץ ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן  לא  וירא אלהים את כל אשר עשה והנה טוב מאד ויהי ערב ויהי בקר יום הששי  {פ}  א  ויכלו השמים והארץ וכל צבאם  ב  ויכל אלהים ביום השביעי מלאכתו אשר עשה וישבת ביום השביעי מכל מלאכתו אשר עשה  ג  ויברך אלהים את יום השביעי ויקדש אתו  כי בו שבת מכל מלאכתו אשר ברא אלהים לעשות  {פ}  ד  אלה תולדות השמים והארץ ב  ה  בראם  ביום עשות יהוה אלהים--ארץ ושמים  ה  וכל שיח השדה טרם יהיה בארץ וכל עשב השדה טרם יצמח  כי לא המטיר יהוה אלהים על הארץ ואדם אין לעבד את האדמה  ו  ואד יעלה מן הארץ והשקה את כל פני האדמה  ז  וייצר יהוה אלהים את האדם עפר מן האדמה ויפח באפיו נשמת חיים ויהי האדם לנפש חיה  ח  ויטע יהוה אלהים גן בעדן--מקדם וישם שם את האדם אשר יצר  ט  ויצמח יהוה אלהים מן האדמה כל עץ נחמד למראה וטוב למאכל--ועץ החיים בתוך הגן ועץ הדעת טוב ורע  י  ונהר יצא מעדן להשקות את הגן ומשם יפרד והיה לארבעה ראשים  יא  שם האחד פישון--הוא הסבב את כל ארץ החוילה אשר שם הזהב  יב  וזהב הארץ ההוא טוב שם הבדלח ואבן השהם  יג  ושם הנהר השני גיחון--הוא הסובב את כל ארץ כוש  יד  ושם הנהר השלישי חדקל הוא ההלך קדמת אשור והנהר הרביעי הוא פרת  טו  ויקח יהוה אלהים את האדם וינחהו בגן עדן לעבדה ולשמרה  טז  ויצו יהוה אלהים על האדם לאמר  מכל עץ הגן אכל תאכל  יז  ומעץ הדעת טוב ורע--לא תאכל ממנו  כי ביום אכלך ממנו--מות תמות  יח  ויאמר יהוה אלהים לא טוב היות האדם לבדו אעשה לו עזר כנגדו  יט  ויצר יהוה אלהים מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו  כ  ויקרא האדם שמות לכל הבהמה ולעוף השמים ולכל חית השדה ולאדם לא מצא עזר כנגדו  כא  ויפל יהוה אלהים תרדמה על האדם ויישן ויקח אחת מצלעתיו ויסגר בשר תחתנה  כב  ויבן יהוה אלהים את הצלע אשר לקח מן האדם לאשה ויבאה אל האדם  כג  ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה זאת  כד  על כן יעזב איש את אביו ואת אמו ודבק באשתו והיו לבשר אחד  כה  ויהיו שניהם ערומים האדם ואשתו ולא יתבששו  א  והנחש היה ערום מכל חית השדה אשר עשה יהוה אלהים ויאמר אל האשה אף כי אמר אלהים לא תאכלו מכל עץ הגן  ב  ותאמר האשה אל הנחש  מפרי עץ הגן נאכל  ג  ומפרי העץ אשר בתוך הגן--אמר אלהים לא תאכלו ממנו ולא תגעו בו  פן תמתון  ד  ויאמר הנחש אל האשה  לא מות תמתון  ה  כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע  ו  ותרא האשה כי טוב העץ למאכל וכי תאוה הוא לעינים ונחמד העץ להשכיל ותקח מפריו ותאכל ותתן גם לאישה עמה ויאכל  ז  ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת  ח  וישמעו את קול יהוה אלהים מתהלך בגן--לרוח היום ויתחבא האדם ואשתו מפני יהוה אלהים בתוך עץ הגן  ט  ויקרא יהוה אלהים אל האדם ויאמר לו איכה  י  ויאמר את קלך שמעתי בגן ואירא כי עירם אנכי ואחבא  יא  ויאמר--מי הגיד לך כי עירם אתה המן העץ אשר צויתיך לבלתי אכל ממנו--אכלת  יב  ויאמר האדם  האשה אשר נתתה עמדי הוא נתנה לי מן העץ ואכל  יג  ויאמר יהוה אלהים לאשה מה זאת עשית ותאמר האשה הנחש השיאני ואכל  יד  ויאמר יהוה אלהים אל הנחש כי עשית זאת ארור אתה מכל הבהמה ומכל חית השדה על גחנך תלך ועפר תאכל כל ימי חייך  טו  ואיבה אשית בינך ובין האשה ובין זרעך ובין זרעה  הוא ישופך ראש ואתה תשופנו עקב  {ס}  טז  אל האשה אמר הרבה ארבה עצבונך והרנך--בעצב תלדי בנים ואל אישך תשוקתך והוא ימשל בך  {ס}  יז  ולאדם אמר כי שמעת לקול אשתך ותאכל מן העץ אשר צויתיך לאמר לא תאכל ממנו--ארורה האדמה בעבורך בעצבון תאכלנה כל ימי חייך  יח  וקוץ ודרדר תצמיח לך ואכלת את עשב השדה  יט  בזעת אפיך תאכל לחם עד שובך אל האדמה כי ממנה לקחת  כי עפר אתה ואל עפר תשוב  כ  ויקרא האדם שם אשתו חוה  כי הוא היתה אם כל חי  כא  ויעש יהוה אלהים לאדם ולאשתו כתנות עור--וילבשם  {פ}  כב  ויאמר יהוה אלהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעלם  כג  וישלחהו יהוה אלהים מגן עדן--לעבד את האדמה אשר לקח משם  כד  ויגרש את האדם וישכן מקדם לגן עדן את הכרבים ואת להט החרב המתהפכת לשמר את דרך עץ החיים  {ס}  א  והאדם ידע את חוה אשתו ותהר ותלד את קין ותאמר קניתי איש את יהוה  ב  ותסף ללדת את אחיו את הבל ויהי הבל רעה צאן וקין היה עבד אדמה  ג  ויהי מקץ ימים ויבא קין מפרי האדמה מנחה--ליהוה  ד  והבל הביא גם הוא מבכרות צאנו ומחלבהן וישע יהוה אל הבל ואל מנחתו  ה  ואל קין ואל מנחתו לא שעה ויחר לקין מאד ויפלו פניו  ו  ויאמר יהוה אל קין  למה חרה לך ולמה נפלו פניך  ז  הלוא אם תיטיב שאת ואם לא תיטיב לפתח חטאת רבץ ואליך תשוקתו ואתה תמשל בו  ח  ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו  ט  ויאמר יהוה אל קין אי הבל אחיך ויאמר לא ידעתי השמר אחי אנכי  י  ויאמר מה עשית קול דמי אחיך צעקים אלי מן האדמה  יא  ועתה ארור אתה מן האדמה אשר פצתה את פיה לקחת את דמי אחיך מידך  יב  כי תעבד את האדמה לא תסף תת כחה לך נע ונד תהיה בארץ  יג  ויאמר קין אל יהוה  גדול עוני מנשא  יד  הן גרשת אתי היום מעל פני האדמה ומפניך אסתר והייתי נע ונד בארץ והיה כל מצאי יהרגני  טו  ויאמר לו יהוה לכן כל הרג קין שבעתים יקם וישם יהוה לקין אות לבלתי הכות אתו כל מצאו  טז  ויצא קין מלפני יהוה וישב בארץ נוד קדמת עדן  יז  וידע קין את אשתו ותהר ותלד את חנוך ויהי בנה עיר ויקרא שם העיר כשם בנו חנוך  יח  ויולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך  יט  ויקח לו למך שתי נשים  שם האחת עדה ושם השנית צלה  כ  ותלד עדה את יבל  הוא היה--אבי ישב אהל ומקנה  כא  ושם אחיו יובל  הוא היה--אבי כל תפש כנור ועוגב  כב  וצלה גם הוא ילדה את תובל קין--לטש כל חרש נחשת וברזל ואחות תובל קין נעמה  כג  ויאמר למך לנשיו עדה וצלה שמען קולי--נשי למך האזנה אמרתי  כי איש הרגתי לפצעי וילד לחברתי  כד  כי שבעתים יקם קין ולמך שבעים ושבעה  כה  וידע אדם עוד את אשתו ותלד בן ותקרא את שמו שת  כי שת לי אלהים זרע אחר--תחת הבל כי הרגו קין  כו  ולשת גם הוא ילד בן ויקרא את שמו אנוש אז הוחל לקרא בשם יהוה  {ס}  א  זה ספר תולדת אדם  ביום ברא אלהים אדם בדמות אלהים עשה אתו  ב  זכר ונקבה בראם ויברך אתם ויקרא את שמם אדם ביום הבראם  ג  ויחי אדם שלשים ומאת שנה ויולד בדמותו כצלמו ויקרא את שמו שת  ד  ויהיו ימי אדם אחרי הולידו את שת שמנה מאת שנה ויולד בנים ובנות  ה  ויהיו כל ימי אדם אשר חי תשע מאות שנה ושלשים שנה וימת  {ס}  ו  ויחי שת חמש שנים ומאת שנה ויולד את אנוש  ז  ויחי שת אחרי הולידו את אנוש שבע שנים ושמנה מאות שנה ויולד בנים ובנות  ח  ויהיו כל ימי שת שתים עשרה שנה ותשע מאות שנה וימת  {ס}  ט  ויחי אנוש תשעים שנה ויולד את קינן  י  ויחי אנוש אחרי הולידו את קינן חמש עשרה שנה ושמנה מאות שנה ויולד בנים ובנות  יא  ויהיו כל ימי אנוש חמש שנים ותשע מאות שנה וימת  {ס}  יב  ויחי קינן שבעים שנה ויולד את מהללאל  יג  ויחי קינן אחרי הולידו את מהללאל ארבעים שנה ושמנה מאות שנה ויולד בנים ובנות  יד  ויהיו כל ימי קינן עשר שנים ותשע מאות שנה וימת  {ס}  טו  ויחי מהללאל חמש שנים וששים שנה ויולד את ירד  טז  ויחי מהללאל אחרי הולידו את ירד שלשים שנה ושמנה מאות שנה ויולד בנים ובנות  יז  ויהיו כל ימי מהללאל חמש ותשעים שנה ושמנה מאות שנה וימת  {ס}  יח  ויחי ירד שתים וששים שנה ומאת שנה ויולד את חנוך  יט  ויחי ירד אחרי הולידו את חנוך שמנה מאות שנה ויולד בנים ובנות  כ  ויהיו כל ימי ירד שתים וששים שנה ותשע מאות שנה וימת  {ס}  כא  ויחי חנוך חמש וששים שנה ויולד את מתושלח  כב  ויתהלך חנוך את האלהים אחרי הולידו את מתושלח שלש מאות שנה ויולד בנים ובנות  כג  ויהי כל ימי חנוך חמש וששים שנה ושלש מאות שנה  כד  ויתהלך חנוך את האלהים ואיננו כי לקח אתו אלהים  {ס}  כה  ויחי מתושלח שבע ושמנים שנה ומאת שנה ויולד את למך  כו  ויחי מתושלח אחרי הולידו את למך שתים ושמונים שנה ושבע מאות שנה ויולד בנים ובנות  כז  ויהיו כל ימי מתושלח תשע וששים שנה ותשע מאות שנה וימת  {ס}  כח  ויחי למך שתים ושמנים שנה ומאת שנה ויולד בן  כט  ויקרא את שמו נח לאמר  זה ינחמנו ממעשנו ומעצבון ידינו מן האדמה אשר אררה יהוה  ל  ויחי למך אחרי הולידו את נח חמש ותשעים שנה וחמש מאת שנה ויולד בנים ובנות  לא  ויהי כל ימי למך שבע ושבעים שנה ושבע מאות שנה וימת  {ס}  לב  ויהי נח בן חמש מאות שנה ויולד נח את שם את חם ואת יפת  א  ויהי כי החל האדם לרב על פני האדמה ובנות ילדו להם  ב  ויראו בני האלהים את בנות האדם כי טבת הנה ויקחו להם נשים מכל אשר בחרו  ג  ויאמר יהוה לא ידון רוחי באדם לעלם בשגם הוא בשר והיו ימיו מאה ועשרים שנה  ד  הנפלים היו בארץ בימים ההם וגם אחרי כן אשר יבאו בני האלהים אל בנות האדם וילדו להם  המה הגברים אשר מעולם אנשי השם  {פ}  ה  וירא יהוה כי רבה רעת האדם בארץ וכל יצר מחשבת לבו רק רע כל היום  ו  וינחם יהוה כי עשה את האדם בארץ ויתעצב אל לבו  ז  ויאמר יהוה אמחה את האדם אשר בראתי מעל פני האדמה מאדם עד בהמה עד רמש ועד עוף השמים  כי נחמתי כי עשיתם  ח  ונח מצא חן בעיני יהוה  {פ}  ט  אלה תולדת נח--נח איש צדיק תמים היה בדרתיו  את האלהים התהלך נח  י  ויולד נח שלשה בנים--את שם את חם ואת יפת  יא  ותשחת הארץ לפני האלהים ותמלא הארץ חמס  יב  וירא אלהים את הארץ והנה נשחתה  כי השחית כל בשר את דרכו על הארץ  {ס}  יג  ויאמר אלהים לנח קץ כל בשר בא לפני--כי מלאה הארץ חמס מפניהם והנני משחיתם את הארץ 
 יד  עשה לך תבת עצי גפר קנים תעשה את התבה וכפרת אתה מבית ומחוץ בכפר  טו  וזה אשר תעשה אתה  שלש מאות אמה ארך התבה חמשים אמה רחבה ושלשים אמה קומתה  טז  צהר תעשה לתבה ואל אמה תכלנה מלמעלה ופתח התבה בצדה תשים תחתים שנים ושלשים תעשה  יז  ואני הנני מביא את המבול מים על הארץ לשחת כל בשר אשר בו רוח חיים מתחת השמים  כל אשר בארץ יגוע  יח  והקמתי את בריתי אתך ובאת אל התבה--אתה ובניך ואשתך ונשי בניך אתך  יט  ומכל החי מכל בשר שנים מכל תביא אל התבה--להחית אתך  זכר ונקבה יהיו  כ  מהעוף למינהו ומן הבהמה למינה מכל רמש האדמה למינהו--שנים מכל יבאו אליך להחיות  כא  ואתה קח לך מכל מאכל אשר יאכל ואספת אליך והיה לך ולהם לאכלה  כב  ויעש נח  ככל אשר צוה אתו אלהים--כן עשה  א  ויאמר יהוה לנח בא אתה וכל ביתך אל התבה  כי אתך ראיתי צדיק לפני בדור הזה  ב  מכל הבהמה הטהורה תקח לך שבעה שבעה--איש ואשתו ומן הבהמה אשר לא טהרה הוא שנים--איש ואשתו  ג  גם מעוף השמים שבעה שבעה זכר ונקבה לחיות זרע על פני כל הארץ  ד  כי לימים עוד שבעה אנכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה  ה  ויעש נח ככל אשר צוהו יהוה  ו  ונח בן שש מאות שנה והמבול היה מים על הארץ  ז  ויבא נח ובניו ואשתו ונשי בניו אתו--אל התבה  מפני מי המבול  ח  מן הבהמה הטהורה ומן הבהמה אשר איננה טהרה ומן העוף--וכל אשר רמש על האדמה  ט  שנים שנים באו אל נח אל התבה--זכר ונקבה  כאשר צוה אלהים את נח  י  ויהי לשבעת הימים ומי המבול היו על הארץ  יא  בשנת שש מאות שנה לחיי נח בחדש השני בשבעה עשר יום לחדש--ביום הזה נבקעו כל מעינת תהום רבה וארבת השמים נפתחו  יב  ויהי הגשם על הארץ ארבעים יום וארבעים לילה  יג  בעצם היום הזה בא נח ושם וחם ויפת בני נח ואשת נח ושלשת נשי בניו אתם--אל התבה  יד  המה וכל החיה למינה וכל הבהמה למינה וכל הרמש הרמש על הארץ למינהו וכל העוף למינהו כל צפור כל כנף  טו  ויבאו אל נח אל התבה שנים שנים מכל הבשר אשר בו רוח חיים  טז  והבאים זכר ונקבה מכל בשר באו כאשר צוה אתו אלהים ויסגר יהוה בעדו  יז  ויהי המבול ארבעים יום על הארץ וירבו המים וישאו את התבה ותרם מעל הארץ  יח  ויגברו המים וירבו מאד על הארץ ותלך התבה על פני המים  יט  והמים גברו מאד מאד--על הארץ ויכסו כל ההרים הגבהים אשר תחת כל השמים  כ  חמש עשרה אמה מלמעלה גברו המים ויכסו ההרים  כא  ויגוע כל בשר הרמש על הארץ בעוף ובבהמה ובחיה ובכל השרץ השרץ על הארץ--וכל האדם  כב  כל אשר נשמת רוח חיים באפיו מכל אשר בחרבה--מתו  כג  וימח את כל היקום אשר על פני האדמה מאדם עד בהמה עד רמש ועד עוף השמים וימחו מן הארץ וישאר אך נח ואשר אתו בתבה  כד  ויגברו המים על הארץ חמשים ומאת יום  א  ויזכר אלהים את נח ואת כל החיה ואת כל הבהמה אשר אתו בתבה ויעבר אלהים רוח על הארץ וישכו המים  ב  ויסכרו מעינת תהום וארבת השמים ויכלא הגשם מן השמים  ג  וישבו המים מעל הארץ הלוך ושוב ויחסרו המים--מקצה חמשים ומאת יום  ד  ותנח התבה בחדש השביעי בשבעה עשר יום לחדש על הרי אררט  ה  והמים היו הלוך וחסור עד החדש העשירי בעשירי באחד לחדש נראו ראשי ההרים  ו  ויהי מקץ ארבעים יום ויפתח נח את חלון התבה אשר עשה  ז  וישלח את הערב ויצא יצוא ושוב עד יבשת המים מעל הארץ  ח  וישלח את היונה מאתו--לראות הקלו המים מעל פני האדמה  ט  ולא מצאה היונה מנוח לכף רגלה ותשב אליו אל התבה--כי מים על פני כל הארץ וישלח ידו ויקחה ויבא אתה אליו אל התבה  י  ויחל עוד שבעת ימים אחרים ויסף שלח את היונה מן התבה  יא  ותבא אליו היונה לעת ערב והנה עלה זית טרף בפיה וידע נח כי קלו המים מעל הארץ  יב  וייחל עוד שבעת ימים אחרים וישלח את היונה ולא יספה שוב אליו עוד  יג  ויהי באחת ושש מאות שנה בראשון באחד לחדש חרבו המים מעל הארץ ויסר נח את מכסה התבה וירא והנה חרבו פני האדמה  יד  ובחדש השני בשבעה ועשרים יום לחדש--יבשה הארץ  {ס}  טו  וידבר אלהים אל נח לאמר  טז  צא מן התבה--אתה ואשתך ובניך ונשי בניך אתך  יז  כל החיה אשר אתך מכל בשר בעוף ובבהמה ובכל הרמש הרמש על הארץ--הוצא (היצא) אתך ושרצו בארץ ופרו ורבו על הארץ  יח  ויצא נח ובניו ואשתו ונשי בניו אתו  יט  כל החיה כל הרמש וכל העוף כל רומש על הארץ--למשפחתיהם יצאו מן התבה  כ  ויבן נח מזבח ליהוה ויקח מכל הבהמה הטהרה ומכל העוף הטהור ויעל עלת במזבח  כא  וירח יהוה את ריח הניחח ויאמר יהוה אל לבו לא אסף לקלל עוד את האדמה בעבור האדם כי יצר לב האדם רע מנעריו ולא אסף עוד להכות את כל חי כאשר עשיתי  כב  עד כל ימי הארץ  זרע וקציר וקר וחם וקיץ וחרף ויום ולילה--לא ישבתו  א  ויברך אלהים את נח ואת בניו ויאמר להם פרו ורבו ומלאו את הארץ  ב  ומוראכם וחתכם יהיה על כל חית הארץ ועל כל עוף השמים בכל אשר תרמש האדמה ובכל דגי הים בידכם נתנו  ג  כל רמש אשר הוא חי לכם יהיה לאכלה  כירק עשב נתתי לכם את כל  ד  אך בשר בנפשו דמו לא תאכלו  ה  ואך את דמכם לנפשתיכם אדרש מיד כל חיה אדרשנו ומיד האדם מיד איש אחיו--אדרש את נפש האדם  ו  שפך דם האדם באדם דמו ישפך  כי בצלם אלהים עשה את האדם  ז  ואתם פרו ורבו שרצו בארץ ורבו בה  {ס}  ח  ויאמר אלהים אל נח ואל בניו אתו לאמר  ט  ואני הנני מקים את בריתי אתכם ואת זרעכם אחריכם  י  ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ  יא  והקמתי את בריתי אתכם ולא יכרת כל בשר עוד ממי המבול ולא יהיה עוד מבול לשחת הארץ  יב  ויאמר אלהים זאת אות הברית אשר אני נתן ביני וביניכם ובין כל נפש חיה אשר אתכם--לדרת עולם  יג  את קשתי נתתי בענן והיתה לאות ברית ביני ובין הארץ  יד  והיה בענני ענן על הארץ ונראתה הקשת בענן  טו  וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר  טז  והיתה הקשת בענן וראיתיה לזכר ברית עולם בין אלהים ובין כל נפש חיה בכל בשר אשר על הארץ  יז  ויאמר אלהים אל נח  זאת אות הברית אשר הקמתי ביני ובין כל בשר אשר על הארץ  {פ}  יח  ויהיו בני נח היצאים מן התבה--שם וחם ויפת וחם הוא אבי כנען  יט  שלשה אלה בני נח ומאלה נפצה כל הארץ  כ  ויחל נח איש האדמה ויטע כרם  כא  וישת מן היין וישכר ויתגל בתוך אהלה  כב  וירא חם אבי כנען את ערות אביו ויגד לשני אחיו בחוץ  כג  ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו  כד  וייקץ נח מיינו וידע את אשר עשה לו בנו הקטן  כה  ויאמר ארור כנען  עבד עבדים יהיה לאחיו  כו  ויאמר ברוך יהוה אלהי שם ויהי כנען עבד למו  כז  יפת אלהים ליפת וישכן באהלי שם ויהי כנען עבד למו  כח  ויחי נח אחר המבול שלש מאות שנה וחמשים שנה  כט  ויהיו כל ימי נח תשע מאות שנה וחמשים שנה וימת  {פ}  א  ואלה תולדת בני נח שם חם ויפת ויולדו להם בנים אחר המבול  ב  בני יפת--גמר ומגוג ומדי ויון ותבל ומשך ותירס  ג  ובני גמר--אשכנז וריפת ותגרמה  ד  ובני יון אלישה ותרשיש כתים ודדנים  ה  מאלה נפרדו איי הגוים בארצתם איש ללשנו--למשפחתם בגויהם  ו  ובני חם--כוש ומצרים ופוט וכנען  ז  ובני כוש--סבא וחוילה וסבתה ורעמה וסבתכא ובני רעמה שבא ודדן  ח  וכוש ילד את נמרד הוא החל להיות גבר בארץ  ט  הוא היה גבר ציד לפני יהוה על כן יאמר כנמרד גבור ציד לפני יהוה  י  ותהי ראשית ממלכתו בבל וארך ואכד וכלנה בארץ שנער  יא  מן הארץ ההוא יצא אשור ויבן את נינוה ואת רחבת עיר ואת כלח  יב  ואת רסן בין נינוה ובין כלח--הוא העיר הגדלה  יג  ומצרים ילד את לודים ואת ענמים ואת להבים--ואת נפתחים  יד  ואת פתרסים ואת כסלחים אשר יצאו משם פלשתים--ואת כפתרים  {ס}  טו  וכנען ילד את צידן בכרו--ואת חת  טז  ואת היבוסי ואת האמרי ואת הגרגשי  יז  ואת החוי ואת הערקי ואת הסיני  יח  ואת הארודי ואת הצמרי ואת החמתי ואחר נפצו משפחות הכנעני  יט  ויהי גבול הכנעני מצידן--באכה גררה עד עזה  באכה סדמה ועמרה ואדמה וצבים--עד לשע  כ  אלה בני חם למשפחתם ללשנתם בארצתם בגויהם  {ס}  כא  ולשם ילד גם הוא  אבי כל בני עבר--אחי יפת הגדול  כב  בני שם עילם ואשור וארפכשד ולוד וארם  כג  ובני ארם--עוץ וחול וגתר ומש  כד  וארפכשד ילד את שלח ושלח ילד את עבר  כה  ולעבר ילד שני בנים  שם האחד פלג כי בימיו נפלגה הארץ ושם אחיו יקטן  כו  ויקטן ילד את אלמודד ואת שלף ואת חצרמות ואת ירח  כז  ואת הדורם ואת אוזל ואת דקלה  כח  ואת עובל ואת אבימאל ואת שבא  כט  ואת אופר ואת חוילה ואת יובב כל אלה בני יקטן  ל  ויהי מושבם ממשא באכה ספרה הר הקדם  לא  אלה בני שם למשפחתם ללשנתם בארצתם לגויהם  לב  אלה משפחת בני נח לתולדתם בגויהם ומאלה נפרדו הגוים בארץ--אחר המבול  {פ}  א  ויהי כל הארץ שפה אחת ודברים אחדים  ב  ויהי בנסעם מקדם וימצאו בקעה בארץ שנער וישבו שם  ג  ויאמרו איש אל רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר  ד  ויאמרו הבה נבנה לנו עיר ומגדל וראשו בשמים ונעשה לנו שם  פן נפוץ על פני כל הארץ  ה  וירד יהוה לראת את העיר ואת המגדל אשר בנו בני האדם  ו  ויאמר יהוה הן עם אחד ושפה אחת לכלם וזה החלם לעשות ועתה לא יבצר מהם כל אשר יזמו לעשות  ז  הבה נרדה ונבלה שם שפתם--אשר לא ישמעו איש שפת רעהו  ח  ויפץ יהוה אתם משם על פני כל הארץ ויחדלו לבנת העיר  ט  על כן קרא שמה בבל כי שם בלל יהוה שפת כל הארץ ומשם הפיצם יהוה על פני כל הארץ  {פ}  י  אלה תולדת שם--שם בן מאת שנה ויולד את ארפכשד  שנתים אחר המבול  יא  ויחי שם אחרי הולידו את ארפכשד חמש מאות שנה ויולד בנים ובנות  {ס}  יב  וארפכשד חי חמש ושלשים שנה ויולד את שלח  יג  ויחי ארפכשד אחרי הולידו את שלח שלש שנים וארבע מאות שנה ויולד בנים ובנות  {ס}  יד  ושלח חי שלשים שנה ויולד את עבר  טו  ויחי שלח אחרי הולידו את עבר שלש שנים וארבע מאות שנה ויולד בנים ובנות  {ס}  טז  ויחי עבר ארבע ושלשים שנה ויולד את פלג  יז  ויחי עבר אחרי הולידו את פלג שלשים שנה וארבע מאות שנה ויולד בנים ובנות  {ס}  יח  ויחי פלג שלשים שנה ויולד את רעו  יט  ויחי פלג אחרי הולידו את רעו תשע שנים ומאתים שנה ויולד בנים ובנות  {ס}  כ  ויחי רעו שתים ושלשים שנה ויולד את שרוג  כא  ויחי רעו אחרי הולידו את שרוג שבע שנים ומאתים שנה ויולד בנים ובנות  {ס}  כב  ויחי שרוג שלשים שנה ויולד את נחור  כג  ויחי שרוג אחרי הולידו את נחור--מאתים שנה ויולד בנים ובנות  {ס}  כד  ויחי נחור תשע ועשרים שנה ויולד את תרח  כה  ויחי נחור אחרי הולידו את תרח תשע עשרה שנה ומאת שנה ויולד בנים ובנות  {ס}  כו  ויחי תרח שבעים שנה ויולד את אברם את נחור ואת הרן  כז  ואלה תולדת תרח--תרח הוליד את אברם את נחור ואת הרן והרן הוליד את לוט  כח  וימת הרן על פני תרח אביו בארץ מולדתו באור כשדים  כט  ויקח אברם ונחור להם נשים  שם אשת אברם שרי ושם אשת נחור מלכה בת הרן אבי מלכה ואבי יסכה  ל  ותהי שרי עקרה  אין לה ולד  לא  ויקח תרח את אברם בנו ואת לוט בן הרן בן בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד חרן וישבו שם  לב  ויהיו ימי תרח חמש שנים ומאתים שנה וימת תרח בחרן  {פ}  א  ויאמר יהוה אל אברם לך לך מארצך וממולדתך ומבית אביך אל הארץ אשר אראך  ב  ואעשך לגוי גדול ואברכך ואגדלה שמך והיה ברכה  ג  ואברכה מברכיך ומקללך אאר ונברכו בך כל משפחת האדמה  ד  וילך אברם כאשר דבר אליו יהוה וילך אתו לוט ואברם בן חמש שנים ושבעים שנה בצאתו מחרן  ה  ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן ויצאו ללכת ארצה כנען ויבאו ארצה כנען  ו  ויעבר אברם בארץ עד מקום שכם עד אלון מורה והכנעני אז בארץ  ז  וירא יהוה אל אברם ויאמר לזרעך אתן את הארץ הזאת ויבן שם מזבח ליהוה הנראה אליו  ח  ויעתק משם ההרה מקדם לבית אל--ויט אהלה בית אל מים והעי מקדם ויבן שם מזבח ליהוה ויקרא בשם יהוה  ט  ויסע אברם הלוך ונסוע הנגבה  {פ}  י  ויהי רעב בארץ וירד אברם מצרימה לגור שם כי כבד הרעב בארץ  יא  ויהי כאשר הקריב לבוא מצרימה ויאמר אל שרי אשתו הנה נא ידעתי כי אשה יפת מראה את  יב 
 והיה כי יראו אתך המצרים ואמרו אשתו זאת והרגו אתי ואתך יחיו  יג  אמרי נא אחתי את--למען ייטב לי בעבורך וחיתה נפשי בגללך  יד  ויהי כבוא אברם מצרימה ויראו המצרים את האשה כי יפה הוא מאד  טו  ויראו אתה שרי פרעה ויהללו אתה אל פרעה ותקח האשה בית פרעה  טז  ולאברם היטיב בעבורה ויהי לו צאן ובקר וחמרים ועבדים ושפחת ואתנת וגמלים  יז  וינגע יהוה את פרעה נגעים גדלים ואת ביתו על דבר שרי אשת אברם  יח  ויקרא פרעה לאברם ויאמר מה זאת עשית לי למה לא הגדת לי כי אשתך הוא  יט  למה אמרת אחתי הוא ואקח אתה לי לאשה ועתה הנה אשתך קח ולך  כ  ויצו עליו פרעה אנשים וישלחו אתו ואת אשתו ואת כל אשר לו  א  ויעל אברם ממצרים הוא ואשתו וכל אשר לו ולוט עמו--הנגבה  ב  ואברם כבד מאד במקנה בכסף ובזהב  ג  וילך למסעיו מנגב ועד בית אל--עד המקום אשר היה שם אהלה בתחלה בין בית אל ובין העי  ד  אל מקום המזבח אשר עשה שם בראשנה ויקרא שם אברם בשם יהוה  ה  וגם ללוט--ההלך את אברם  היה צאן ובקר ואהלים  ו  ולא נשא אתם הארץ לשבת יחדו  כי היה רכושם רב ולא יכלו לשבת יחדו  ז  ויהי ריב בין רעי מקנה אברם ובין רעי מקנה לוט והכנעני והפרזי אז ישב בארץ  ח  ויאמר אברם אל לוט אל נא תהי מריבה ביני ובינך ובין רעי ובין רעיך  כי אנשים אחים אנחנו  ט  הלא כל הארץ לפניך הפרד נא מעלי  אם השמאל ואימנה ואם הימין ואשמאילה  י  וישא לוט את עיניו וירא את כל ככר הירדן כי כלה משקה--לפני שחת יהוה את סדם ואת עמרה כגן יהוה כארץ מצרים באכה צער  יא  ויבחר לו לוט את כל ככר הירדן ויסע לוט מקדם ויפרדו איש מעל אחיו  יב  אברם ישב בארץ כנען ולוט ישב בערי הככר ויאהל עד סדם  יג  ואנשי סדם רעים וחטאים ליהוה מאד  יד  ויהוה אמר אל אברם אחרי הפרד לוט מעמו שא נא עיניך וראה מן המקום אשר אתה שם--צפנה ונגבה וקדמה וימה  טו  כי את כל הארץ אשר אתה ראה לך אתננה ולזרעך עד עולם  טז  ושמתי את זרעך כעפר הארץ  אשר אם יוכל איש למנות את עפר הארץ--גם זרעך ימנה  יז  קום התהלך בארץ לארכה ולרחבה  כי לך אתננה  יח  ויאהל אברם ויבא וישב באלני ממרא--אשר בחברון ויבן שם מזבח ליהוה  {פ}  א  ויהי בימי אמרפל מלך שנער אריוך מלך אלסר כדרלעמר מלך עילם ותדעל מלך גוים  ב  עשו מלחמה את ברע מלך סדם ואת ברשע מלך עמרה שנאב מלך אדמה ושמאבר מלך צביים ומלך בלע היא צער  ג  כל אלה חברו אל עמק השדים  הוא ים המלח  ד  שתים עשרה שנה עבדו את כדרלעמר ושלש עשרה שנה מרדו  ה  ובארבע עשרה שנה בא כדרלעמר והמלכים אשר אתו ויכו את רפאים בעשתרת קרנים ואת הזוזים בהם ואת האימים בשוה קריתים  ו  ואת החרי בהררם שעיר עד איל פארן אשר על המדבר  ז  וישבו ויבאו אל עין משפט הוא קדש ויכו את כל שדה העמלקי--וגם את האמרי הישב בחצצן תמר  ח  ויצא מלך סדם ומלך עמרה ומלך אדמה ומלך צביים ומלך בלע הוא צער ויערכו אתם מלחמה בעמק השדים  ט  את כדרלעמר מלך עילם ותדעל מלך גוים ואמרפל מלך שנער ואריוך מלך אלסר--ארבעה מלכים את החמשה  י  ועמק השדים בארת בארת חמר וינסו מלך סדם ועמרה ויפלו שמה והנשארים הרה נסו  יא  ויקחו את כל רכש סדם ועמרה ואת כל אכלם--וילכו  יב  ויקחו את לוט ואת רכשו בן אחי אברם וילכו והוא ישב בסדם  יג  ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית אברם  יד  וישמע אברם כי נשבה אחיו וירק את חניכיו ילידי ביתו שמנה עשר ושלש מאות וירדף עד דן  טו  ויחלק עליהם לילה הוא ועבדיו ויכם וירדפם עד חובה אשר משמאל לדמשק  טז  וישב את כל הרכש וגם את לוט אחיו ורכשו השיב וגם את הנשים ואת העם  יז  ויצא מלך סדם לקראתו אחרי שובו מהכות את כדרלעמר ואת המלכים אשר אתו--אל עמק שוה הוא עמק המלך  יח  ומלכי צדק מלך שלם הוציא לחם ויין והוא כהן לאל עליון  יט  ויברכהו ויאמר  ברוך אברם לאל עליון קנה שמים וארץ  כ  וברוך אל עליון אשר מגן צריך בידך ויתן לו מעשר מכל  כא  ויאמר מלך סדם אל אברם  תן לי הנפש והרכש קח לך  כב  ויאמר אברם אל מלך סדם  הרמתי ידי אל יהוה אל עליון קנה שמים וארץ  כג  אם מחוט ועד שרוך נעל ואם אקח מכל אשר לך ולא תאמר אני העשרתי את אברם  כד  בלעדי רק אשר אכלו הנערים וחלק האנשים אשר הלכו אתי  ענר אשכל וממרא הם יקחו חלקם  {ס}  א  אחר הדברים האלה היה דבר יהוה אל אברם במחזה לאמר  אל תירא אברם אנכי מגן לך--שכרך הרבה מאד  ב  ויאמר אברם אדני יהוה מה תתן לי ואנכי הולך ערירי ובן משק ביתי הוא דמשק אליעזר  ג  ויאמר אברם--הן לי לא נתתה זרע והנה בן ביתי יורש אתי  ד  והנה דבר יהוה אליו לאמר לא יירשך זה  כי אם אשר יצא ממעיך הוא יירשך  ה  ויוצא אתו החוצה ויאמר הבט נא השמימה וספר הכוכבים--אם תוכל לספר אתם ויאמר לו כה יהיה זרעך  ו  והאמן ביהוה ויחשבה לו צדקה  ז  ויאמר אליו  אני יהוה אשר הוצאתיך מאור כשדים--לתת לך את הארץ הזאת לרשתה  ח  ויאמר  אדני יהוה במה אדע כי אירשנה  ט  ויאמר אליו קחה לי עגלה משלשת ועז משלשת ואיל משלש ותר וגוזל  י  ויקח לו את כל אלה ויבתר אתם בתוך ויתן איש בתרו לקראת רעהו ואת הצפר לא בתר  יא  וירד העיט על הפגרים וישב אתם אברם  יב  ויהי השמש לבוא ותרדמה נפלה על אברם והנה אימה חשכה גדלה נפלת עליו  יג  ויאמר לאברם ידע תדע כי גר יהיה זרעך בארץ לא להם ועבדום וענו אתם--ארבע מאות שנה  יד  וגם את הגוי אשר יעבדו דן אנכי ואחרי כן יצאו ברכש גדול  טו  ואתה תבוא אל אבתיך בשלום  תקבר בשיבה טובה  טז  ודור רביעי ישובו הנה  כי לא שלם עון האמרי עד הנה  יז  ויהי השמש באה ועלטה היה והנה תנור עשן ולפיד אש אשר עבר בין הגזרים האלה  יח  ביום ההוא כרת יהוה את אברם--ברית לאמר  לזרעך נתתי את הארץ הזאת מנהר מצרים עד הנהר הגדל נהר פרת  יט  את הקיני ואת הקנזי ואת הקדמני  כ  ואת החתי ואת הפרזי ואת הרפאים  כא  ואת האמרי ואת הכנעני ואת הגרגשי ואת היבוסי  {ס}  א  ושרי אשת אברם לא ילדה לו ולה שפחה מצרית ושמה הגר  ב  ותאמר שרי אל אברם הנה נא עצרני יהוה מלדת--בא נא אל שפחתי אולי אבנה ממנה וישמע אברם לקול שרי  ג  ותקח שרי אשת אברם את הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה  ד  ויבא אל הגר ותהר ותרא כי הרתה ותקל גברתה בעיניה  ה  ותאמר שרי אל אברם חמסי עליך--אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך  ו  ויאמר אברם אל שרי הנה שפחתך בידך--עשי לה הטוב בעיניך ותענה שרי ותברח מפניה  ז  וימצאה מלאך יהוה על עין המים--במדבר  על העין בדרך שור  ח  ויאמר הגר שפחת שרי אי מזה באת--ואנה תלכי ותאמר--מפני שרי גברתי אנכי ברחת  ט  ויאמר לה מלאך יהוה שובי אל גברתך והתעני תחת ידיה  י  ויאמר לה מלאך יהוה הרבה ארבה את זרעך ולא יספר מרב  יא  ויאמר לה מלאך יהוה הנך הרה וילדת בן וקראת שמו ישמעאל כי שמע יהוה אל עניך  יב  והוא יהיה פרא אדם--ידו בכל ויד כל בו ועל פני כל אחיו ישכן  יג  ותקרא שם יהוה הדבר אליה אתה אל ראי  כי אמרה הגם הלם ראיתי--אחרי ראי  יד  על כן קרא לבאר באר לחי ראי--הנה בין קדש ובין ברד  טו  ותלד הגר לאברם בן ויקרא אברם שם בנו אשר ילדה הגר ישמעאל  טז  ואברם בן שמנים שנה ושש שנים בלדת הגר את ישמעאל לאברם  {ס}  א  ויהי אברם בן תשעים שנה ותשע שנים וירא יהוה אל אברם ויאמר אליו אני אל שדי--התהלך לפני והיה תמים  ב  ואתנה בריתי ביני ובינך וארבה אותך במאד מאד  ג  ויפל אברם על פניו וידבר אתו אלהים לאמר  ד  אני הנה בריתי אתך והיית לאב המון גוים  ה  ולא יקרא עוד את שמך אברם והיה שמך אברהם כי אב המון גוים נתתיך  ו  והפרתי אתך במאד מאד ונתתיך לגוים ומלכים ממך יצאו  ז  והקמתי את בריתי ביני ובינך ובין זרעך אחריך לדרתם--לברית עולם  להיות לך לאלהים ולזרעך אחריך  ח  ונתתי לך ולזרעך אחריך את ארץ מגריך את כל ארץ כנען לאחזת עולם והייתי להם לאלהים  ט  ויאמר אלהים אל אברהם ואתה את בריתי תשמר--אתה וזרעך אחריך לדרתם  י  זאת בריתי אשר תשמרו ביני וביניכם ובין זרעך אחריך  המול לכם כל זכר  יא  ונמלתם את בשר ערלתכם והיה לאות ברית ביני וביניכם  יב  ובן שמנת ימים ימול לכם כל זכר--לדרתיכם  יליד בית--ומקנת כסף מכל בן נכר אשר לא מזרעך הוא  יג  המול ימול יליד ביתך ומקנת כספך והיתה בריתי בבשרכם לברית עולם  יד  וערל זכר אשר לא ימול את בשר ערלתו--ונכרתה הנפש ההוא מעמיה  את בריתי הפר  {ס}  טו  ויאמר אלהים אל אברהם שרי אשתך לא תקרא את שמה שרי  כי שרה שמה  טז  וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו  יז  ויפל אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד  יח  ויאמר אברהם אל האלהים  לו ישמעאל יחיה לפניך  יט  ויאמר אלהים אבל שרה אשתך ילדת לך בן וקראת את שמו יצחק והקמתי את בריתי אתו לברית עולם לזרעו אחריו  כ  ולישמעאל שמעתיך--הנה ברכתי אתו והפריתי אתו והרביתי אתו במאד מאד  שנים עשר נשיאם יוליד ונתתיו לגוי גדול  כא  ואת בריתי אקים את יצחק אשר תלד לך שרה למועד הזה בשנה האחרת  כב  ויכל לדבר אתו ויעל אלהים מעל אברהם  כג  ויקח אברהם את ישמעאל בנו ואת כל ילידי ביתו ואת כל מקנת כספו--כל זכר באנשי בית אברהם וימל את בשר ערלתם בעצם היום הזה כאשר דבר אתו אלהים  כד  ואברהם--בן תשעים ותשע שנה  בהמלו בשר ערלתו  כה  וישמעאל בנו בן שלש עשרה שנה  בהמלו--את בשר ערלתו  כו  בעצם היום הזה נמול אברהם וישמעאל בנו  כז  וכל אנשי ביתו יליד בית ומקנת כסף מאת בן נכר--נמלו אתו  {פ}  א  וירא אליו יהוה באלני ממרא והוא ישב פתח האהל כחם היום  ב  וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה  ג  ויאמר  אדני אם נא מצאתי חן בעיניך--אל נא תעבר מעל עבדך  ד  יקח נא מעט מים ורחצו רגליכם והשענו תחת העץ  ה  ואקחה פת לחם וסעדו לבכם אחר תעברו--כי על כן עברתם על עבדכם ויאמרו כן תעשה כאשר דברת  ו  וימהר אברהם האהלה אל שרה ויאמר מהרי שלש סאים קמח סלת--לושי ועשי עגות  ז  ואל הבקר רץ אברהם ויקח בן בקר רך וטוב ויתן אל הנער וימהר לעשות אתו  ח  ויקח חמאה וחלב ובן הבקר אשר עשה ויתן לפניהם והוא עמד עליהם תחת העץ ויאכלו  ט  ויאמרו אליו איה שרה אשתך ויאמר הנה באהל  י  ויאמר שוב אשוב אליך כעת חיה והנה בן לשרה אשתך ושרה שמעת פתח האהל והוא אחריו  יא  ואברהם ושרה זקנים באים בימים חדל להיות לשרה ארח כנשים  יב  ותצחק שרה בקרבה לאמר  אחרי בלתי היתה לי עדנה ואדני זקן  יג  ויאמר יהוה אל אברהם  למה זה צחקה שרה לאמר האף אמנם אלד--ואני זקנתי  יד  היפלא מיהוה דבר למועד אשוב אליך כעת חיה--ולשרה בן  טו  ותכחש שרה לאמר לא צחקתי כי יראה ויאמר לא כי צחקת  טז  ויקמו משם האנשים וישקפו על פני סדם ואברהם--הלך עמם לשלחם  יז  ויהוה אמר  המכסה אני מאברהם אשר אני עשה  יח  ואברהם--היו יהיה לגוי גדול ועצום ונברכו בו--כל גויי הארץ  יט  כי ידעתיו למען אשר יצוה את בניו ואת ביתו אחריו ושמרו דרך יהוה לעשות צדקה ומשפט--למען הביא יהוה על אברהם את אשר דבר עליו  כ  ויאמר יהוה זעקת סדם ועמרה כי רבה וחטאתם--כי כבדה מאד  כא  ארדה נא ואראה הכצעקתה הבאה אלי עשו כלה ואם לא אדעה  כב  ויפנו משם האנשים וילכו סדמה ואברהם--עודנו עמד לפני יהוה  כג  ויגש אברהם ויאמר  האף תספה צדיק עם רשע  כד  אולי יש חמשים צדיקם בתוך העיר האף תספה ולא תשא למקום למען חמשים הצדיקם אשר בקרבה  כה  חללה לך מעשת כדבר הזה להמית צדיק עם רשע והיה כצדיק כרשע חללה לך--השפט כל הארץ לא יעשה משפט  כו  ויאמר יהוה אם אמצא בסדם חמשים צדיקם בתוך העיר--ונשאתי לכל המקום בעבורם  כז  ויען אברהם ויאמר  הנה נא הואלתי לדבר אל אדני ואנכי עפר ואפר  כח  אולי יחסרון חמשים הצדיקם חמשה--התשחית בחמשה את כל העיר ויאמר לא אשחית אם אמצא שם ארבעים וחמשה  כט  ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים  ל  ויאמר אל נא יחר לאדני ואדברה--אולי ימצאון שם שלשים ויאמר לא אעשה אם אמצא שם שלשים  לא  ויאמר הנה נא הואלתי לדבר אל אדני--אולי ימצאון שם עשרים ויאמר לא אשחית בעבור העשרים  לב  ויאמר אל נא יחר לאדני ואדברה אך הפעם--אולי ימצאון שם עשרה ויאמר לא אשחית בעבור העשרה  לג  וילך יהוה--כאשר כלה לדבר אל אברהם ואברהם שב למקמו  א  ויבאו שני המלאכים סדמה בערב ולוט ישב בשער סדם וירא לוט ויקם לקראתם וישתחו אפים ארצה  ב  ויאמר הנה נא אדני סורו נא אל בית עבדכם ולינו ורחצו רגליכם והשכמתם והלכתם לדרככם וי </verse>
      </chapter>
    </div>
  </osisText>
</osis>