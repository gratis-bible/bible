<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='italian1' xml:lang='it'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='italian1'>
        <title>Italian Version</title>
        <contributor>
		 The Unbound Bible
		 Biola University: Administrative Computing
		 13800 Biola Ave.
		 La Mirada, CA 90639
		 United States of America
		 562-903-4722 
	       </contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>your entry goes here</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>italian1</identifier>
        <source>ftp://unboundftp.biola.edu/pub/italian_utf8.zip</source>
        <language type='IETF'>it</language>
        <relation/>
        <coverage>provide the bible to the world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='AddDan'>
      <chapter osisID='AddDan.1'>
        <verse osisID='AddDan.1.1'>Ai fratelli giudei sparsi nell'Egitto salute. I fratelli giudei che sono in Gerusalemme e nella regione della Giudea augurano buona pace.</verse>
        <verse osisID='AddDan.1.2'>Dio voglia concedervi i suoi benefici e ricordarsi della sua alleanza con Abramo, Isacco e Giacobbe suoi servi fedeli;</verse>
        <verse osisID='AddDan.1.3'>conceda a tutti voi volontà di adorarlo e di compiere i suoi desideri con cuore generoso e animo pronto;</verse>
        <verse osisID='AddDan.1.4'>vi dia una mente aperta ad intender la sua legge e i suoi comandi, e volontà di pace.</verse>
        <verse osisID='AddDan.1.5'>Esaudisca le vostre preghiere e vi sia propizio e non vi abbandoni nell'ora dell'avversità.</verse>
        <verse osisID='AddDan.1.6'>Noi qui appunto preghiamo per voi.</verse>
        <verse osisID='AddDan.1.7'>Quando regnava Demetrio nell'anno centosessantanove, noi Giudei vi abbiamo scritto: "Nelle calamità e angosce che ci hanno colpiti in questi anni da quando Giasone e i suoi partigiani hanno apostatato dalla città santa e dal regno,</verse>
        <verse osisID='AddDan.1.8'>incendiando il portone e versando sangue innocente, noi abbiamo pregato il Signore e siamo stati esauditi. Quindi abbiamo preso l'offerta delle vittime e del fior di farina, abbiamo acceso le lampade e presentato i pani".</verse>
        <verse osisID='AddDan.1.9'>Vi scriviamo la presente per esortarvi a celebrare i giorni delle Capanne nel mese di Casleu. L'anno centottantotto.</verse>
        <verse osisID='AddDan.1.10'>I Giudei residenti in Gerusalemme e nella Giudea, il consiglio degli anziani e Giuda, ad Aristòbulo, maestro del re Tolomeo, appartenente alla stirpe dei sacerdoti consacrati con l'unzione, e ai Giudei dimoranti in Egitto, salute e prosperità.</verse>
        <verse osisID='AddDan.1.11'>Salvati da grandi pericoli per l'intervento di Dio, lo ringraziamo molto per esserci potuti schierare contro il re.</verse>
        <verse osisID='AddDan.1.12'>Perché egli stesso ha respinto le forze schierate contro la santa città.</verse>
        <verse osisID='AddDan.1.13'>Recatosi in Persia, il loro capo e con lui l'esercito creduto invincibile, fu ucciso nel tempio della dea Nanea, per gli inganni orditi dai sacerdoti di Nanea.</verse>
        <verse osisID='AddDan.1.14'>Con il pretesto di celebrare le nozze con lei, Antioco con i suoi amici si era recato sul posto per prelevarne le immense ricchezze a titolo di dote.</verse>
        <verse osisID='AddDan.1.15'>Dopo che i sacerdoti del tempio di Nanea gliele ebbero mostrate, egli entrò con pochi nel recinto sacro e quelli, chiuso il tempio alle spalle di Antioco</verse>
        <verse osisID='AddDan.1.16'>e aperta una porta segreta nel soffitto, scagliarono pietre e fulminarono il condottiero e i suoi. Poi fattili a pezzi e tagliate le loro teste, le gettarono a quelli di fuori.</verse>
        <verse osisID='AddDan.1.17'>In tutto sia benedetto il nostro Dio, che ha consegnato alla morte gli empi.</verse>
        <verse osisID='AddDan.1.18'>Stando noi per celebrare la purificazione del tempio il venticinque di Casleu, abbiamo creduto necessario darvi qualche spiegazione, perché anche voi celebriate la festa delle Capanne e del fuoco, apparso quando Neemia offrì i sacrifici dopo la ricostruzione del tempio e dell'altare.</verse>
        <verse osisID='AddDan.1.19'>Infatti quando i nostri padri furono deportati in Persia, i sacerdoti fedeli di allora, preso il fuoco dall'altare, lo nascosero con cautela nella cavità di un pozzo che aveva il fondo asciutto e là lo misero al sicuro, in modo che il luogo rimanesse ignoto a tutti.</verse>
        <verse osisID='AddDan.1.20'>Dopo un buon numero di anni, quando piacque a Dio, Neemia, rimandato dal re di Persia, inviò i discendenti di quei sacerdoti che avevano nascosto il fuoco, a farne ricerca; quando essi ci riferirono che non avevano trovato il fuoco ma acqua grassa, comandò loro di attingerne e portarne.</verse>
        <verse osisID='AddDan.1.21'>Poi furono portate le offerte per i sacrifici e Neemia comandò che venisse aspersa con quell'acqua la legna e quanto vi era sopra.</verse>
        <verse osisID='AddDan.1.22'>Così fu fatto e dopo un po' di tempo il sole, che prima era coperto di nubi, cominciò a risplendere e si accese un gran rogo, con grande meraviglia di tutti.</verse>
        <verse osisID='AddDan.1.23'>I sacerdoti si posero allora in preghiera, mentre il sacrificio veniva consumato, e con i sacerdoti tutti gli altri: Giònata intonava, gli altri continuavano in coro insieme a Neemia.</verse>
        <verse osisID='AddDan.1.24'>La preghiera era formulata in questo modo: Signore, Signore Dio, creatore di tutto, tremendo e potente, giusto e misericordioso, tu solo re e buono,</verse>
        <verse osisID='AddDan.1.25'>tu solo generoso, tu solo giusto e onnipotente ed eterno, che salvi Israele da ogni male, che hai fatto i nostri padri oggetto di elezione e santificazione,</verse>
        <verse osisID='AddDan.1.26'>accetta il sacrificio offerto per Israele tuo popolo, custodisci la tua porzione e santificala.</verse>
        <verse osisID='AddDan.1.27'>Raccogli i nostri dispersi, libera quelli che sono schiavi in mano ai pagani, guarda benigno i disprezzati e gli oltraggiati; sappiano i pagani che tu sei il nostro Dio.</verse>
        <verse osisID='AddDan.1.28'>Punisci quelli che ci opprimono e ci ingiuriano con superbia.</verse>
        <verse osisID='AddDan.1.29'>Concedi al tuo popolo di radicarsi nel tuo luogo santo, come ha detto Mosè.</verse>
        <verse osisID='AddDan.1.30'>I sacerdoti a loro volta cantavano inni.</verse>
        <verse osisID='AddDan.1.31'>Poi vennero consumate le vittime del sacrificio e Neemia ordinò che il resto dell'acqua venisse versata sulle pietre più grosse.</verse>
        <verse osisID='AddDan.1.32'>Fatto questo, si accese una fiamma, la quale tuttavia fu assorbita dal bagliore del fuoco acceso sull'altare.</verse>
        <verse osisID='AddDan.1.33'>Quando fu divulgato il fatto e fu annunciato al re dei Persiani che nel luogo dove i sacerdoti deportati avevano nascosto il fuoco era comparsa acqua e che i sacerdoti al seguito di Neemia avevano con quella purificato le cose necessarie al sacrificio,</verse>
        <verse osisID='AddDan.1.34'>il re fece cingere il luogo e lo dichiarò sacro, dopo aver accertato il fatto.</verse>
        <verse osisID='AddDan.1.35'>Il re ricevette anche molti doni da quelli che aveva favoriti e ne diede a sua volta.</verse>
        <verse osisID='AddDan.1.36'>I compagni di Neemia chiamarono questo luogo Neftar che significa purificazione; ma i più lo chiamano Neftai.</verse>
      </chapter>
      <chapter osisID='AddDan.2'>
        <verse osisID='AddDan.2.1'>Si trova scritto nei documenti che Geremia profeta ordinò ai deportati di prendere del fuoco, come è stato significato,</verse>
        <verse osisID='AddDan.2.2'>e che il medesimo profeta ai deportati consegnò la legge raccomandando loro di non dimenticarsi dei comandi del Signore e di non lasciarsi traviare nelle idee, vedendo i simulacri d'oro e d'argento e il fasto di cui erano circondati,</verse>
        <verse osisID='AddDan.2.3'>e che con altre simili espressioni li esortava a non ripudiare la legge nel loro cuore.</verse>
        <verse osisID='AddDan.2.4'>Si diceva anche nello scritto che il profeta, ottenuto un responso, ordinò che lo seguissero con la tenda e l'arca. Quando giunse presso il monte dove Mosè era salito e aveva contemplato l'eredità di Dio,</verse>
        <verse osisID='AddDan.2.5'>Geremia salì e trovò un vano a forma di caverna e là introdusse la tenda, l'arca e l'altare degli incensi e sbarrò l'ingresso.</verse>
        <verse osisID='AddDan.2.6'>Alcuni del suo seguito tornarono poi per segnare la strada, ma non trovarono più il luogo.</verse>
        <verse osisID='AddDan.2.7'>Geremia, saputolo, li rimproverò dicendo: Il luogo deve restare ignoto, finché Dio non avrà riunito la totalità del suo popolo e si sarà mostrato propizio.</verse>
        <verse osisID='AddDan.2.8'>Allora il Signore mostrerà queste cose e si rivelerà la gloria del Signore e la nube, come appariva sopra Mosè, e come avvenne quando Salomone chiese che il luogo fosse solennemente santificato.</verse>
        <verse osisID='AddDan.2.9'>Si narrava anche che questi, dotato di sapienza, offrì il sacrificio per la dedicazione e il compimento del tempio.</verse>
        <verse osisID='AddDan.2.10'>E allo stesso modo che Mosè aveva pregato il Signore ed era sceso il fuoco dal cielo a consumare le vittime immolate, così pregò anche Salomone e il fuoco sceso dal cielo consumò gli olocausti.</verse>
        <verse osisID='AddDan.2.11'>Mosè aveva detto: Poiché non è stata mangiata la vittima offerta per il peccato, essa è stata consumata.</verse>
        <verse osisID='AddDan.2.12'>Allo stesso modo anche Salomone celebrò gli otto giorni.</verse>
        <verse osisID='AddDan.2.13'>Si descrivevano le stesse cose nei documenti e nelle memorie di Neemia e come egli, fondata una biblioteca, curò la raccolta dei libri dei re, dei profeti e di Davide e le lettere dei re intorno ai doni.</verse>
        <verse osisID='AddDan.2.14'>Anche Giuda ha raccolto tutti i libri andati dispersi per la guerra che abbiamo avuto, e ora si trovano presso di noi.</verse>
        <verse osisID='AddDan.2.15'>Se mai ne avete bisogno, mandate persone con l'incarico di portarveli.</verse>
        <verse osisID='AddDan.2.16'>Vi abbiamo scritto mentre stiamo per celebrare la purificazione; farete ottima cosa se celebrerete anche voi questi giorni.</verse>
        <verse osisID='AddDan.2.17'>Poiché Dio ha salvato tutto il suo popolo e ha concesso a tutti l'eredità, nonché il regno, il sacerdozio e la santificazione</verse>
        <verse osisID='AddDan.2.18'>come ha promesso mediante la legge, noi poniamo in Dio speranza che egli ci usi presto misericordia e voglia presto radunarci, da ogni regione posta sotto il cielo, nel luogo santo; egli infatti ci ha liberati da grandi mali e ha purificato il luogo santo.</verse>
        <verse osisID='AddDan.2.19'>I fatti riguardanti Giuda Maccabeo e i suoi fratelli, la purificazione del grande tempio e la dedicazione dell'altare,</verse>
        <verse osisID='AddDan.2.20'>come anche le guerre contro Antioco Epìfane e il figlio di lui Eupàtore,</verse>
        <verse osisID='AddDan.2.21'>nonché le manifestazioni venute dal cielo sopra coloro che si erano battuti con valore per il giudaismo, riuscendo in pochi a impadronirsi di tutta la regione e a scacciare una moltitudine di barbari,</verse>
        <verse osisID='AddDan.2.22'>a riconquistare il tempio famoso in tutto il mondo, a liberare la città e a ristabilire le leggi che stavano per essere soppresse, quando il Signore si rese loro propizio con ogni benevolenza:</verse>
        <verse osisID='AddDan.2.23'>questi fatti narrati da Giasone di Cirene nel corso di cinque libri, ci studieremo di riassumerli in una sola composizione.</verse>
        <verse osisID='AddDan.2.24'>Vedendo infatti la massa di numeri e l'effettiva difficoltà per chi desidera di inoltrarsi nelle narrazioni storiche, a causa della vastità della materia,</verse>
        <verse osisID='AddDan.2.25'>ci siamo preoccupati di offrire diletto a coloro che amano leggere, facilità a quanti intendono ritenere nella memoria, utilità a tutti gli eventuali lettori.</verse>
        <verse osisID='AddDan.2.26'>Per noi certo, che ci siamo sobbarcati la fatica del sunteggiare, l'impresa non si presenta facile: ci vorranno sudori e veglie,</verse>
        <verse osisID='AddDan.2.27'>così come non è facile preparare un banchetto e accontentare le esigenze altrui; tuttavia per far cosa gradita a molti ci sarà dolce sopportare la fatica,</verse>
        <verse osisID='AddDan.2.28'>lasciando all'autore la completa esposizione dei particolari, curandoci invece di procedere secondo gli schemi di un riassunto.</verse>
        <verse osisID='AddDan.2.29'>Come infatti in una casa nuova all'architetto tocca pensare a tutta la costruzione, mentre chi è incaricato di dipingere a fuoco e a fresco deve badare solo alla decorazione, così, penso, è per noi.</verse>
        <verse osisID='AddDan.2.30'>L'entrare in argomento e il passare in rassegna i fatti e l'insinuarsi nei particolari, spetta all'ideatore dell'opera storica;</verse>
        <verse osisID='AddDan.2.31'>curare il sunto della esposizione e tralasciare i complementi della narrazione storica, è riservato a chi fa opera di compendio.</verse>
        <verse osisID='AddDan.2.32'>Di qui dunque cominceremo la narrazione, senza nulla aggiungere a ciò che abbiamo detto nella prefazione: sarebbe certo ingenuo abbondare nei preamboli e abbreviare poi la narrazione storica.</verse>
      </chapter>
      <chapter osisID='AddDan.3'>
        <verse osisID='AddDan.3.1'>Nel periodo in cui la città santa godeva completa pace e le leggi erano osservate perfettamente per la pietà del sommo sacerdote Onia e la sua avversione al male,</verse>
        <verse osisID='AddDan.3.2'>gli stessi re avevano preso ad onorare il luogo santo e a glorificare il tempio con doni insigni,</verse>
        <verse osisID='AddDan.3.3'>al punto che Selèuco, re dell'Asia, provvedeva con le proprie entrate a tutte le spese riguardanti il servizio dei sacrifici.</verse>
        <verse osisID='AddDan.3.4'>Ma un certo Simone della tribù di Bilga, nominato sovrintendente del tempio, venne a trovarsi in contrasto con il sommo sacerdote intorno all'amministrazione della città.</verse>
        <verse osisID='AddDan.3.5'>Non potendo aver ragione con Onia, si recò da Apollonio di Tarso, che in quel periodo era stratega della Celesiria e della Fenicia,</verse>
        <verse osisID='AddDan.3.6'>e gli riferì che il tesoro di Gerusalemme era colmo di ricchezze immense tanto che l'ammontare del capitale era incalcolabile e non serviva per le spese dei sacrifici; era quindi ben possibile ridurre tutto in potere del re.</verse>
        <verse osisID='AddDan.3.7'>Apollonio si incontrò con il re e gli riferì intorno alle ricchezze a lui denunciate; quegli designò l'incaricato degli affari Eliodòro e lo inviò con l'ordine di effettuare il prelevamento delle suddette ricchezze.</verse>
        <verse osisID='AddDan.3.8'>Eliodòro si mise subito in viaggio, in apparenza per visitare le città della Celesiria e della Fenicia, in realtà per compiere l'incarico del re.</verse>
        <verse osisID='AddDan.3.9'>Giunto a Gerusalemme e accolto con deferenza dal sommo sacerdote della città, espose le segnalazioni ricevute e disse chiaro il motivo per cui era venuto; domandava poi se le cose stavano realmente così.</verse>
        <verse osisID='AddDan.3.10'>Il sommo sacerdote gli spiegò che quelli erano i depositi delle vedove e degli orfani;</verse>
        <verse osisID='AddDan.3.11'>che una parte era anche di Ircano, figlio di Tobia, persona di condizione assai elevata; che l'empio Simone andava denunciando la cosa a suo modo, ma complessivamente si trattava di quattrocento talenti d'argento e duecento d'oro;</verse>
        <verse osisID='AddDan.3.12'>che era assolutamente impossibile permettere che fossero ingannati coloro che si erano fidati della santità del luogo e del carattere sacro e inviolabile di un tempio venerato in tutto il mondo.</verse>
        <verse osisID='AddDan.3.13'>Ma Eliodòro, a causa degli ordini ricevuti dal re, rispose recisamente che quelle ricchezze dovevano essere trasferite nell'erario del re.</verse>
        <verse osisID='AddDan.3.14'>Venne in un giorno da lui stabilito per ordinare l'inventario delle medesime, mentre tutta la città era in grande agitazione.</verse>
        <verse osisID='AddDan.3.15'>I sacerdoti, rivestiti degli abiti sacerdotali, si erano prostrati davanti all'altare ed elevavano suppliche al Cielo che aveva sancito la legge dei depositi, perché fossero conservati integri a coloro che li avevano consegnati.</verse>
        <verse osisID='AddDan.3.16'>Chi guardava l'aspetto del sommo sacerdote riportava uno strazio al cuore, poiché il volto e il cambiamento di colore ne mostravano l'intimo tormento.</verse>
        <verse osisID='AddDan.3.17'>Tutta la sua persona era immersa in un timore e in un tremito del corpo da cui appariva manifesta, a chi osservava, l'angoscia che aveva in cuore.</verse>
        <verse osisID='AddDan.3.18'>Anche dalle case uscivano per accorrere in folla a una pubblica supplica, perché il luogo santo stava per essere violato.</verse>
        <verse osisID='AddDan.3.19'>Le donne, cingendo sotto il petto il cilicio, riempivano le strade; anche le fanciulle, di solito ritirate, in parte accorrevano alle porte, in parte sulle mura, altre si sporgevano dalle finestre;</verse>
        <verse osisID='AddDan.3.20'>tutte, con le mani protese verso il Cielo, moltiplicavano le suppliche.</verse>
        <verse osisID='AddDan.3.21'>Muoveva a compassione il pianto confuso della moltitudine e l'ansia tormentosa del sommo sacerdote.</verse>
        <verse osisID='AddDan.3.22'>Essi supplicavano l'onnipotente Signore che volesse conservare intatti in piena sicurezza i depositi per coloro che li avevano consegnati.</verse>
        <verse osisID='AddDan.3.23'>Eliodòro metteva ugualmente in esecuzione il suo programma.</verse>
        <verse osisID='AddDan.3.24'>Ma appena fu arrivato sul posto con gli armati, presso il tesoro, il Signore degli spiriti e di ogni potere compì un'apparizione straordinaria, così che tutti i temerari che avevano osato entrare, colpiti dalla potenza di Dio, si trovarono fiaccati e atterriti.</verse>
        <verse osisID='AddDan.3.25'>Infatti apparve loro un cavallo, montato da un cavaliere terribile e rivestito di splendida bardatura, il quale si spinse con impeto contro Eliodòro e lo percosse con gli zoccoli anteriori, mentre il cavaliere appariva rivestito di armatura d'oro.</verse>
        <verse osisID='AddDan.3.26'>A lui apparvero inoltre altri due giovani dotati di gran forza, splendidi di bellezza e con vesti meravigliose, i quali, postisi ai due lati, lo flagellavano senza posa, infliggendogli numerose percosse.</verse>
        <verse osisID='AddDan.3.27'>In un attimo fu atterrato e si trovò immerso in una fitta oscurità. Allora i suoi lo afferrarono e lo misero in una barella.</verse>
        <verse osisID='AddDan.3.28'>Egli che era entrato poco prima nella suddetta camera del tesoro con numeroso seguito e con tutta la guardia, fu portato via impotente ad aiutarsi. Dopo aver sperimentato nel modo più evidente la potenza di Dio.</verse>
        <verse osisID='AddDan.3.29'>Così, mentre egli, prostrato dalla forza divina, era là senza voce e privo d'ogni speranza di salvezza,</verse>
        <verse osisID='AddDan.3.30'>gli altri benedicevano il Signore che aveva glorificato il suo luogo santo; il tempio, che poco prima era pieno di trepidazione e confusione, dopo che il Signore onnipotente aveva manifestato il suo intervento, si riempì di gioia e letizia.</verse>
        <verse osisID='AddDan.3.31'>Subito alcuni compagni di Eliodòro pregarono Onia che supplicasse l'Altissimo e impetrasse la grazia della vita a costui che stava irrimediabilmente esalando l'ultimo respiro.</verse>
        <verse osisID='AddDan.3.32'>Il sommo sacerdote, temendo che il re per avventura venisse a sospettare che i Giudei avessero teso un tranello a Eliodòro, offrì un sacrificio per la salute dell'uomo.</verse>
        <verse osisID='AddDan.3.33'>Mentre il sommo sacerdote compiva il rito propiziatorio, apparvero a Eliodòro gli stessi giovani adorni delle stesse vesti, i quali in piedi dissero: Ringrazia ampiamente il sommo sacerdote Onia, per merito del quale il Signore ti ridà la vita.</verse>
        <verse osisID='AddDan.3.34'>Tu poi, che hai sperimentato i flagelli del Cielo, annuncia a tutti la grande potenza di Dio. Dette queste parole, disparvero.</verse>
        <verse osisID='AddDan.3.35'>Eliodòro offrì un sacrificio al Signore e innalzò grandi preghiere a colui che gli aveva restituito la vita, poi si congedò da Onia e fece ritorno con il suo seguito dal re.</verse>
        <verse osisID='AddDan.3.36'>Egli testimoniava a tutti le opere del sommo Dio, che aveva visto con i suoi occhi.</verse>
        <verse osisID='AddDan.3.37'>Quando poi il re gli domandava chi fosse adatto ad essere inviato ancora una volta in Gerusalemme, rispondeva:</verse>
        <verse osisID='AddDan.3.38'>Se hai qualcuno che ti è nemico o insidia il tuo governo, mandalo là e l'avrai indietro flagellato per bene, se pure ne uscirà salvo, perché in quel luogo c'è veramente una potenza divina.</verse>
        <verse osisID='AddDan.3.39'>Lo stesso che ha la sua dimora nei cieli è custode e difensore di quel luogo ed è pronto a percuotere e abbattere coloro che vi accedono con cattiva intenzione.</verse>
        <verse osisID='AddDan.3.40'>Così dunque si sono svolti i fatti riguardanti Eliodòro e la difesa del tesoro.</verse>
      </chapter>
      <chapter osisID='AddDan.4'>
        <verse osisID='AddDan.4.1'>Il suddetto Simone, che si era fatto delatore dei beni e della patria, diffamava Onia, come se avesse percosso Eliodòro e fosse stato l'organizzatore dei disordini;</verse>
        <verse osisID='AddDan.4.2'>osava definire nemico della cosa pubblica il benefattore della città, il protettore dei cittadini, il difensore delle leggi.</verse>
        <verse osisID='AddDan.4.3'>L'odio era giunto a tal punto che si compirono delle uccisioni da parte di uno dei gregari di Simone;</verse>
        <verse osisID='AddDan.4.4'>allora Onia, vedendo l'aggravarsi dell'invidia e accorgendosi che Apollonio figlio di Menèsteo, stratega della Celesira e della Fenicia, aizzava la perfidia di Simone,</verse>
        <verse osisID='AddDan.4.5'>si recò dal re, non per far la parte di accusatore dei suoi concittadini, ma per provvedere al bene comune del popolo e di ciascuno in particolare.</verse>
        <verse osisID='AddDan.4.6'>Vedeva infatti che senza un provvedimento del re era impossibile ristabilire la pace nella vita pubblica e che Simone non avrebbe messo freno alla sua pazzia.</verse>
        <verse osisID='AddDan.4.7'>Ma, Selèuco essendo passato all'altra vita e avendo preso le redini del governo Antioco chiamato anche Epìfane, Giasone, fratello di Onia, volle procurarsi con la corruzione il sommo sacerdozio</verse>
        <verse osisID='AddDan.4.8'>e, in un incontro con il re, gli promise trecentosessanta talenti d'argento e altri ottanta talenti riscossi con un'altra entrata.</verse>
        <verse osisID='AddDan.4.9'>Oltre a questi prometteva di versargli altri centocinquanta talenti, se gli fosse stato concesso di stabilire di sua autorità una palestra e un campo d'addestramento e di erigere una corporazione di Antiocheni a Gerusalemme.</verse>
        <verse osisID='AddDan.4.10'>Avendo il re acconsentito, egli, ottenuto il potere, si diede subito a trasformare i suoi connazionali secondo i costumi greci,</verse>
        <verse osisID='AddDan.4.11'>annullando i favori concessi dal re ai Giudei, ad opera di Giovanni, padre di quell'Eupolemo che aveva guidato l'ambasciata presso i Romani per negoziare il patto d'amicizia e di alleanza, e sradicando le leggi cittadine inaugurò usanze perverse.</verse>
        <verse osisID='AddDan.4.12'>Fu subito zelante nel costruire una palestra, proprio ai piedi dell'acròpoli, e nell'indurre i giovani più distinti a portare il pètaso.</verse>
        <verse osisID='AddDan.4.13'>Così era raggiunto il colmo dell'ellenizzazione e la diserzione verso i costumi stranieri per l'eccessiva corruzione dell'empio e falso sommo sacerdote Giasone.</verse>
        <verse osisID='AddDan.4.14'>Perciò i sacerdoti non erano più premurosi del servizio all'altare, ma, disprezzando il tempio e trascurando i sacrifici, si affrettarono a partecipare agli spettacoli contrari alla legge nella palestra, appena dato il segnale del lancio del disco.</verse>
        <verse osisID='AddDan.4.15'>Così tenendo in poco conto le glorie patrie stimavano nobilissime le glorie elleniche.</verse>
        <verse osisID='AddDan.4.16'>Ma appunto a causa di queste li sorprese una grave situazione e si ebbero quali avversari e punitori proprio coloro le cui istituzioni seguivano con zelo e a cui cercavano di rassomigliare in tutto.</verse>
        <verse osisID='AddDan.4.17'>Non è cosa che resti impunita il comportarsi empiamente contro le leggi divine, come dimostrerà chiaramente il successivo periodo di tempo.</verse>
        <verse osisID='AddDan.4.18'>Celebrandosi in Tiro i giochi quinquennali con l'intervento del re,</verse>
        <verse osisID='AddDan.4.19'>l'empio Giasone inviò come rappresentanti alcuni Antiocheni di Gerusalemme, i quali portavano con sé trecento dramme d'argento per il sacrifico a Ercole; ma questi portatori ritennero non conveniente usarle per il sacrifico, bensì impiegarle per altra spesa.</verse>
        <verse osisID='AddDan.4.20'>Così il denaro destinato al sacrificio a Ercole da parte del mandante, servì, grazie ai portatori, per la costruzione delle triremi.</verse>
        <verse osisID='AddDan.4.21'>Antioco, avendo mandato Apollonio, figlio di Menèsteo, in Egitto per l'intronizzazione del re Filomètore, venne a sapere che costui era diventato contrario al suo governo e quindi si preoccupò della sua sicurezza. Perciò si recò a Giaffa, poi mosse alla volta di Gerusalemme.</verse>
        <verse osisID='AddDan.4.22'>Fu accolto da Giasone e dalla città con dimostrazioni magnifiche e introdotto con corteo di fiaccole e acclamazioni. Così riprese la marcia militare verso la Fenicia.</verse>
        <verse osisID='AddDan.4.23'>Tre anni dopo, Giasone mandò Menelao, fratello del già menzionato Simone, a portare al re denaro e a presentargli un memoriale su alcuni affari importanti.</verse>
        <verse osisID='AddDan.4.24'>Ma quello, fattosi presentare al re e avendolo ossequiato con un portamento da persona autorevole, si accaparrò il sommo sacerdozio, superando l'offerta di Giasone di trecento talenti d'argento.</verse>
        <verse osisID='AddDan.4.25'>Munito delle disposizioni del re, si presentò di ritorno, non avendo con sé nulla che fosse degno del sommo sacerdozio, ma avendo le manie di un tiranno unite alla ferocia di una belva.</verse>
        <verse osisID='AddDan.4.26'>Così Giasone, che aveva tradito il proprio fratello, fu tradito a sua volta da un altro e fu costretto a fuggire nel paese dell'Ammanìtide.</verse>
        <verse osisID='AddDan.4.27'>Menelao si impadronì del potere, ma non s'interessò più del denaro promesso al re,</verse>
        <verse osisID='AddDan.4.28'>sebbene gliele avesse fatto richiesta Sòstrato, comandante dell'acròpoli; questi infatti aveva l'incarico della riscossione dei tributi.  Per questo motivo tutti e due furono convocati dal re.</verse>
        <verse osisID='AddDan.4.29'>Menelao lasciò come sostituto nel sommosacerdozio Lisìmaco suo fratello; Sòstrato lasciò Cratète, comandante dei Ciprioti.</verse>
        <verse osisID='AddDan.4.30'>Mentre così stavano le cose, le città di Tarso e Mallo si ribellarono, perché erano state date in dono ad Antiòchide, concubina del re.</verse>
        <verse osisID='AddDan.4.31'>Il re partì in fretta per riportare all'ordine la situazione, lasciando come luogotenente Andronìco, uno dei suoi dignitari.</verse>
        <verse osisID='AddDan.4.32'>Menelao allora, pensando di aver trovato l'occasione buona, sottrasse alcuni arredi d'oro del tempio e ne fece omaggio ad Andronìco; altri poi si trovò che li aveva venduti a Tiro e nelle città vicine.</verse>
        <verse osisID='AddDan.4.33'>Ma Onia lo biasimò, dopo essersi accertato della cosa ed essersi rifugiato in località inviolabile a Dafne situata presso Antiochia.</verse>
        <verse osisID='AddDan.4.34'>Per questo Menelao, incontratosi in segreto con Andronìco, lo pregò di sopprimere Onia. Quegli, recatosi da Onia e ottenutane con inganno la fiducia, dandogli la destra con giuramento lo persuase, sebbene ancora guardato con sospetto, ad uscire dall'asilo e subito lo uccise senza alcun riguardo alla giustizia.</verse>
        <verse osisID='AddDan.4.35'>Per questo fatto non solo i Giudei, ma anche molti altri popoli si mossero a sdegno e tristezza per l'empia uccisione di tanto uomo.</verse>
        <verse osisID='AddDan.4.36'>Quando il re tornò dalle località della Cilicia, si presentarono a lui i Giudei della città insieme con i Greci che condividevano l'esecrazione dell'uccisione di Onia contro ogni diritto.</verse>
        <verse osisID='AddDan.4.37'>Antioco fu intimamente rattristato, colpito da cordoglio e mosso a lacrime per la saggezza e la grande prudenza del defunto;</verse>
        <verse osisID='AddDan.4.38'>subito, acceso di sdegno, tolse la porpora ad Andronìco, ne stracciò le vesti e lo trascinò attraverso tutta la città fino al luogo stesso dove egli aveva sacrilegamente ucciso Onia e là cancellò dal mondo l'assassino. Così il Signore gli rese il meritato castigo.</verse>
        <verse osisID='AddDan.4.39'>Essendo poi avvenuti molti furti sacrileghi in città da parte di Lisìmaco su istigazione di Menelao ed essendosene sparsa la voce al di fuori, il popolo si ribellò a Lisìmaco, quando gia molti arredi d'oro erano stati portati via.</verse>
        <verse osisID='AddDan.4.40'>La folla era eccitata e piena di furore e Lisìmaco, armati circa tremila uomini, diede inizio ad atti di violenza, mettendo come comandante un certo Aurano gia avanzato in età e non meno in stoltezza.</verse>
        <verse osisID='AddDan.4.41'>Ma quelli, appena si accorsero dell'aggressione di Lisìmaco, afferrarono chi pietre, chi grossi bastoni, altri raccolsero a manciate la polvere sul posto e si gettarono contro coloro che stavano attorno a Lisìmaco.</verse>
        <verse osisID='AddDan.4.42'>A questo modo ne ferirono molti, alcuni ne stesero morti, costrinsero tutti alla fuga, misero a morte lo stesso saccheggiatore del tempio presso la camera del tesoro.</verse>
        <verse osisID='AddDan.4.43'>Per questi fatti fu intentato un processo contro Menelao.</verse>
        <verse osisID='AddDan.4.44'>Venuto il re a Tiro, i tre uomini mandati dal consiglio degli anziani difesero presso di lui il loro diritto.</verse>
        <verse osisID='AddDan.4.45'>Menelao, ormai sul punto di essere abbandonato, promise una buona quantità di denaro a Tolomeo, figlio di Dorìmene, perché traesse il re dalla sua parte.</verse>
        <verse osisID='AddDan.4.46'>Tolomeo invitò il re sotto un portico, come per prendere il fresco, e gli fece mutar parere.</verse>
        <verse osisID='AddDan.4.47'>Così il re prosciolse dalle accuse Menelao, causa di tutto il male, e a quegli infelici che, se avessero discusso la causa anche presso gli Sciti, sarebbero stati prosciolti come innocenti, decretò la pena di morte.</verse>
        <verse osisID='AddDan.4.48'>Così senza dilazione subirono l'ingiusta pena coloro che avevano difeso la città, il popolo e gli arredi sacri.</verse>
        <verse osisID='AddDan.4.49'>Gli stessi cittadini di Tiro, indignati per questo fatto, provvidero generosamente quanto occorreva per la loro sepoltura.</verse>
        <verse osisID='AddDan.4.50'>Menelao invece, per la cupidigia dei potenti, rimase al potere, crescendo in malvagità e facendosi grande traditore dei concittadini.</verse>
      </chapter>
      <chapter osisID='AddDan.5'>
        <verse osisID='AddDan.5.1'>In questo periodo di tempo Antioco organizzò la seconda spedizione in Egitto.</verse>
        <verse osisID='AddDan.5.2'>Sopra tutta la città per circa quaranta giorni apparivano cavalieri che correvano per l'aria con auree vesti, armati di lance roteanti e di spade sguainate,</verse>
        <verse osisID='AddDan.5.3'>e schiere di cavalieri disposti a battaglia e attacchi e scontri vicendevoli e trambusto di scudi e selve di aste e lanci di frecce e bagliori di bardature d'oro e corazze d'ogni specie.</verse>
        <verse osisID='AddDan.5.4'>Per questo tutti pregarono che l'apparizione fosse di buon augurio.</verse>
        <verse osisID='AddDan.5.5'>Essendosi diffusa la falsa notizia che Antioco era passato all'altra vita, Giasone, prendendo con sé non meno di mille uomini, sferrò un assalto alla città. Si accese la lotta sulle mura e, quando la città era ormai presa, Menelao si rifugiò nell'acròpoli.</verse>
        <verse osisID='AddDan.5.6'>Giasone fece strage dei propri concittadini senza pietà, non comprendendo che un successo contro i propri connazionali era il massimo insuccesso, e credendo di riportare trofei sui nemici e non sulla propria gente.</verse>
        <verse osisID='AddDan.5.7'>Non riuscì però ad impadronirsi del potere e alla fine, conscio della vergogna del tradimento, corse di nuovo a rifugiarsi nell'Ammanìtide.</verse>
        <verse osisID='AddDan.5.8'>Da ultimo incontrò una pessima sorte. Imprigionato presso Areta, re degli Arabi, fuggendo poi di città in città, perseguitato da tutti e odiato come traditore delle leggi, riguardato con orrore come carnefice della patria e dei concittadini, fu spinto in Egitto;</verse>
        <verse osisID='AddDan.5.9'>colui che aveva mandato in esilio numerosi figli della sua patria morì presso gli Spartani, fra i quali si era ridotto quasi a cercare riparo in nome della comunanza di stirpe.</verse>
        <verse osisID='AddDan.5.10'>E ancora, colui che aveva lasciato insepolta una moltitudine di gente, finì non pianto da alcuno, privo di esequie ed escluso dal sepolcro dei suoi padri.</verse>
        <verse osisID='AddDan.5.11'>Quando il re venne a conoscenza di questi fatti, concluse che la Giudea stava ribellandosi. Perciò tornando dall'Egitto, furioso come una belva, prese la città con le armi</verse>
        <verse osisID='AddDan.5.12'>e diede ordine ai soldati di colpire senza risparmio quanti capitavano e di uccidere quelli che si rifugiavano nelle case.</verse>
        <verse osisID='AddDan.5.13'>Vi fu massacro di giovani e di vecchi, sterminio di uomini, di donne e di fanciulli, stragi di fanciulle e di bambini.</verse>
        <verse osisID='AddDan.5.14'>Ottantamila in quei tre giorni furono spacciati, quarantamila nel corso della lotta e in numero non inferiore agli uccisi furono quelli venduti schiavi.</verse>
        <verse osisID='AddDan.5.15'>Non sazio di questo, Antioco osò entrare nel tempio più santo di tutta la terra, avendo a guida quel Menelao che si era fatto traditore delle leggi e della patria,</verse>
        <verse osisID='AddDan.5.16'>e afferrò con empie mani gli arredi sacri; quanto dagli altri re era stato deposto per l'abbellimento e lo splendore del luogo e per segno d'onore, egli lo saccheggiò con le sue mani sacrileghe.</verse>
        <verse osisID='AddDan.5.17'>Antioco si inorgoglì, non comprendendo che il Signore si era sdegnato per breve tempo a causa dei peccati degli abitanti della città e per questo c'era stato l'abbandono di quel luogo.</verse>
        <verse osisID='AddDan.5.18'>Se il popolo non si fosse trovato implicato in molti peccati, come era avvenuto per Eliodòro, mandato dal re Seleuco a ispezionare la camera del tesoro, anche costui al suo ingresso sarebbe stato colpito da flagelli e sarebbe stato distolto dalla sua audacia.</verse>
        <verse osisID='AddDan.5.19'>Ma il Signore aveva eletto non gia il popolo a causa di quel luogo, ma quel luogo a causa del popolo.</verse>
        <verse osisID='AddDan.5.20'>Perciò anche il luogo, dopo essere stato coinvolto nelle sventure piombate sul popolo, da ultimo ne condivise i benefici; esso, che per l'ira dell'Onnipotente aveva sperimentato l'abbandono, per la riconciliazione del grande Sovrano fu ripristinato in tutta la sua gloria.</verse>
        <verse osisID='AddDan.5.21'>Antioco dunque portando via dal tempio milleottocento talenti d'argento, fece ritorno in fretta ad Antiochia, convinto nella sua superbia di aver reso navigabile la terra e transitabile il mare, per effetto del suo orgoglio.</verse>
        <verse osisID='AddDan.5.22'>Egli lasciò sovrintendenti per opprimere la nazione: in Gerusalemme Filippo, frigio di stirpe, ma nei modi più barbaro di chi l'aveva nominato;</verse>
        <verse osisID='AddDan.5.23'>sul Garizim Andronìco; oltre a loro Menelao, il quale più degli altri era altezzoso con i concittadini, nutrendo una ostilità dichiarata contro i Giudei.</verse>
        <verse osisID='AddDan.5.24'>Mandò poi il misarca Apollonio con un esercito di ventiduemila uomini, e con l'ordine di uccidere quanti erano in età adulta e di vendere le donne e i fanciulli.</verse>
        <verse osisID='AddDan.5.25'>Costui, giunto a Gerusalemme e fingendo intenzioni pacifiche, si tenne quieto fino al giorno sacro del sabato. Allora sorpresi i Giudei in riposo, comandò ai suoi una parata militare</verse>
        <verse osisID='AddDan.5.26'>e trucidò quanti uscivano per assistere alla festa; poi, scorrendo con gli armati per la città, mise a morte un gran numero di persone.</verse>
        <verse osisID='AddDan.5.27'>Ma Giuda, chiamato anche Maccabeo, che faceva parte di un gruppo di dieci, si ritirò nel deserto, vivendo tra le montagne alla maniera delle fiere insieme a quelli che erano con lui; e vivevano cibandosi di alimenti erbacei, per non contrarre contaminazione.</verse>
      </chapter>
      <chapter osisID='AddDan.6'>
        <verse osisID='AddDan.6.1'>Non molto tempo dopo, il re inviò un vecchio ateniese per costringere i Giudei ad allontanarsi dalle patrie leggi e a non governarsi più secondo le leggi divine,</verse>
        <verse osisID='AddDan.6.2'>inoltre per profanare il tempio di Gerusalemme e dedicare questo a Giove Olimpio e quello sul Garizim invece a Giove Ospitale, come si confaceva agli abitanti del luogo.</verse>
        <verse osisID='AddDan.6.3'>Grave e intollerabile per tutti era il dilagare del male.</verse>
        <verse osisID='AddDan.6.4'>Il tempio infatti fu pieno di dissolutezze e gozzoviglie da parte dei pagani, che gavazzavano con le prostitute ed entro i sacri portici si univano a donne e vi introducevano le cose più sconvenienti.</verse>
        <verse osisID='AddDan.6.5'>L'altare era colmo di cose detestabili, vietate dalle leggi.</verse>
        <verse osisID='AddDan.6.6'>Non era più possibile né osservare il sabato, né celebrare le feste tradizionali, né fare aperta professione di giudaismo.</verse>
        <verse osisID='AddDan.6.7'>Si era trascinati con aspra violenza ogni mese nel giorno natalizio del re ad assistere al sacrificio; quando ricorrevano le feste dionisiache, si era costretti a sfilare coronati di edera in onore di Dioniso.</verse>
        <verse osisID='AddDan.6.8'>Fu emanato poi un decreto diretto alle vicine città ellenistiche, per iniziativa dei cittadini di Tolemàide, perché anch'esse seguissero le stesse disposizioni contro i Giudei, li costringessero a mangiare le carni dei sacrifici</verse>
        <verse osisID='AddDan.6.9'>e mettessero a morte quanti non accettavano di partecipare alle usanze greche. Si poteva allora capire quale tribolazione incombesse.</verse>
        <verse osisID='AddDan.6.10'>Furono denunziate, per esempio, due donne che avevano circonciso i figli: appesero i loro bambini alle loro mammelle e dopo averle condotte in giro pubblicamente per la città, le precipitarono dalle mura.</verse>
        <verse osisID='AddDan.6.11'>Altri che si erano raccolti insieme nelle vicine caverne per celebrare il sabato, denunciati a Filippo, vi furono bruciati dentro, perché essi avevano ripugnanza a difendersi per il rispetto a quel giorno santissimo.</verse>
        <verse osisID='AddDan.6.12'>Io prego coloro che avranno in mano questo libro di non turbarsi per queste disgrazie e di considerare che i castighi non vengono per la distruzione ma per la correzione del nostro popolo.</verse>
        <verse osisID='AddDan.6.13'>E veramente il fatto che agli empi è data libertà per poco tempo, e subito incappano nei castighi, è segno di grande benevolenza.</verse>
        <verse osisID='AddDan.6.14'>Poiché il Signore non si propone di agire con noi come fa con gli altri popoli, attendendo pazientemente il tempo di punirli, quando siano giunti al colmo dei loro peccati;</verse>
        <verse osisID='AddDan.6.15'>e questo per non dovere alla fine punirci quando fossimo giunti all'estremo delle nostre colpe.</verse>
        <verse osisID='AddDan.6.16'>Perciò egli non ci toglie mai la sua misericordia, ma, correggendoci con le sventure, non abbandona il suo popolo.</verse>
        <verse osisID='AddDan.6.17'>Questo sia detto come verità da ricordare. Dopo questa breve parentesi torniamo alla narrazione.</verse>
        <verse osisID='AddDan.6.18'>Un tale Eleàzaro, uno degli scribi più stimati, uomo gia avanti negli anni e molto dignitoso nell'aspetto della persona, veniva costretto ad aprire la bocca e ad ingoiare carne suina.</verse>
        <verse osisID='AddDan.6.19'>Ma egli, preferendo una morte gloriosa a una vita ignominiosa, s'incamminò volontariamente al supplizio,</verse>
        <verse osisID='AddDan.6.20'>sputando il boccone e comportandosi come conviene a coloro che sono pronti ad allontanarsi da quanto non è lecito gustare per brama di sopravvivere.</verse>
        <verse osisID='AddDan.6.21'>Coloro che erano incaricati dell'illecito banchetto sacrificale, in nome della familiarità di antica data che avevano con quest'uomo, lo tirarono in disparte e lo pregarono di prendere la carne di cui era lecito cibarsi, preparata da lui stesso, e fingere di mangiare la porzione delle carni sacrificate imposta dal re,</verse>
        <verse osisID='AddDan.6.22'>perché, agendo a questo modo, avrebbe sfuggito la morte e approfittato di questo atto di clemenza in nome dell'antica amicizia che aveva con loro.</verse>
        <verse osisID='AddDan.6.23'>Ma egli, facendo un nobile ragionamento, degno della sua età e del prestigio della vecchiaia a cui si aggiungeva la veneranda canizie, e della condotta irreprensibile tenuta fin da fanciullo, e degno specialmente delle sante leggi stabilite da Dio, rispose subito dicendo che lo mandassero alla morte.</verse>
        <verse osisID='AddDan.6.24'>Non è affatto degno della nostra età fingere con il pericolo che molti giovani, pensando che a novant'anni Eleàzaro sia passato agli usi stranieri,</verse>
        <verse osisID='AddDan.6.25'>a loro volta, per colpa della mia finzione, durante pochi e brevissimi giorni di vita, si perdano per causa mia e io procuri così disonore e macchia alla mia vecchiaia.</verse>
        <verse osisID='AddDan.6.26'>Infatti anche se ora mi sottraessi al castigo degli uomini, non potrei sfuggire né da vivo né da morto alle mani dell'Onnipontente.</verse>
        <verse osisID='AddDan.6.27'>Perciò, abbandonando ora da forte questa vita, mi mostrerò degno della mia età</verse>
        <verse osisID='AddDan.6.28'>e lascerò ai giovani nobile esempio, perché sappiano affrontare la morte prontamente e generosamente per le sante e venerande leggi. Dette queste parole, si avviò prontamente al supplizio.</verse>
        <verse osisID='AddDan.6.29'>Quelli che ve lo trascinavano, cambiarono la benevolenza di poco prima in avversione, ritenendo a loro parere che le parole da lui prima pronunziate fossero una pazzia.</verse>
        <verse osisID='AddDan.6.30'>Mentre stava per morire sotto i colpi, disse tra i gemiti: Il Signore, cui appartiene la sacra scienza, sa bene che, potendo sfuggire alla morte, soffro nel corpo atroci dolori sotto i flagelli, ma nell'anima sopporto volentieri tutto questo per il timore di lui.</verse>
        <verse osisID='AddDan.6.31'>In tal modo egli morì, lasciando non solo ai giovani ma alla grande maggioranza del popolo la sua morte come esempio di generosità e ricordo di fortezza.</verse>
      </chapter>
      <chapter osisID='AddDan.7'>
        <verse osisID='AddDan.7.1'>Ci fu anche il caso di sette fratelli che, presi insieme alla loro madre, furono costretti dal re a forza di flagelli e nerbate a cibarsi di carni suine proibite.</verse>
        <verse osisID='AddDan.7.2'>Uno di essi, facendosi interprete di tutti, disse: Che cosa cerchi di indagare o sapere da noi? Siamo pronti a morire piuttosto che trasgredire le patrie leggi.</verse>
        <verse osisID='AddDan.7.3'>Allora il re irritato comandò di mettere al fuoco padelle e caldaie.</verse>
        <verse osisID='AddDan.7.4'>Diventate queste subito roventi, il re comandò di tagliare la lingua, di scorticare e tagliare le estremità a quello che era stato loro portavoce, sotto gli occhi degli altri fratelli e della madre.</verse>
        <verse osisID='AddDan.7.5'>Quando quegli fu mutilato di tutte le membra, comandò di accostarlo al fuoco e di arrostirlo mentre era ancora vivo. Mentre il fumo si spandeva largamente all'intorno della padella, gli altri si esortavano a vicenda con la loro madre a morire da forti, esclamando:</verse>
        <verse osisID='AddDan.7.6'>Il Signore Dio ci vede dall'alto e in tutta verità ci dà conforto, precisamente come dichiarò Mosè nel canto della protesta: Egli si muoverà a compassione dei suoi servi.</verse>
        <verse osisID='AddDan.7.7'>Venuto meno il primo, in egual modo traevano allo scherno il secondo e, strappatagli la pelle del capo con i capelli, gli domandavano: Sei disposto a mangiare, prima che il tuo corpo venga straziato in ogni suo membro?.</verse>
        <verse osisID='AddDan.7.8'>Egli rispondendo nella lingua paterna protestava: No. Perciò anch'egli si ebbe gli stessi tormenti del primo.</verse>
        <verse osisID='AddDan.7.9'>Giunto all'ultimo respiro, disse: Tu, o scellerato, ci elimini dalla vita presente, ma il re del mondo, dopo che saremo morti per le sue leggi, ci risusciterà a vita nuova ed eterna.</verse>
        <verse osisID='AddDan.7.10'>Dopo costui fu torturato il terzo, che alla loro richiesta mise fuori prontamente la lingua e stese con coraggio le mani</verse>
        <verse osisID='AddDan.7.11'>e disse dignitosamente: Da Dio ho queste membra e, per le sue leggi, le disprezzo, ma da lui spero di riaverle di nuovo</verse>
        <verse osisID='AddDan.7.12'>così lo stesso re e i suoi dignitari rimasero colpiti dalla fierezza del giovinetto, che non teneva in nessun conto le torture.</verse>
        <verse osisID='AddDan.7.13'>Fatto morire anche costui, si misero a straziare il quarto con gli stessi tormenti.</verse>
        <verse osisID='AddDan.7.14'>Ridotto in fin di vita, egli diceva: E' bello morire a causa degli uomini, per attendere da Dio l'adempimento delle speranze di essere da lui di nuovo risuscitati; ma per te la risurrezione non sarà per la vita.</verse>
        <verse osisID='AddDan.7.15'>Subito dopo, fu condotto avanti il quinto e fu torturato.</verse>
        <verse osisID='AddDan.7.16'>Ma egli, guardando il re, diceva: Tu hai potere sugli uomini, e sebbene mortale, fai quanto ti piace; ma non credere che il nostro popolo sia stato abbandonato da Dio.</verse>
        <verse osisID='AddDan.7.17'>Quanto a te, aspetta e vedrai la grandezza della sua forza, come strazierà te e la tua discendenza.</verse>
        <verse osisID='AddDan.7.18'>Dopo di lui presero il sesto; mentre stava per morire, egli disse: Non illuderti stoltamente; noi soffriamo queste cose per causa nostra, perché abbiamo peccato contro il nostro Dio; perciò ci succedono cose che muovono a meraviglia.</verse>
        <verse osisID='AddDan.7.19'>Ma tu non credere di andare impunito dopo aver osato di combattere contro Dio.</verse>
        <verse osisID='AddDan.7.20'>La madre era soprattutto ammirevole e degna di gloriosa memoria, perché vedendo morire sette figli in un sol giorno, sopportava tutto serenamente per le speranze poste nel Signore.</verse>
        <verse osisID='AddDan.7.21'>Esortava ciascuno di essi nella lingua paterna, piena di nobili sentimenti e, sostenendo la tenerezza femminile con un coraggio virile, diceva loro:</verse>
        <verse osisID='AddDan.7.22'>Non so come siate apparsi nel mio seno; non io vi ho dato lo spirito e la vita, né io ho dato forma alle membra di ciascuno di voi.</verse>
        <verse osisID='AddDan.7.23'>Senza dubbio il creatore del mondo, che ha plasmato alla origine l'uomo e ha provveduto alla generazione di tutti, per la sua misericordia vi restituirà di nuovo lo spirito e la vita, come voi ora per le sue leggi non vi curate di voi stessi.</verse>
        <verse osisID='AddDan.7.24'>Antioco, credendosi disprezzato e sospettando che quella voce fosse di scherno, esortava il più giovane che era ancora vivo e non solo a parole, ma con giuramenti prometteva che l'avrebbe fatto ricco e molto felice se avesse abbandonato gli usi paterni, e che l'avrebbe fatto suo amico e gli avrebbe affidato cariche.</verse>
        <verse osisID='AddDan.7.25'>Ma poiché il giovinetto non badava affatto a queste parole il re, chiamata la madre, la esortava a farsi consigliera di salvezza per il ragazzo.</verse>
        <verse osisID='AddDan.7.26'>Dopo che il re la ebbe esortata a lungo, essa accettò di persuadere il figlio;</verse>
        <verse osisID='AddDan.7.27'>chinatasi verso di lui, beffandosi del crudele tiranno, disse nella lingua paterna: Figlio, abbi pietà di me che ti ho portato in seno nove mesi, che ti ho allattato per tre anni, ti ho allevato, ti ho condotto a questa età e ti ho dato il nutrimento.</verse>
        <verse osisID='AddDan.7.28'>Ti scongiuro, figlio, contempla il cielo e la terra, osserva quanto vi è in essi e sappi che Dio li ha fatti non da cose preesistenti; tale è anche l'origine del genere umano.</verse>
        <verse osisID='AddDan.7.29'>Non temere questo carnefice ma, mostrandoti degno dei tuoi fratelli, accetta la morte, perché io ti possa riavere insieme con i tuoi fratelli nel giorno della misericordia.</verse>
        <verse osisID='AddDan.7.30'>Mentre essa finiva di parlare, il giovane disse: Che aspettate? Non obbedisco al comando del re, ma ascolto il comando della legge che è stata data ai nostri padri per mezzo di Mosè.</verse>
        <verse osisID='AddDan.7.31'>Ma tu, che ti fai autore di tutte le sventure degli Ebrei, non sfuggirai alle mani di Dio.</verse>
        <verse osisID='AddDan.7.32'>Per i nostri peccati noi soffriamo.</verse>
        <verse osisID='AddDan.7.33'>Se per nostro castigo e correzione il Signore vivente si adira per breve tempo con noi, presto si volgerà di nuovo verso i suoi servi.</verse>
        <verse osisID='AddDan.7.34'>Ma tu, o sacrilego e di tutti gli uomini il più empio, non esaltarti invano, agitando segrete speranze, mentre alzi la mano contro i figli del Cielo;</verse>
        <verse osisID='AddDan.7.35'>perché non sei ancora al sicuro dal giudizio dell'onnipotente Dio che tutto vede.</verse>
        <verse osisID='AddDan.7.36'>Gia ora i nostri fratelli, che hanno sopportato breve tormento, hanno conseguito da Dio l'eredità della vita eterna. Tu invece subirai per giudizio di Dio il giusto castigo della tua superbia.</verse>
        <verse osisID='AddDan.7.37'>Anche io, come gia i miei fratelli, sacrifico il corpo e la vita per le patrie leggi, supplicando Dio che presto si mostri placato al suo popolo e che tu fra dure prove e flagelli debba confessare che egli solo è Dio;</verse>
        <verse osisID='AddDan.7.38'>con me invece e con i miei fratelli possa arrestarsi l'ira dell'Onnipotente, giustamente attirata su tutta la nostra stirpe.</verse>
        <verse osisID='AddDan.7.39'>Il re, divenuto furibondo, si sfogò su costui più crudelmente che sugli altri, sentendosi invelenito dallo scherno.</verse>
        <verse osisID='AddDan.7.40'>Così anche costui passò all'altra vita puro, confidando pienamente nel Signore.</verse>
        <verse osisID='AddDan.7.41'>Ultima dopo i figli, anche la madre incontrò la morte.</verse>
        <verse osisID='AddDan.7.42'>Ma ora basti quanto s'è esposto circa i pasti sacrificali e le incredibili crudeltà.</verse>
      </chapter>
      <chapter osisID='AddDan.8'>
        <verse osisID='AddDan.8.1'>Intanto Giuda Maccabeo e i suoi compagni, passando di nascosto nei villaggi, invitavano i parenti, raccogliendo in più coloro che erano rimasti fedeli al giudaismo; così misero insieme circa seimila uomini.</verse>
        <verse osisID='AddDan.8.2'>Alzarono allora suppliche al Signore, perché riguardasse il popolo da tutti calpestato, avesse pietà del tempio profanato da uomini empi,</verse>
        <verse osisID='AddDan.8.3'>usasse misericordia alla città devastata e prossima ad essere rasa al suolo, porgesse orecchio al sangue che gridava al suo cospetto,</verse>
        <verse osisID='AddDan.8.4'>non dimenticasse l'iniquo sterminio di fanciulli innocenti e le bestemmie pronunciate contro il suo nome e mostrasse sdegno contro la malvagità.</verse>
        <verse osisID='AddDan.8.5'>Il Maccabeo, postosi a capo del gruppo, divenne ormai invincibile ai pagani, mentre l'ira del Signore si volgeva in misericordia.</verse>
        <verse osisID='AddDan.8.6'>Piombando inaspettatamente su città e villaggi, li incendiava e, impadronendosi delle posizioni più opportune, metteva in fuga non pochi dei nemici,</verse>
        <verse osisID='AddDan.8.7'>scegliendo di preferenza la notte come tempo favorevole a queste incursioni. La fama del suo valore risuonava dovunque.</verse>
        <verse osisID='AddDan.8.8'>Filippo, osservando che quest'uomo a poco a poco otteneva vantaggio e progrediva continuamente nei successi, scrisse a Tolomeo, stratega della Celesiria e della Fenicia, perché intervenisse a favore degli interessi del re.</verse>
        <verse osisID='AddDan.8.9'>Quegli incaricò Nicànore, figlio di Pàtroclo, uno dei primi amici del re, e lo inviò, mettendo ai suoi ordini gente d'ogni nazione in numero non inferiore a ventimila, per sterminare totalmente la stirpe dei Giudei. Gli associò anche Gorgia, un generale di professione ed esperto nelle azioni belliche.</verse>
        <verse osisID='AddDan.8.10'>Nicànore stabilì di pagare il tributo che il re doveva ai Romani, che era di duemila talenti, con la vendita degli schiavi giudei.</verse>
        <verse osisID='AddDan.8.11'>Anzi spedì senz'altro un avviso alle città della costa, invitandole all'acquisto di schiavi giudei e promettendo di barattare novanta prigionieri per un talento; non immaginava che la vendetta dell'Onnipotente stava per piombare su di lui.</verse>
        <verse osisID='AddDan.8.12'>Giuda fu informato della spedizione di Nicànore e annunciò ai suoi uomini la presenza dell'esercito.</verse>
        <verse osisID='AddDan.8.13'>Allora i paurosi e i diffidenti della giustizia di Dio fuggirono, portandosi lontano dalla zona.</verse>
        <verse osisID='AddDan.8.14'>Altri vendevano tutte le cose che erano loro rimaste e insieme pregavano il Signore di salvare coloro che l'empio Nicànore aveva venduti prima ancora dello scontro;</verse>
        <verse osisID='AddDan.8.15'>questo, se non per loro merito, almeno per l'alleanza con i loro padri e per riguardo al suo glorioso nome invocato sopra di loro.</verse>
        <verse osisID='AddDan.8.16'>Il Maccabeo poi, radunando i suoi uomini in numero di seimila, li esortava a non scoraggiarsi davanti ai nemici, né a lasciarsi prendere da timore di fronte alla moltitudine dei pagani venuti ingiustamente contro di loro, ma a combattere da forti,</verse>
        <verse osisID='AddDan.8.17'>tenendo davanti agli occhi le violenze da essi empiamente perpetrate contro il luogo santo e lo strazio della città messa a ludibrio e ancora la soppressione dell'ordinamento politico degli antenati.</verse>
        <verse osisID='AddDan.8.18'>Costoro - disse - confidano nelle armi e insieme nel loro ardire; noi confidiamo nel Dio onnipotente, capace di abbattere quanti vengono contro di lui e il mondo intero con un sol cenno.</verse>
        <verse osisID='AddDan.8.19'>Ricordò loro distintamente gli interventi divini al tempo degli antenati, quello avvenuto contro Sennàcherib, quando morirono centottantacinquemila uomini,</verse>
        <verse osisID='AddDan.8.20'>e quello successo in Babilonia nella battaglia contro i Gàlati, quando vennero nella necessità di battersi, essendo in tutto ottomila insieme con quattromila Macedoni, e mentre i Macedoni soccombevano, gli ottomila sterminarono centoventimila uomini con l'aiuto venuto loro dal Cielo e trassero un grande vantaggio.</verse>
        <verse osisID='AddDan.8.21'>Con queste parole li rese coraggiosi e pronti a morire per le leggi e per la patria; poi divise in qualche modo l'esercito in quattro parti;</verse>
        <verse osisID='AddDan.8.22'>mise al comando di ogni schieramento i suoi fratelli Simone, Giuseppe e Giònata, affidando a ciascuno millecinquecento uomini;</verse>
        <verse osisID='AddDan.8.23'>fece inoltre leggere da Eleàzaro il libro sacro e, data la parola d'ordine Aiuto di Dio, postosi a capo del primo reparto, attaccò Nicànore.</verse>
        <verse osisID='AddDan.8.24'>L'Onnipotente si fece in realtà loro alleato ed essi uccisero più di novemila nemici, ferirono e mutilarono nelle membra la maggior parte dell'esercito di Nicànore e costrinsero tutti a fuggire.</verse>
        <verse osisID='AddDan.8.25'>S'impadronirono anche del denaro dei mercanti convenuti per acquistarli; inseguirono poi i nemici per un pezzo, ma tornarono indietro impediti dall'ora tarda.</verse>
        <verse osisID='AddDan.8.26'>Era la vigilia del sabato e per questa ragione non protrassero l'inseguimento.</verse>
        <verse osisID='AddDan.8.27'>Raccolte le armi dei nemici e tolte loro le spoglie, passarono il sabato benedicendo incessantemente e ringraziando il Signore che li aveva fatti giungere salvi fino a quel giorno, fissandolo per loro come inizio della sua misericordia.</verse>
        <verse osisID='AddDan.8.28'>Dopo il sabato distribuirono parte delle spoglie ai sinistrati, alle vedove, agli orfani; il resto se lo divisero loro e i loro figli.</verse>
        <verse osisID='AddDan.8.29'>Compiute queste cose, alzarono insieme preghiere al Signore misericordioso, scongiurandolo di riconciliarsi pienamente con i suoi servi.</verse>
        <verse osisID='AddDan.8.30'>Combatterono anche con gli uomini di Timòteo e di Bàcchide, uccidendone più di ventimila, e divennero padroni di alte fortezze e distribuirono le molte spoglie, facendo parti uguali per sé, per i sinistrati, per gli orfani, per le vedove e anche per i vecchi.</verse>
        <verse osisID='AddDan.8.31'>Raccolte le armi dei nemici, con molta cura riposero il tutto in luoghi opportuni; il resto del bottino lo portarono a Gerusalemme.</verse>
        <verse osisID='AddDan.8.32'>Uccisero anche l'ufficiale preposto alle guardie di Timòteo, uomo scelleratissimo, che aveva fatto soffrire molto i Giudei.</verse>
        <verse osisID='AddDan.8.33'>Mentre si celebrava la vittoria in patria, bruciarono coloro che avevano incendiato le sacre porte, compreso Callìstene, che si era rifugiato in una casupola; ricevette così una degna mercede della sua empietà.</verse>
        <verse osisID='AddDan.8.34'>Il tristissimo Nicànore, colui che aveva convocato mille mercanti per la vendita dei Giudei,</verse>
        <verse osisID='AddDan.8.35'>umiliato, con l'aiuto di Dio, da coloro che erano da lui ritenuti insignificanti, deposta la splendida veste, fuggiasco come uno schiavo attraverso la campagna e ormai privo di tutto, arrivò ad Antiochia, gia troppo fortunato di essere sopravvissuto alla rovina dell'esercito.</verse>
        <verse osisID='AddDan.8.36'>Così chi si riprometteva di assicurare il tributo per i Romani con la vendita dei prigionieri in Gerusalemme, confessava ora che i Giudei avevano un difensore, che i Giudei erano per questa ragione invincibili, perché obbedivano alle leggi stabilite da lui.</verse>
      </chapter>
      <chapter osisID='AddDan.9'>
        <verse osisID='AddDan.9.1'>Avvenne in quel periodo il ritorno ignominioso di Antioco dalle regioni della Persia.</verse>
        <verse osisID='AddDan.9.2'>Infatti egli era giunto nella città chiamata Persepoli e si era accinto a depredare il tempio e ad impadronirsi della piazza, ma i cittadini ricorsero in massa alle armi e lo ricacciarono; perciò Antioco, messo in fuga dagli abitanti, dovette ritirarsi vergognosamente.</verse>
        <verse osisID='AddDan.9.3'>Mentre si trovava presso Ecbàtana, gli giunsero le notizie su ciò che era accaduto a Nicànore e agli uomini di Timòteo.</verse>
        <verse osisID='AddDan.9.4'>Montato in gran furore, pensava di sfogarsi sui Giudei anche per lo smacco inflittogli da coloro che lo avevano messo in fuga. Perciò diede ordine al cocchiere di compiere il viaggio spingendo i cavalli senza sosta; ma incombeva ormai su di lui il giudizio del Cielo. Così diceva nella sua superbia: Farò di Gerusalemme un cimitero di Giudei, appena vi sarò giunto.</verse>
        <verse osisID='AddDan.9.5'>Ma il Signore che tutto vede, il Dio d'Israele, lo colpì con piaga insanabile e invisibile. Aveva appena terminato quella frase, quando lo colpì un insopportabile dolore alle viscere e terribili spasimi intestinali,</verse>
        <verse osisID='AddDan.9.6'>ben meritati da colui che aveva straziato le viscere altrui con molti e strani generi di tormenti.</verse>
        <verse osisID='AddDan.9.7'>Ma egli non desisteva affatto dalla sua alterigia, anzi pieno ancora di superbia spirava il fuoco della sua collera contro i Giudei e comandava di accelerare la corsa. Ma gli accadde di cadere dal carro in corsa tumultuosa e per la grave caduta di riportare contusioni in tutte le membra del corpo.</verse>
        <verse osisID='AddDan.9.8'>Colui che poco prima pensava di comandare ai flutti del mare, arrogandosi di essere un superuomo e di pesare sulla bilancia le cime dei monti, ora gettato a terra doveva farsi portare in lettiga, rendendo a tutti manifesta la potenza di Dio,</verse>
        <verse osisID='AddDan.9.9'>a tal punto che nel corpo di quell'empio si formavano i vermi e, mentre era ancora vivo, le sue carni fra spasimi e dolori cadevano a brandelli e l'esercito era tutto nauseato dal fetore e dal marciume di lui.</verse>
        <verse osisID='AddDan.9.10'>Colui che poco prima credeva di toccare gli astri del cielo, ora nessuno poteva sopportarlo per l'intollerabile intensità del fetore.</verse>
        <verse osisID='AddDan.9.11'>Allora finalmente, malconcio a quel modo, incominciò ad abbassare il colmo della sua superbia e ad avviarsi al ravvedimento per effetto del divino flagello, mentre ad ogni istante era lacerato dai dolori.</verse>
        <verse osisID='AddDan.9.12'>Non potendo più sopportare il suo proprio fetore, disse: E' giusto sottomettersi a Dio e non pensare di essere uguale a Dio quando si è mortali!.</verse>
        <verse osisID='AddDan.9.13'>Quell'empio si mise a pregare quel Signore che ormai non avrebbe più avuto misericordia di lui, e diceva</verse>
        <verse osisID='AddDan.9.14'>che avrebbe dichiarato libera la città santa, che prima si affrettava a raggiungere per raderla al suolo e farne un cimitero;</verse>
        <verse osisID='AddDan.9.15'>che avrebbe reso pari agli Ateniesi tutti i Giudei che prima aveva stabilito di non degnare neppure della sepoltura, ma di gettare in pasto alle fiere insieme con i loro bambini;</verse>
        <verse osisID='AddDan.9.16'>che avrebbe adornato con magnifici doni votivi il sacro tempio, che prima aveva saccheggiato, e avrebbe restituito in maggior numero tutti gli arredi sacri e avrebbe provveduto con le proprie entrate ai contributi fissati per i sacrifici;</verse>
        <verse osisID='AddDan.9.17'>inoltre che si sarebbe fatto Giudeo e si sarebbe recato in ogni luogo abitato per annunciare la potenza di Dio.</verse>
        <verse osisID='AddDan.9.18'>Ma poiché i dolori non diminuivano per nulla - era arrivato infatti su di lui il giusto giudizio di Dio - e disperando ormai di sé, scrisse ai Giudei la lettera che riportiamo qui sotto, nello stile di una supplica, così concepita:</verse>
        <verse osisID='AddDan.9.19'>Ai Giudei, ottimi cittadini, il re e condottiero Antioco augura magnifica salute, benessere e prosperità.</verse>
        <verse osisID='AddDan.9.20'>Se voi state bene e i figli e le vostre cose procedono secondo il vostro pensiero, io, riponendo le mie speranze nel Cielo,</verse>
        <verse osisID='AddDan.9.21'>mi ricordo con tenerezza del vostro onore e della vostra benevolenza. Ritornando dalle province della Persia e trovandomi colpito da una malattia insopportabile, ho creduto necessario pensare alla comune sicurezza di tutti.</verse>
        <verse osisID='AddDan.9.22'>Pur non disperando del mio stato, ma avendo molta fiducia di poter scampare dalla malattia,</verse>
        <verse osisID='AddDan.9.23'>considerando d'altra parte che anche mio padre, quando aveva intrapreso spedizioni nelle province settentrionali, aveva indicato il successore,</verse>
        <verse osisID='AddDan.9.24'>perché se accadesse qualche cosa di inaspettato o si diffondesse la notizia di qualche grave incidente, gli abitanti del paese, sapendo in mano a chi era stato lasciato il governo, non si agitassero;</verse>
        <verse osisID='AddDan.9.25'>e oltre a questo constatando che i sovrani vicini e confinanti con il nostro regno spiano il momento opportuno e attendono gli eventi, ho designato come re mio figlio Antioco, che gia più volte, quando intraprendevo i viaggi nei distretti settentrionali, ho raccomandato e affidato a moltissimi di voi. A lui indirizzo la lettera qui unita.</verse>
        <verse osisID='AddDan.9.26'>Vi prego dunque e vi scongiuro di ricordarvi dei benefici ricevuti pubblicamente o privatamente e prego ciascuno di conservare la vostra benevolenza verso di me e mio figlio.</verse>
        <verse osisID='AddDan.9.27'>Ho fiducia che egli si comporterà con voi con moderazione e umanità, secondo le mie direttive.</verse>
        <verse osisID='AddDan.9.28'>Quest'omicida e bestemmiatore dunque, soffrendo crudeli tormenti, come li aveva fatti subire agli altri, finì così la sua vita in terra straniera, in una zona montuosa, con una sorte misera.</verse>
        <verse osisID='AddDan.9.29'>Curò il trasporto della salma Filippo, cresciuto insieme a lui, il quale poi, diffidando del figlio di Antioco, si recò in Egitto presso Tolomeo Filomètore.</verse>
      </chapter>
      <chapter osisID='AddDan.10'>
        <verse osisID='AddDan.10.1'>Il Maccabeo intanto e i suoi uomini, guidati dal Signore, rioccuparono il tempio e la città,</verse>
        <verse osisID='AddDan.10.2'>distrussero le are innalzate dagli stranieri sulle piazze e i recinti sacri.</verse>
        <verse osisID='AddDan.10.3'>Purificarono il tempio e vi costruirono un altro altare; poi facendo scintille con le pietre, ne trassero il fuoco e offrirono sacrifici, dopo un'interruzione di due anni; prepararono l'altare degli incensi, le lampade e l'offerta dei pani.</verse>
        <verse osisID='AddDan.10.4'>Fatto questo, prostrati a terra, supplicarono il Signore, che non li facesse più incorrere in quei mali ma, se mai peccassero ancora, venissero da lui corretti con clemenza, ma non abbandonati in mano a un popolo di barbari e bestemmiatori.</verse>
        <verse osisID='AddDan.10.5'>La purificazione del tempio avvenne nello stesso giorno in cui gli stranieri l'avevano profanato, il venticinque dello stesso mese, cioè di Casleu.</verse>
        <verse osisID='AddDan.10.6'>Con gioia passarono otto giorni come nella festa delle Capanne, ricordando come poco tempo prima avevano passato la feste delle Capanne dispersi sui monti e nelle caverne come animali selvatici.</verse>
        <verse osisID='AddDan.10.7'>Perciò, tenendo in mano bastoni ornati, rami verdi e palme, innalzavano inni a colui che aveva fatto ben riuscire la purificazione del suo proprio tempio.</verse>
        <verse osisID='AddDan.10.8'>Stabilirono quindi con pubblico decreto e deliberazione per tutto il popolo dei Giudei, che ogni anno si celebrassero questi giorni. EUPATORE</verse>
        <verse osisID='AddDan.10.9'>Tali furono le vicende riguardanti la morte di Antioco chiamato Epìfane.</verse>
        <verse osisID='AddDan.10.10'>Ora invece esporremo le cose accadute sotto Antioco Eupàtore, figlio di quell'empio, sunteggiando le principali sventure connesse alle guerre.</verse>
        <verse osisID='AddDan.10.11'>Costui, dunque, succeduto nel regno, nominò capo degli affari politici un certo Lisia, primo stratega della Celesiria e della Fenicia.</verse>
        <verse osisID='AddDan.10.12'>Tolomeo, chiamato Macrone, preferendo osservare la giustizia nei riguardi dei Giudei, a causa dei torti che erano stati fatti loro, cercava di svolgere i rapporti con loro pacificamente.</verse>
        <verse osisID='AddDan.10.13'>Per questo motivo fu accusato dagli amici presso l'Eupàtore ed egli, sentendosi spesso chiamare traditore per aver abbandonato Cipro a lui affidata dal Filomètore ed essere passato dalla parte di Antioco Epìfane, né potendo esercitare con onore la carica, preso il veleno, pose fine alla propria vita.</verse>
        <verse osisID='AddDan.10.14'>Gorgia, divenuto stratega della regione, assoldava stranieri e teneva viva la guerra contro i Giudei.</verse>
        <verse osisID='AddDan.10.15'>Insieme con lui anche gli Idumei, che occupavano fortezze strategiche, lottavano contro i Giudei e, dando asilo a tutti i fuoriusciti da Gerusalemme, cominciarono a fomentare la guerra.</verse>
        <verse osisID='AddDan.10.16'>Pertanto gli uomini del Maccabeo, dopo aver innalzato preghiere e supplicato Dio che si facesse loro alleato, mossero contro le fortezze degli Idumei</verse>
        <verse osisID='AddDan.10.17'>e, attaccandole con energia, si impadronirono delle posizioni, respinsero quelli che combattevano sulle mura e uccisero quanti erano venuti a tiro; ne uccisero così non meno di ventimila.</verse>
        <verse osisID='AddDan.10.18'>Non meno di novemila tuttavia fuggirono in due torri fortificate a regola d'arte e fornite di tutto l'occorrente per sostenere l'assedio.</verse>
        <verse osisID='AddDan.10.19'>Allora il Maccabeo, lasciando Simone e Giuseppe e inoltre Zaccheo e i suoi uomini, sufficienti per quell'assedio, si recò in zone più critiche.</verse>
        <verse osisID='AddDan.10.20'>Ma gli uomini di Simone, vinti dalla prospettiva del guadagno, si lasciarono persuadere per denaro da alcuni che erano nelle torri e, ricevute settantamila dramme, ne lasciarono fuggire alcuni.</verse>
        <verse osisID='AddDan.10.21'>Quando fu riferito al Maccabeo l'accaduto, radunati i capi del popolo, li accusò di aver venduto per denaro i loro fratelli, dando libertà ai loro nemici.</verse>
        <verse osisID='AddDan.10.22'>Fece giustiziare coloro che si erano resi colpevoli di tradimento e senza indugio espugnò le due torri.</verse>
        <verse osisID='AddDan.10.23'>Essendo ben riuscito in tutto con le armi in mano, mise a morte nelle due fortezze più di ventimila uomini.</verse>
        <verse osisID='AddDan.10.24'>Timòteo, che prima aveva perduto di fronte ai Giudei, assoldando ora forze straniere in gran numero e radunando la cavalleria dell'Asia, che non era meno numerosa, avanzò con l'intenzione di soggiogare la Giudea con le armi.</verse>
        <verse osisID='AddDan.10.25'>Gli uomini del Maccabeo al suo avvicinarsi, si cosparsero il capo di polvere per la preghiera a Dio e, cintisi i fianchi di sacco,</verse>
        <verse osisID='AddDan.10.26'>si prostrarono sul rialzo davanti all'altare e lo supplicarono che si mostrasse loro propizio e fosse nemico dei loro nemici e avversario dei loro avversari, secondo l'espressione della legge.</verse>
        <verse osisID='AddDan.10.27'>Terminata la preghiera, presero le armi e uscirono dalla città per un bel tratto. Quando furono vicini ai nemici, si fermarono.</verse>
        <verse osisID='AddDan.10.28'>Appena spuntata la luce del mattino, iniziò l'attacco dalle due parti, gli uni avendo a garanzia del successo e della vittoria gloriosa la fiducia nel Signore, gli altri ponendo come guida nel conflitto il loro ardire.</verse>
        <verse osisID='AddDan.10.29'>Accesasi una lotta durissima, apparvero dal cielo ai nemici cinque uomini splendidi su cavalli dalle briglie d'oro, che guidavano i Giudei.</verse>
        <verse osisID='AddDan.10.30'>Essi presero in mezzo il Maccabeo e, riparandolo con le loro armature, lo rendevano invulnerabile; contro gli avversari invece scagliavano dardi e folgori ed essi, confusi e accecati, si dispersero in preda al disordine.</verse>
        <verse osisID='AddDan.10.31'>Ne furono uccisi ventimilacinquecento e seicento cavalieri.</verse>
        <verse osisID='AddDan.10.32'>Lo stesso Timòteo dovette rifugiarsi nella fortezza chiamata Ghezer, ben munita, dove era comandante Chèrea.</verse>
        <verse osisID='AddDan.10.33'>Ma i soldati del Maccabeo assediarono con entusiasmo la fortezza per quattro giorni.</verse>
        <verse osisID='AddDan.10.34'>Gli assediati, fidando delle fortificazioni del luogo, bestemmiavano in modo orribile e lanciavano empie frasi.</verse>
        <verse osisID='AddDan.10.35'>Alle prime luci del quinto giorno, venti giovani del Maccabeo, accesi di sdegno per le bestemmie, prese d'assalto le mura coraggiosamente e con selvaggio furore, travolsero chiunque trovarono.</verse>
        <verse osisID='AddDan.10.36'>Anche altri, attaccando con una manovra di aggiramento, incendiarono le torri e, accesi dei fuochi, bruciarono vivi i bestemmiatori; altri ancora sfondarono le porte e fatto entrare il resto dell'esercito affrettarono la presa della città.</verse>
        <verse osisID='AddDan.10.37'>Uccisero Timòteo che si era nascosto in una buca e il fratello di lui Chèrea e Apollòfane.</verse>
        <verse osisID='AddDan.10.38'>Terminata l'impresa, con canti e inni di riconoscenza benedicevano il Signore che aveva magnificamente favorito Israele e concesso loro la vittoria.</verse>
      </chapter>
      <chapter osisID='AddDan.11'>
        <verse osisID='AddDan.11.1'>Dopo brevissimo tempo Lisia, tutore e parente del re e incaricato degli affari di stato, mal sopportando l'accaduto,</verse>
        <verse osisID='AddDan.11.2'>raccolti circa ottantamila uomini e tutta la cavalleria, mosse contro i Giudei, calcolando di ridurre la città a dimora dei Greci,</verse>
        <verse osisID='AddDan.11.3'>di imporre tasse al tempio come agli altri edifici di culto dei pagani e di mettere in vendita ogni anno il sommo sacerdozio.</verse>
        <verse osisID='AddDan.11.4'>Egli non considerava per niente la potenza di Dio, ma si appoggiava sulla potenza di migliaia di fanti, sulle migliaia di cavalli e sugli ottanta elefanti.</verse>
        <verse osisID='AddDan.11.5'>Entrato nella Giudea e avvicinatosi a Bet-Zur, che era una posizione fortificata distante da Gerusalemme circa venti miglia, la cinse d'assedio.</verse>
        <verse osisID='AddDan.11.6'>Quando gli uomini del Maccabeo vennero a sapere che quegli assediava le fortezze, tra gemiti e lacrime supplicarono con tutto il popolo il Signore che inviasse il suo angelo buono a salvare Israele.</verse>
        <verse osisID='AddDan.11.7'>Lo stesso Maccabeo, cingendo per primo le armi, esortò gli altri ad esporsi con lui al pericolo per andare in aiuto dei loro fratelli: tutti insieme partirono con coraggio.</verse>
        <verse osisID='AddDan.11.8'>Mentre si trovavano ancora vicino a Gerusalemme, apparve come condottiero davanti a loro un cavaliere in sella, vestito di bianco, in atto di agitare un'armatura d'oro.</verse>
        <verse osisID='AddDan.11.9'>Tutti insieme benedissero Dio misericordioso e si sentirono così rafforzati in cuore, che erano pronti ad assalire non solo gli uomini ma anche le bestie più feroci e mura di ferro.</verse>
        <verse osisID='AddDan.11.10'>Procedevano in ordine, con un alleato venuto dal cielo, per la misericordia che il Signore aveva avuto di loro.</verse>
        <verse osisID='AddDan.11.11'>Gettatisi come leoni sui nemici, ne stesero al suolo undicimila e milleseicento cavalieri, tutti gli altri li costrinsero a fuggire.</verse>
        <verse osisID='AddDan.11.12'>Costoro in gran parte riuscirono a salvarsi feriti e spogliati. Anche Lisia per salvarsi fu costretto a fuggire vergognosamente.</verse>
        <verse osisID='AddDan.11.13'>Ma, non privo di intelligenza, pensando alla sconfitta subìta e constatando che gli Ebrei erano invincibili, perché l'onnipotente Dio combatteva al loro fianco,</verse>
        <verse osisID='AddDan.11.14'>mandò a proporre un accordo su tutto ciò che fosse giusto, assicurando che a questo scopo avrebbe persuaso il re, facendo pressione su di lui perché diventasse loro amico.</verse>
        <verse osisID='AddDan.11.15'>Il Maccabeo, badando a ciò che più conveniva, acconsentì a tutto quanto Lisia chiedeva. Quanto infatti il Maccabeo aveva presentato a Lisia per iscritto a riguardo dei Giudei, fu accordato dal re.</verse>
        <verse osisID='AddDan.11.16'>Il contenuto della lettera scritta da Lisia ai Giudei era del seguente tenore:</verse>
        <verse osisID='AddDan.11.17'>Lisia al popolo dei Giudei salute. Giovanni e Assalonne, inviati da voi, ci hanno consegnato la decisione qui sotto riportata e hanno chiesto la ratifica dei punti in essa dichiarati.</verse>
        <verse osisID='AddDan.11.18'>Quanto era necessario riferire al re, l'ho riferito ed egli ha accordato quanto era accettabile.</verse>
        <verse osisID='AddDan.11.19'>Se dunque conserverete il vostro buon impegno per gli interessi del regno, procurerò anche in avvenire di esservi causa di favori.</verse>
        <verse osisID='AddDan.11.20'>Su questi punti e sui particolari ho dato ordine a questi due e ai miei incaricati di trattare con voi.</verse>
        <verse osisID='AddDan.11.21'>State bene. L'anno centoquarantotto, il ventiquattro del mese di Dioscorinzio.</verse>
        <verse osisID='AddDan.11.22'>La lettera del re si esprimeva così: Il re Antioco al fratello Lisia salute.</verse>
        <verse osisID='AddDan.11.23'>Dopo che nostro padre è passato tra gli dei, volendo noi che i cittadini del regno possano tranquillamente attendere ai loro interessi particolari</verse>
        <verse osisID='AddDan.11.24'>e, avendo sentito che i Giudei, non favorevoli al disegno di ellenizzazione di nostro padre, attaccati invece al loro sistema di vita, chiedono di potersi attenere alle proprie leggi,</verse>
        <verse osisID='AddDan.11.25'>desiderosi a nostra volta che anche questo popolo sia libero da turbamenti, decretiamo che il tempio sia loro restituito e si governino secondo le tradizioni dei loro antenati.</verse>
        <verse osisID='AddDan.11.26'>Farai quindi cosa opportuna a inviare loro messaggeri e ad offrire loro la destra perché, conosciuta la nostra decisione, si sentano contenti e riprendano a loro agio la cura delle proprie cose.</verse>
        <verse osisID='AddDan.11.27'>La lettera del re indirizzata al popolo era così concepita: salute.</verse>
        <verse osisID='AddDan.11.28'>Se state bene, è appunto come noi vogliamo: anche noi godiamo ottima salute.</verse>
        <verse osisID='AddDan.11.29'>Menelao ci ha rivelato che voi volete tornare a vivere nelle vostre sedi.</verse>
        <verse osisID='AddDan.11.30'>A quelli che si metteranno in viaggio entro i trenta giorni del mese di Xàntico, sarà garantita sicurezza e facoltà</verse>
        <verse osisID='AddDan.11.31'>di usare, come Giudei, delle loro regole alimentari e delle loro leggi come prima e nessuno di loro potrà essere molestato da alcuno per le mancanze commesse per ignoranza.</verse>
        <verse osisID='AddDan.11.32'>Ho anche mandato Menelao per rassicurarvi.</verse>
        <verse osisID='AddDan.11.33'>State bene. L'anno centoquarantotto, il venticinque del mese di Xàntico.</verse>
        <verse osisID='AddDan.11.34'>Anche i Romani inviarono loro questa lettera:</verse>
        <verse osisID='AddDan.11.35'>Riguardo a ciò che Lisia, parente del re, vi ha accordato, anche noi siamo d'accordo.</verse>
        <verse osisID='AddDan.11.36'>Riguardo invece a quei punti che egli ha giudicato dover riferire al re, mandate subito uno, dopo aver deliberato tra di voi, perché possiamo esporre le cose in modo conveniente per voi. Noi siamo in viaggio per Antiochia.</verse>
        <verse osisID='AddDan.11.37'>Mandate dunque in fretta alcuni per farci conoscere di quale parere siete.</verse>
        <verse osisID='AddDan.11.38'>State bene. L'anno centoquarantotto, il venticinque del mese di Xàntico.</verse>
      </chapter>
      <chapter osisID='AddDan.12'>
        <verse osisID='AddDan.12.1'>Conclusi questi accordi, Lisia ritornò presso il re; i Giudei invece si diedero a coltivare la terra.</verse>
        <verse osisID='AddDan.12.2'>Ma alcuni dei comandanti dei distretti e precisamente Timòteo e Apollonio, figlio di Gennèo, Ierònimo e Demofonte e, oltre questi, Nicànore, il comandante dei mercenari di Cipro, non li lasciavano vivere tranquilli né procedere in pace.</verse>
        <verse osisID='AddDan.12.3'>Gli abitanti di Giaffa perpetrarono un'empietà di questo genere: invitarono i Giudei che abitavano con loro a salire con le mogli e con i figli su barche allestite da loro, come se non ci fosse alcuna cattiva intenzione a loro riguardo,</verse>
        <verse osisID='AddDan.12.4'>ma fosse un'iniziativa di tutta la cittadinanza. Essi accettarono, desiderosi di rinsaldare la pace, e lontani da ogni sospetto. Ma quando furono al largo, li fecero affondare in numero non inferiore a duecento.</verse>
        <verse osisID='AddDan.12.5'>Quando Giuda fu informato di questa crudeltà compiuta contro i suoi connazionali, diede ordine ai suoi uomini</verse>
        <verse osisID='AddDan.12.6'>e, invocando Dio, giusto giudice, mosse contro gli assassini dei suoi fratelli e nella notte incendiò il porto, bruciò le navi e uccise di spada quanti vi si erano rifugiati.</verse>
        <verse osisID='AddDan.12.7'>Poi, dato che il luogo era sbarrato, abbandonò l'impresa con l'idea di tornare un'altra volta e sradicare tutta la cittadinanza di Giaffa.</verse>
        <verse osisID='AddDan.12.8'>Avendo poi appreso che anche i cittadini di Iamnia volevano usare lo stesso sistema con i Giudei che abitavano con loro,</verse>
        <verse osisID='AddDan.12.9'>piombando di notte sui cittadini di Iamnia, incendiò il porto con la flotta, così che si vedeva il bagliore delle fiamme fino a Gerusalemme, che è distante duecentoquaranta stadi.</verse>
        <verse osisID='AddDan.12.10'>Quando si furono allontanati di là per nove stadi, dirigendosi contro Timòteo, non meno di cinquemila Arabi con cinquecento cavalieri irruppero contro Giuda.</verse>
        <verse osisID='AddDan.12.11'>Ne nacque una zuffa furiosa, ma gli uomini di Giuda con l'aiuto di Dio ebbero la meglio. I nomadi invece, sopraffatti, supplicarono Giuda che stendesse loro la destra promettendo di cedergli bestiame e di aiutarlo in tutto il resto.</verse>
        <verse osisID='AddDan.12.12'>Giuda, prevedendo che realmente gli sarebbero stati utili in molte cose, acconsentì a far la pace con loro ed essi, strette le destre, tornarono alle loro tende.</verse>
        <verse osisID='AddDan.12.13'>Attaccò anche una città difesa da contrafforti, circondata da mura e abitata da gente d'ogni stirpe, chiamata Casfin.</verse>
        <verse osisID='AddDan.12.14'>Quelli di dentro, sicuri della solidità delle mura e delle riserve di viveri, si mostravano insolenti con gli uomini di Giuda, insultandoli, aggiungendo bestemmie e pronunciando frasi che non è lecito riferire.</verse>
        <verse osisID='AddDan.12.15'>Ma gli uomini di Giuda, dopo aver invocato il grande Signore del mondo, il quale senza arieti e senza macchine ingegnose aveva fatto cadere Gerico al tempo di Giosuè, assalirono furiosamente le mura.</verse>
        <verse osisID='AddDan.12.16'>Presa la città per volere di Dio, fecero innumerevoli stragi, cosicché il lago adiacente, largo due stadi, sembrava pieno del sangue che vi colava dentro.</verse>
        <verse osisID='AddDan.12.17'>Allontanatisi di là settecentocinquanta stadi giunsero a Caraca, presso i Giudei chiamati Tubiani;</verse>
        <verse osisID='AddDan.12.18'>ma da quelle parti non trovarono Timòteo, il quale era gia partito dalla zona, senza aver intrapreso alcuna azione, ma lasciando in un certo luogo un presidio molto forte.</verse>
        <verse osisID='AddDan.12.19'>Dosìteo e Sosìpatro, due capitani del Maccabeo, in una sortita sterminarono gli uomini di Timòteo lasciati nella fortezza, che erano più di diecimila.</verse>
        <verse osisID='AddDan.12.20'>Intanto il Maccabeo ordinò il suo esercito dividendolo in reparti, nominò questi al comando dei reparti e mosse contro Timòteo, il quale aveva con sé centoventimila fanti e duemilacinquecento cavalieri.</verse>
        <verse osisID='AddDan.12.21'>Quando Timòteo seppe dell'arrivo di Giuda, mandò avanti le donne, i fanciulli e tutto il bagaglio nel luogo chiamato Carnion: era questa una posizione inespugnabile e inaccessibile per la strettezza di tutti i passaggi.</verse>
        <verse osisID='AddDan.12.22'>All'apparire del primo reparto di Giuda, si diffuse tra i nemici il panico e il terrore perché si verificò contro di loro l'apparizione di colui che dall'alto tutto vede, e perciò cominciarono a fuggire precipitandosi chi da una parte chi dall'altra, cosicché spesso erano colpiti dai propri compagni e trafitti dalle punte delle loro spade.</verse>
        <verse osisID='AddDan.12.23'>Giuda dirigeva l'inseguimento con ogni energia, trafiggendo quegli empi: ne sterminò circa trentamila.</verse>
        <verse osisID='AddDan.12.24'>Lo stesso Timòteo, caduto in mano agli uomini di Dosìteo e Sosìpatro, supplicava con molta astuzia di essere lasciato sano e salvo, perché tratteneva come ostaggi i genitori di molti di loro e di alcuni i fratelli ai quali sarebbe capitato di essere trattati senza riguardo.</verse>
        <verse osisID='AddDan.12.25'>Avendo egli con molti discorsi prestato solenne promessa di restituire incolumi gli ostaggi, lo lasciarono libero per la salvezza dei propri fratelli.</verse>
        <verse osisID='AddDan.12.26'>Giuda mosse poi contro Carnion e l'Atergatèo e uccise venticinquemila uomini.</verse>
        <verse osisID='AddDan.12.27'>Dopo la sconfitta e lo sterminio di questi, marciò contro la fortezza di Efron, nella quale era stanziato Lisia con una moltitudine di gente di ogni razza; davanti alle mura erano schierati i giovani più forti e combattevano vigorosamente, mentre nella città stavano pronte molte riserve di macchine e di proiettili.</verse>
        <verse osisID='AddDan.12.28'>Avendo invocato il Signore che distrugge con la sua potenza le forze dei nemici, i Giudei fecero cadere la città nelle proprie mani e uccisero venticinquemila di coloro che vi stavano dentro.</verse>
        <verse osisID='AddDan.12.29'>Ritornati di là, mossero verso Beisan, che dista seicento stadi da Gerusalemme.</verse>
        <verse osisID='AddDan.12.30'>Ma i Giudei che vi abitavano testimoniarono che i cittadini di Beisan avevano dimostrato loro benevolenza e buona comprensione nel tempo della sventura</verse>
        <verse osisID='AddDan.12.31'>e questi li ringraziarono e li esortarono ad essere ben disposti anche in seguito verso il loro popolo. Poi si recarono a Gerusalemme nell'imminenza della festa delle settimane.</verse>
        <verse osisID='AddDan.12.32'>Dopo questa festa, chiamata Pentecoste, mossero contro Gorgia, stratega dell'Idumea.</verse>
        <verse osisID='AddDan.12.33'>Questi avanzò con tremila fanti e quattrocento cavalieri.</verse>
        <verse osisID='AddDan.12.34'>Schieratisi in combattimento, caddero un piccolo numero di Giudei.</verse>
        <verse osisID='AddDan.12.35'>Un certo Dosìteo, degli uomini di Bacènore, abile nel cavalcare e valoroso, si attaccò a Gorgia e, afferratolo per la clamide, lo trascinava a gran forza volendo prendere vivo quello scellerato; ma uno dei cavalieri traci si gettò su di lui tagliandogli la spalla e Gorgia potè fuggire a Maresa.</verse>
        <verse osisID='AddDan.12.36'>Poiché gli uomini di Esdrin combattevano da lungo tempo ed erano stanchi, Giuda supplicò il Signore che si mostrasse loro alleato e guida nella battaglia.</verse>
        <verse osisID='AddDan.12.37'>Poi, intonato nella lingua paterna il grido di guerra che si accompagnava agli inni, diede un assalto improvviso alle truppe di Gorgia e le mise in fuga.</verse>
        <verse osisID='AddDan.12.38'>Giuda poi radunò l'esercito e venne alla città di Odollam; poiché si compiva la settimana, si purificarono secondo l'uso e vi passarono il sabato.</verse>
        <verse osisID='AddDan.12.39'>Il giorno dopo, quando ormai la cosa era diventata necessaria, gli uomini di Giuda andarono a raccogliere i cadaveri per deporli con i loro parenti nei sepolcri di famiglia.</verse>
        <verse osisID='AddDan.12.40'>Ma trovarono sotto la tunica di ciascun morto oggetti sacri agli idoli di Iamnia, che la legge proibisce ai Giudei; fu perciò a tutti chiaro il motivo per cui costoro erano caduti.</verse>
        <verse osisID='AddDan.12.41'>Perciò tutti, benedicendo l'operato di Dio, giusto giudice che rende palesi le cose occulte,</verse>
        <verse osisID='AddDan.12.42'>ricorsero alla preghiera, supplicando che il peccato commesso fosse pienamente perdonato. Il nobile Giuda esortò tutti quelli del popolo a conservarsi senza peccati, avendo visto con i propri occhi quanto era avvenuto per il peccato dei caduti.</verse>
        <verse osisID='AddDan.12.43'>Poi fatta una colletta, con tanto a testa, per circa duemila dramme d'argento, le inviò a Gerusalemme perché fosse offerto un sacrificio espiatorio, agendo così in modo molto buono e nobile, suggerito dal pensiero della risurrezione.</verse>
        <verse osisID='AddDan.12.44'>Perché se non avesse avuto ferma fiducia che i caduti sarebbero risuscitati, sarebbe stato superfluo e vano pregare per i morti.</verse>
        <verse osisID='AddDan.12.45'>Ma se egli considerava la magnifica ricompensa riservata a coloro che si addormentano nella morte con sentimenti di pietà, la sua considerazione era santa e devota. Perciò egli fece offrire il sacrificio espiatorio per i morti, perché fossero assolti dal peccato.</verse>
      </chapter>
      <chapter osisID='AddDan.13'>
        <verse osisID='AddDan.13.1'>Nell'anno centoquarantanove giunse notizia agli uomini di Giuda che Antioco Eupàtore muoveva contro la Giudea con numerose truppe;</verse>
        <verse osisID='AddDan.13.2'>era con lui Lisia, suo tutore e preposto agli affari dello stato, che aveva con sé un esercito greco di centodiecimila fanti, cinquemilatrecento cavalli, ventidue elefanti e trecento carri falcati.</verse>
        <verse osisID='AddDan.13.3'>A costoro si unì anche Menelao, il quale incoraggiava con molta astuzia Antioco, non per la salvezza della patria, ma per la speranza di essere rimesso al suo posto di comando.</verse>
        <verse osisID='AddDan.13.4'>Ma il Re dei re eccitò l'ira di Antioco contro quello scellerato e, quando Lisia ebbe additato costui come causa di tutti i mali, diede ordine che fosse condotto a Berèa e messo a morte secondo l'usanza del luogo.</verse>
        <verse osisID='AddDan.13.5'>Vi è là una torre di cinquanta cubiti piena di cenere. Essa ha un ordigno girevole che da ogni lato fa cadere a precipizio sulla cenere.</verse>
        <verse osisID='AddDan.13.6'>Di lassù chi è reo di sacrilegio o chi ha raggiunto gli estremi in certi altri delitti, tutti lo spingono alla morte.</verse>
        <verse osisID='AddDan.13.7'>In tal modo l'empio Menelao incontrò la morte e non trovò terra per la sepoltura;</verse>
        <verse osisID='AddDan.13.8'>giusto castigo poiché, dopo aver commesso molti delitti attorno all'altare dov'erano il fuoco sacro e la cenere, nella cenere trovò la sua morte.</verse>
        <verse osisID='AddDan.13.9'>Il re avanzava con barbari sentimenti e con l'intenzione di far provare ai Giudei trattamenti peggiori di quelli che avevano subiti sotto suo padre.</verse>
        <verse osisID='AddDan.13.10'>Quando Giuda seppe queste cose, ordinò al popolo di pregare il Signore giorno e notte, perché, come altre volte, così anche ora aiutasse coloro che erano in pericolo di essere privati della legge, della patria e del tempio santo</verse>
        <verse osisID='AddDan.13.11'>e non permettesse che il popolo, che aveva appena goduto di un breve respiro, cadesse in mano a quegli infami pagani.</verse>
        <verse osisID='AddDan.13.12'>Quando ebbero fatto ciò tutti insieme ed ebbero supplicato il Signore misericordioso con gemiti e digiuni e prostrazioni per tre giorni continui, Giuda li esortò e comandò loro di tenersi preparati.</verse>
        <verse osisID='AddDan.13.13'>Tenuto poi un convegno a parte con gli anziani, decise che si dovesse, con l'aiuto di Dio, risolvere le cose uscendo a battaglia prima che l'esercito entrasse nella Giudea e si impadronisse della città.</verse>
        <verse osisID='AddDan.13.14'>Affidando poi ogni cura al creatore del mondo, esortò i suoi a combattere da prodi fino alla morte per le leggi, per il tempio, per la città, per la patria, per le loro istituzioni, e pose il campo vicino a Modin.</verse>
        <verse osisID='AddDan.13.15'>Data ai suoi uomini la parola d'ordine Vittoria di Dio, con giovani valorosi ben scelti, piombò di notte sulla tenda del re nell'accampamento, uccise circa tremila uomini e trafisse il più grosso degli elefanti insieme con l'uomo che era nella torretta</verse>
        <verse osisID='AddDan.13.16'>e alla fine riempirono tutto il campo di terrore e confusione; poi se ne tornarono ad impresa ben riuscita.</verse>
        <verse osisID='AddDan.13.17'>Quando gia spuntava il giorno, la cosa era compiuta, per la protezione del Signore che aveva assistito Giuda.</verse>
        <verse osisID='AddDan.13.18'>Il re, avuto questo saggio dell'audacia dei Giudei, tentava con l'astuzia la conquista delle posizioni.</verse>
        <verse osisID='AddDan.13.19'>Così si spingeva contro Bet-Zur, una ben munita fortezza dei Giudei, ma veniva respinto, aveva sfortuna e falliva;</verse>
        <verse osisID='AddDan.13.20'>mentre Giuda faceva giungere il necessario agli assediati.</verse>
        <verse osisID='AddDan.13.21'>Intanto Rodoco, appartenente alle file dei Giudei, aveva rivelato i segreti ai nemici: fu ricercato, preso e tolto di mezzo.</verse>
        <verse osisID='AddDan.13.22'>Il re tornò a trattare con quelli che erano in Bet-Zur, diede e ricevette la destra di pace e se ne andò. Assalì gli uomini di Giuda ma ebbe la peggio.</verse>
        <verse osisID='AddDan.13.23'>Ricevette poi notizia che Filippo, lasciato in Antiochia a dirigere gli affari, agiva da dissennato e ne rimase sconcertato; invitò i Giudei a trattare, si sottomise, si obbligò con giuramento a rispettare tutte le giuste condizioni, ristabilì l'accordo e offrì un sacrificio, onorò il tempio e beneficò il luogo.</verse>
        <verse osisID='AddDan.13.24'>Fece accoglienze al Maccabeo e lasciò Egemònide come stratega da Tolemàide fino al paese dei Gerreni.</verse>
        <verse osisID='AddDan.13.25'>Venne a Tolemàide, ma i cittadini di Tolemàide si mostrarono malcontenti per quegli accordi; erano irritati contro coloro che avevano voluto abolire i loro privilegi.</verse>
        <verse osisID='AddDan.13.26'>Salì allora sulla tribuna Lisia, fece la sua difesa meglio che potè, li persuase, li calmò, li rese ragionevoli; poi tornò ad Antiochia. Così si svolse la spedizione del re e il suo ritorno.</verse>
      </chapter>
      <chapter osisID='AddDan.14'>
        <verse osisID='AddDan.14.1'>Dopo un periodo di tre anni, venne all'orecchio degli uomini di Giuda che Demetrio, figlio di Selèuco, era sbarcato nel porto di Tripoli con un grande esercito e la flotta</verse>
        <verse osisID='AddDan.14.2'>e si era impadronito del paese, eliminando Antioco e il suo tutore Lisia.</verse>
        <verse osisID='AddDan.14.3'>Un certo Alcimo, che era stato prima sommo sacerdote, ma che si era volontariamente contaminato nei giorni della secessione, accorgendosi che per nessun verso si apriva a lui una via di salvezza né ulteriore accesso al sacro altare,</verse>
        <verse osisID='AddDan.14.4'>andò dal re Demetrio verso l'anno centocinquantuno offrendogli una corona d'oro e una palma oltre ai tradizionali ramoscelli di ulivo del tempio e per quel giorno stette quieto.</verse>
        <verse osisID='AddDan.14.5'>Ma colse l'occasione favorevole alla sua follia, quando fu chiamato da Demetrio al consiglio e fu interrogato in quale disposizione e mentalità si tenessero i Giudei. A questa richiesta rispose:</verse>
        <verse osisID='AddDan.14.6'>I Giudei che si dicono Asidèi, a capo dei quali sta Giuda il Maccabeo, alimentano guerre e ribellioni e non lasciano che il regno trovi la tranquillità.</verse>
        <verse osisID='AddDan.14.7'>Per questo anch'io, privato della dignità ereditaria, intendo dire del sommo sacerdozio, sono venuto qui,</verse>
        <verse osisID='AddDan.14.8'>spinto anzitutto da schietta premura per gli interessi del re e dalla preoccupazione della sconsideratezza delle suddette persone, in secondo luogo mirando ai miei concittadini, perché, a causa del disordine della situazione descritta, tutto il nostro popolo viene non poco impoverito.</verse>
        <verse osisID='AddDan.14.9'>Ora che sai queste cose in particolare, tu, re, provvedi al paese e alla nostra stirpe che va decadendo, con quella cortese benevolenza che hai con tutti.</verse>
        <verse osisID='AddDan.14.10'>Fin quando Giuda è là, la situazione non può mettersi tranquilla.</verse>
        <verse osisID='AddDan.14.11'>Dopo queste sue parole, gli altri amici, irritati per i successi di Giuda, si affrettarono a infiammare Demetrio.</verse>
        <verse osisID='AddDan.14.12'>Questi, designato subito Nicànore, gia a capo degli elefanti, e nominatolo stratega della Giudea, lo inviò</verse>
        <verse osisID='AddDan.14.13'>con l'ordine di eliminare prima Giuda, di disperdere i suoi uomini e di costituire Alcimo sommo sacerdote del tempio massimo.</verse>
        <verse osisID='AddDan.14.14'>Allora i pagani della Giudea, che erano fuggiti davanti a Giuda, si univano in massa a Nicànore sapendo che le sfortune e le calamità dei Giudei sarebbero state apportatrici di fortuna per loro.</verse>
        <verse osisID='AddDan.14.15'>Quando seppero della venuta di Nicànore e dell'aggressione dei pagani, i Giudei cosparsi di polvere, elevarono suppliche a colui che ha stabilito il suo popolo per i secoli e che con segni palesi sempre protegge la sua porzione.</verse>
        <verse osisID='AddDan.14.16'>Poi il comandante, dati gli ordini, mosse rapidamente di là e si scontrò con loro presso il villaggio di Dessau.</verse>
        <verse osisID='AddDan.14.17'>Simone, fratello di Giuda, aveva gia attaccato Nicànore, ma era rimasto battuto per l'improvvisa comparsa dei nemici.</verse>
        <verse osisID='AddDan.14.18'>Tuttavia Nicànore, sentendo parlare del valore che avevano gli uomini di Giuda e del loro entusiasmo nelle lotte per la patria, non si arrischiava a decidere la sorte con spargimento di sangue.</verse>
        <verse osisID='AddDan.14.19'>Per questo mandò Posidonio e Teòdoto e Mattatia a dare e ricevere la destra per la pace.</verse>
        <verse osisID='AddDan.14.20'>Fu fatto un lungo esame intorno a queste cose e, quando il comandante ne diede comunicazione alle truppe, il parere risultò concorde e accettarono gli accordi.</verse>
        <verse osisID='AddDan.14.21'>Fissarono il giorno nel quale sarebbero venuti a un incontro privato. Dall'una e dall'altra parte avanzò una lettiga e collocarono dei seggi.</verse>
        <verse osisID='AddDan.14.22'>Giuda tuttavia dispose degli uomini armati nei luoghi opportuni per paura che si verificasse d'improvviso qualche tradimento da parte dei nemici: così in buon accordo tennero il convegno.</verse>
        <verse osisID='AddDan.14.23'>Nicànore si trattenne in Gerusalemme e non fece alcun gesto fuori luogo; anzi licenziò le turbe raccogliticce che gli si erano unite.</verse>
        <verse osisID='AddDan.14.24'>Voleva Giuda sempre alla sua presenza, sentiva un'intima inclinazione per quel prode.</verse>
        <verse osisID='AddDan.14.25'>L'esortò a sposarsi e ad avere figli; e quegli si sposò, potè mettersi a posto e godere giorni sereni.</verse>
        <verse osisID='AddDan.14.26'>Ma Alcimo, vedendo la loro reciproca simpatia e procuratosi copia degli accordi intercorsi, andò da Demetrio e gli disse che Nicànore seguiva una linea contraria agli interessi dello stato: aveva infatti nominato suo successore Giuda, il sobillatore del regno.</verse>
        <verse osisID='AddDan.14.27'>Il re, acceso di sdegno e irritato per le calunnie di quel genio malefico, scrisse a Nicànore, dichiarandogli di essere scontento delle alleanze concluse e ordinandogli che gli mandasse subito ad Antiochia il Maccabeo in catene.</verse>
        <verse osisID='AddDan.14.28'>Nicànore, sopreso da questi ordini, rimase sconcertato e aveva ripugnanza a rompere le alleanze senza che l'uomo avesse commesso alcuna colpa.</verse>
        <verse osisID='AddDan.14.29'>Ma, poiché non gli era possibile agire contro la volontà del re, cercava l'occasione per effettuare la cosa con qualche stratagemma.</verse>
        <verse osisID='AddDan.14.30'>Il Maccabeo, notando che Nicànore era più freddo nei rapporti con lui e che nei consueti incontri si comportava con durezza, arguendo che questa freddezza non presagiva niente di buono, raccolti non pochi dei suoi non si fece più vedere da Nicànore.</verse>
        <verse osisID='AddDan.14.31'>Quest'altro, accortosi di essere stato giocato abilmente da quell'uomo, salito al massimo e santo tempio, mentre i sacerdoti stavano compiendo i sacrifici prescritti, ordinò che gli fosse consegnato l'uomo.</verse>
        <verse osisID='AddDan.14.32'>I sacerdoti dichiararono con giuramento che non sapevano dove mai fosse il ricercato</verse>
        <verse osisID='AddDan.14.33'>ma egli, stendendo la destra contro il tempio, giurò: Se non mi consegnerete Giuda in catene, farò di questa dimora di Dio una piazza pulita, abbatterò dalle fondamenta l'altare e innalzerò qui uno splendido tempio a Dioniso.</verse>
        <verse osisID='AddDan.14.34'>Dette queste grosse parole, se ne andò. I sacerdoti alzando le mani al cielo, invocarono il protettore sempre vigile del nostro popolo:</verse>
        <verse osisID='AddDan.14.35'>Tu, Signore, che di nulla hai bisogno, ti sei compiaciuto di porre il tempio della tua abitazione in mezzo a noi.</verse>
        <verse osisID='AddDan.14.36'>E ora tu, Santo e Signore di ogni santità, custodisci questa tua casa, appena purificata, per sempre libera da contaminazioni.</verse>
        <verse osisID='AddDan.14.37'>Fu denunziato a Nicànore un certo Razis degli anziani di Gerusalemme, uomo pieno di amore per la città, che godeva grandissima fama e chiamato per la sua benevolenza padre dei Giudei.</verse>
        <verse osisID='AddDan.14.38'>Egli infatti nei giorni precedenti la rivolta si era attirata l'accusa di giudaismo e realmente per il giudaismo aveva impegnato corpo e anima con piena generosità.</verse>
        <verse osisID='AddDan.14.39'>Volendo Nicànore far nota a tutti l'ostilità che aveva verso i Giudei, mandò più di cinquecento soldati per arrestarlo;</verse>
        <verse osisID='AddDan.14.40'>pensava infatti che, prendendo costui, avrebbe arrecato loro un grave colpo.</verse>
        <verse osisID='AddDan.14.41'>Ma, quando quella truppa stava per occupare la torre e tentava di forzare la porta del cortile e ordinavano di portare il fuoco e di appiccarlo alle porte, egli, accerchiato da ogni lato, si piantò la spada in corpo,</verse>
        <verse osisID='AddDan.14.42'>preferendo morire nobilmente piuttosto che divenire schiavo degli empi e subire insulti indegni della sua nobiltà.</verse>
        <verse osisID='AddDan.14.43'>Non avendo però portato a segno il colpo per la fretta della lotta, mentre la folla premeva fuori delle porte, salì coraggiosamente sulle mura e si lasciò cadere a precipizio sulla folla con gesto da prode.</verse>
        <verse osisID='AddDan.14.44'>Essi lo scansarono immediatamente lasciando uno spazio libero ed egli cadde in mezzo allo spazio vuoto.</verse>
        <verse osisID='AddDan.14.45'>Poiché respirava ancora, con l'animo infiammato, si alzò, mentre il sangue gli usciva a fiotti e le ferite lo straziavano e, attraversata di corsa la folla, salì su di un tratto di roccia,</verse>
        <verse osisID='AddDan.14.46'>ormai completamente esangue; si strappò gli intestini e prendendoli con le mani li gettò contro la folla; morì in tal modo invocando il Signore della vita e dello spirito perché di nuovo glieli restituisse.</verse>
      </chapter>
      <chapter osisID='AddDan.15'>
        <verse osisID='AddDan.15.1'>Nicànore, avendo saputo che gli uomini di Giuda si trovavano nella regione della Samaria, decise di assalirli a colpo sicuro nel giorno del riposo.</verse>
        <verse osisID='AddDan.15.2'>Poiché i Giudei che l'avevano seguito forzatamente gli dicevano: Assolutamente non devi ucciderli in modo così crudele e barbaro; rendi onore al giorno che è stato gia onorato rivestendolo di santità da colui che tutto vede,</verse>
        <verse osisID='AddDan.15.3'>quell'uomo tre volte scellerato chiese se c'era in cielo un Signore che aveva comandato di celebrare il giorno del sabato.</verse>
        <verse osisID='AddDan.15.4'>Essi risposero: Vi è il Signore vivente; egli è il sovrano del cielo, che ha comandato di celebrare il settimo giorno.</verse>
        <verse osisID='AddDan.15.5'>L'altro ribattè: E io sono sovrano sulla terra, che comando di prendere le armi e portare a termine le disposizioni del re. Tuttavia non riuscì a mandare ad effetto il suo crudele intento.</verse>
        <verse osisID='AddDan.15.6'>Nicànore, dunque, alzata la testa con tutta la superbia, aveva decretato di erigere un pubblico trofeo per la vittoria sugli uomini di Giuda.</verse>
        <verse osisID='AddDan.15.7'>Il Maccabeo invece era costantemente convinto e pienamente fiducioso di trovare protezione da parte del Signore.</verse>
        <verse osisID='AddDan.15.8'>Esortava i suoi uomini a non temere l'attacco dei pagani, ma a tener fissi in mente gli aiuti che in passato erano venuti loro dal Cielo e ad aspettare ora la vittoria che sarebbe stata loro concessa dall'Onnipotente.</verse>
        <verse osisID='AddDan.15.9'>Confortandoli così con le parole della legge e dei profeti e ricordando loro le lotte che avevano gia condotte a termine, li rese più coraggiosi.</verse>
        <verse osisID='AddDan.15.10'>Avendo così stimolato i loro sentimenti, espose e denunziò la malafede dei pagani e la violazione dei giuramenti.</verse>
        <verse osisID='AddDan.15.11'>Dopo aver armato ciascuno di loro non tanto con la sicurezza degli scudi e delle lance quanto con il conforto delle egregie parole, li riempì di gioia, narrando loro un sogno degno di fede, anzi una vera visione.</verse>
        <verse osisID='AddDan.15.12'>La sua visione era questa: Onia, che era stato sommo sacerdote, uomo eccellente, modesto nel portamento, mite nel contegno, dignitoso nel proferir parole, occupato dalla fanciullezza in quanto riguardava la virtù, con le mani protese pregava per tutta la nazione giudaica.</verse>
        <verse osisID='AddDan.15.13'>Gli era anche apparso un personaggio che si distingueva per la canizie e la dignità ed era rivestito di una maestà meravigliosa e piena di magnificenza.</verse>
        <verse osisID='AddDan.15.14'>Onia disse: Questi è l'amico dei suoi fratelli, colui che innalza molte preghiere per il popolo e per la città santa, Geremia il profeta di Dio.</verse>
        <verse osisID='AddDan.15.15'>E Geremia stendendo la destra consegnò a Giuda una spada d'oro, pronunciando queste parole nel porgerla:</verse>
        <verse osisID='AddDan.15.16'>Prendi la spada sacra come dono da parte di Dio; con questa abbatterai i nemici.</verse>
        <verse osisID='AddDan.15.17'>Esortati dalle bellissime parole di Giuda, capaci di spingere all'eroismo e di rendere virile anche l'animo dei giovani, decisero di non restare in campo, ma di intervenire coraggiosamente e decidere la sorte attaccando battaglia con tutto il coraggio, perché la città e le cose sante e il tempio erano in pericolo.</verse>
        <verse osisID='AddDan.15.18'>Minore era il loro timore per le donne e i figli come pure per i fratelli e i parenti, poiché la prima e principale preoccupazione era per il tempio consacrato.</verse>
        <verse osisID='AddDan.15.19'>Anche per quelli rimasti in città non era piccola l'angoscia, essendo tutti turbati per l'ansia del combattimento in campo aperto.</verse>
        <verse osisID='AddDan.15.20'>Mentre tutti erano in attesa della prova imminente e i nemici gia avevano cominciato ad attaccare e l'esercito era in ordine di battaglia e gli elefanti erano piazzati in posizione opportuna e la cavalleria schierata ai lati,</verse>
        <verse osisID='AddDan.15.21'>il Maccabeo dopo aver osservato le moltitudini presenti e la svariata attrezzatura delle armi e la ferocia delle bestie, alzò le mani al cielo e invocò il Signore che compie prodigi, convinto che non è possibile vincere con le armi, ma che egli concede la vittoria a coloro che ne sono degni, secondo il suo giudizio.</verse>
        <verse osisID='AddDan.15.22'>Invocando il Signore, si esprimeva in questo modo: Tu, Signore, inviasti il tuo angelo al tempo di Ezechia re della Giudea ed egli fece perire nel campo di Sennàcherib centottantacinquemila uomini.</verse>
        <verse osisID='AddDan.15.23'>Anche ora, sovrano del cielo, manda un angelo buono davanti a noi per incutere paura e tremore.</verse>
        <verse osisID='AddDan.15.24'>Siano atterriti dalla potenza del tuo braccio coloro che bestemmiando sono venuti qui contro il tuo santo tempio. Con queste parole egli terminò.</verse>
        <verse osisID='AddDan.15.25'>Gli uomini di Nicànore avanzavano al suono delle trombe e degli inni di guerra.</verse>
        <verse osisID='AddDan.15.26'>Invece gli uomini di Giuda con invocazioni e preghiere si gettarono nella mischia contro i nemici.</verse>
        <verse osisID='AddDan.15.27'>In tal modo combattendo con le mani e pregando Dio con il cuore, travolsero non meno di tretacinquemila uomini, rallegrandosi grandemente per la manifesta presenza di Dio.</verse>
        <verse osisID='AddDan.15.28'>Terminata la battaglia, mentre facevano ritorno pieni di gioia, riconobbero Nicànore caduto con tutte le sue armi.</verse>
        <verse osisID='AddDan.15.29'>Levarono alte grida dandosi all'entusiasmo, mentre benedicevano l'Onnipotente nella lingua paterna.</verse>
        <verse osisID='AddDan.15.30'>Quindi colui che era stato sempre il primo a combattere per i suoi concittadini con anima e corpo, colui che aveva conservato l'affetto della prima età verso i suoi connazionali, comandò che tagliassero la testa di Nicànore e la sua mano con il braccio e li portassero a Gerusalemme.</verse>
        <verse osisID='AddDan.15.31'>Quando vi giunse, chiamò a raccolta tutti i connazionali e i sacerdoti davanti all'altare: sostando in mezzo a loro mandò a chiamare quelli dell'Acra</verse>
        <verse osisID='AddDan.15.32'>e mostrò loro la testa dell'empio Nicànore e la mano che quel bestemmiatore aveva steso contro la sacra dimora dell'Onnipotente pronunciando parole orgogliose.</verse>
        <verse osisID='AddDan.15.33'>Tagliata poi la lingua del sacrilego Nicànore, la fece gettare a pezzi agli uccelli e ordinò di appendere davanti al tempio la mercede della sua follia.</verse>
        <verse osisID='AddDan.15.34'>Tutti allora, rivolti verso il cielo, benedissero il Signore glorioso dicendo: Benedetto colui che ha conservato la sua dimora inviolata.</verse>
        <verse osisID='AddDan.15.35'>Fece poi appendere la testa di Nicànore all'Acra alla vista di tutti, perché fosse segno manifesto dell'aiuto di Dio.</verse>
        <verse osisID='AddDan.15.36'>Quindi decretarono unanimemente con voto pubblico di non lasciar passare inosservato quel giorno, ma di commemorarlo il tredici del decimosecondo mese - che in lingua siriaca si chiama Adar - il giorno precedente la festa di Mardocheo.</verse>
        <verse osisID='AddDan.15.37'>Così andarono le cose riguardo a Nicànore e, poiché da quel tempo la città è rimasta in mano agli Ebrei, anch'io chiudo qui la mia narrazione.</verse>
        <verse osisID='AddDan.15.38'>Se la disposizione dei fatti è riuscita scritta bene e ben composta, era quello che volevo; se invece è riuscita di poco valore e mediocre, questo solo ho potuto fare.</verse>
        <verse osisID='AddDan.15.39'>Come il bere solo vino e anche il bere solo acqua è dannoso e viceversa come il vino mescolato con acqua è amabile e procura un delizioso piacere, così l'arte di ben disporre l'argomento delizia gli orecchi di coloro a cui capita di leggere la composizione. E qui sia la fine.</verse>
      </chapter>
    </div></osisText>
</osis>