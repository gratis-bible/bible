<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='italian1' xml:lang='it'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='italian1'>
        <title>Italian Version</title>
        <contributor>
		 The Unbound Bible
		 Biola University: Administrative Computing
		 13800 Biola Ave.
		 La Mirada, CA 90639
		 United States of America
		 562-903-4722 
	       </contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>your entry goes here</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>italian1</identifier>
        <source>ftp://unboundftp.biola.edu/pub/italian_utf8.zip</source>
        <language type='IETF'>it</language>
        <relation/>
        <coverage>provide the bible to the world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Lev'>
      <chapter osisID='Lev.1'>
        <verse osisID='Lev.1.1'>Il Signore chiamò Mosè e dalla tenda del convegno gli disse:</verse>
        <verse osisID='Lev.1.2'>Parla agli Israeliti e riferisci loro: Quando uno di voi vorrà fare un'offerta al Signore, offrirete bestiame grosso o minuto.</verse>
        <verse osisID='Lev.1.3'>Se l'offerta è un olocausto di grosso bestiame, egli offrirà un maschio senza difetto; l'offrirà all'ingresso della tenda del convegno, per ottenere il favore del Signore.</verse>
        <verse osisID='Lev.1.4'>Poserà la mano sulla testa della vittima, che sarà accettata in suo favore per fare il rito espiatorio per lui.</verse>
        <verse osisID='Lev.1.5'>Poi immolerà il capo di grosso bestiame davanti al Signore, e i sacerdoti, figli di Aronne, offriranno il sangue e lo spargeranno intorno all'altare, che è all'ingresso della tenda del convegno.</verse>
        <verse osisID='Lev.1.6'>Scorticherà la vittima e la taglierà a pezzi.</verse>
        <verse osisID='Lev.1.7'>I figli del sacerdote Aronne porranno il fuoco sull'altare e metteranno la legna sul fuoco,</verse>
        <verse osisID='Lev.1.8'>poi sulla legna e sul fuoco che è sull'altare disporranno i pezzi, la testa e il grasso.</verse>
        <verse osisID='Lev.1.9'>Laverà con acqua le interiora e le zampe; poi il sacerdote brucerà il tutto sull'altare come olocausto, sacrificio consumato dal fuoco, profumo soave per il Signore.</verse>
        <verse osisID='Lev.1.10'>Se la sua offerta è un olocausto di bestiame minuto, pecora o capra, egli offrirà un maschio senza difetto.</verse>
        <verse osisID='Lev.1.11'>Lo immolerà dal lato settentrionale dell'altare davanti al Signore e i sacerdoti, figli di Aronne, spargeranno il sangue attorno all'altare.</verse>
        <verse osisID='Lev.1.12'>Lo taglierà a pezzi, con la testa e il grasso, e il sacerdote li disporrà sulla legna, collocata sul fuoco dell'altare.</verse>
        <verse osisID='Lev.1.13'>Laverà con acqua le interiora e le zampe; poi il sacerdote offrirà il tutto e lo brucerà sull'altare: olocausto, sacrificio consumato dal fuoco, profumo soave per il Signore.</verse>
        <verse osisID='Lev.1.14'>Se la sua offerta al Signore è un olocausto di uccelli, offrirà tortore o colombi.</verse>
        <verse osisID='Lev.1.15'>Il sacerdote li offrirà all'altare, ne staccherà la testa, che farà bruciare sull'altare, e il sangue sarà spruzzato sulla parete dell'altare.</verse>
        <verse osisID='Lev.1.16'>Poi toglierà il gozzo con le sue immondezze e lo getterà al lato orientale dell'altare, dov'è il luogo delle ceneri.</verse>
        <verse osisID='Lev.1.17'>Dividerà l'uccello in due metà prendendolo per le ali, ma senza separarlo, e il sacerdote lo brucerà sull'altare, sulla legna che è sul fuoco, come olocausto, sacrificio consumato dal fuoco, profumo soave per il Signore.</verse>
      </chapter>
      <chapter osisID='Lev.2'>
        <verse osisID='Lev.2.1'>Se qualcuno presenterà al Signore un'oblazione, la sua offerta sarà di fior di farina, sulla quale verserà olio e porrà incenso.</verse>
        <verse osisID='Lev.2.2'>La porterà ai figli di Aronne, i sacerdoti; il sacerdote prenderà da essa una manciata di fior di farina e d'olio, con tutto l'incenso, e lo brucerà sull'altare come memoriale: è un sacrificio consumato dal fuoco, profumo soave per il Signore.</verse>
        <verse osisID='Lev.2.3'>Il resto dell'offerta di oblazione sarà per Aronne e per i suoi figli, cosa santissima, proveniente dai sacrifici consumati dal fuoco in onore del Signore.</verse>
        <verse osisID='Lev.2.4'>Quando offrirai una oblazione cotta nel forno, essa consisterà in focacce azzime di fior di farina impastata con olio e anche di schiacciate azzime spalmate di olio.</verse>
        <verse osisID='Lev.2.5'>Se la tua offerta sarà un'oblazione cotta sulla teglia, sarà di fior di farina, azzima e impastata con olio;</verse>
        <verse osisID='Lev.2.6'>la farai a pezzi e sopra vi verserai olio: è un'oblazione.</verse>
        <verse osisID='Lev.2.7'>Se la tua offerta sarà una oblazione cotta nella pentola, sarà fatta con fior di farina nell'olio:</verse>
        <verse osisID='Lev.2.8'>porterai al Signore l'oblazione così preparata e la presenterai al sacerdote, che la offrirà sull'altare.</verse>
        <verse osisID='Lev.2.9'>Il sacerdote preleverà dall'oblazione il memoriale e lo brucerà sull'altare: sacrificio consumato dal fuoco, profumo soave per il Signore.</verse>
        <verse osisID='Lev.2.10'>Il resto dell'oblazione sarà per Aronne e per i suoi figli, cosa santissima, proveniente dai sacrifici consumati dal fuoco per il Signore.</verse>
        <verse osisID='Lev.2.11'>Nessuna delle oblazioni che offrirete al Signore sarà lievitata: non brucerete né lievito, né miele come sacrificio consumato dal fuoco in onore del Signore;</verse>
        <verse osisID='Lev.2.12'>potrete offrire queste cose al Signore come offerta di primizie, ma non saliranno sull'altare a titolo di profumo soave.</verse>
        <verse osisID='Lev.2.13'>Dovrai salare ogni tua offerta di oblazione: nella tua oblazione non lascerai mancare il sale dell'alleanza del tuo Dio; sopra ogni tua offerta offrirai del sale.</verse>
        <verse osisID='Lev.2.14'>Se offrirai al Signore una oblazione di primizie, offrirai come tua oblazione di primizie spighe di grano fresche abbrustolite sul fuoco e chicchi pestati di grano nuovo.</verse>
        <verse osisID='Lev.2.15'>Verserai olio sopra di essa, vi metterai incenso: è una oblazione.</verse>
        <verse osisID='Lev.2.16'>Il sacerdote brucerà come memoriale una parte dei chicchi e dell'olio insieme con tutto l'incenso: è un sacrificio consumato dal fuoco per il Signore.</verse>
      </chapter>
      <chapter osisID='Lev.3'>
        <verse osisID='Lev.3.1'>Nel caso che la sua offerta sia un sacrificio di comunione e se offre un capo di bestiame grosso, sarà un maschio o una femmina, senza difetto; l'offrirà davanti al Signore,</verse>
        <verse osisID='Lev.3.2'>poserà la mano sulla testa della vittima e la immolerà all'ingresso della tenda del convegno e i figli di Aronne, i sacerdoti, spargeranno il sangue attorno all'altare.</verse>
        <verse osisID='Lev.3.3'>Di questo sacrificio di comunione offrirà come sacrificio consumato dal fuoco in onore del Signore il grasso che avvolge le viscere e tutto quello che vi è sopra,</verse>
        <verse osisID='Lev.3.4'>i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</verse>
        <verse osisID='Lev.3.5'>i figli di Aronne lo bruceranno sull'altare, sopra l'olocausto, posto sulla legna che è sul fuoco: è un sacrificio consumato dal fuoco, profumo soave per il Signore.</verse>
        <verse osisID='Lev.3.6'>Se la sua offerta di sacrificio di comunione per il Signore è di bestiame minuto sarà un maschio o una femmina, senza difetto.</verse>
        <verse osisID='Lev.3.7'>Se presenta una pecora in offerta, la offrirà davanti al Signore;</verse>
        <verse osisID='Lev.3.8'>poserà la mano sulla testa della vittima e la immolerà davanti alla tenda del convegno; i figli di Aronne ne spargeranno il sangue attorno all'altare;</verse>
        <verse osisID='Lev.3.9'>di questo sacrificio di comunione offrirà quale sacrificio consumato dal fuoco per il Signore il grasso e cioè l'intiera coda presso l'estremità della spina dorsale, il grasso che avvolge le viscere e tutto quello che vi è sopra,</verse>
        <verse osisID='Lev.3.10'>i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</verse>
        <verse osisID='Lev.3.11'>il sacerdote li brucerà sull'altare: è un alimento consumato dal fuoco per il Signore.</verse>
        <verse osisID='Lev.3.12'>Se la sua offerta è una capra, la offrirà davanti al Signore;</verse>
        <verse osisID='Lev.3.13'>poserà la mano sulla sua testa e la immolerà davanti alla tenda del convegno; i figli di Aronne ne spargeranno il sangue attorno all'altare.</verse>
        <verse osisID='Lev.3.14'>Di essa preleverà, come offerta consumata dal fuoco in onore del Signore, il grasso che avvolge le viscere, tutto quello che vi è sopra,</verse>
        <verse osisID='Lev.3.15'>i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</verse>
        <verse osisID='Lev.3.16'>il sacerdote li brucerà sull'altare: è un cibo consumato dal fuoco per il Signore. Ogni parte grassa appartiene al Signore.</verse>
        <verse osisID='Lev.3.17'>E' una prescrizione rituale perenne per le vostre generazioni in ogni vostra dimora: non dovrete mangiare né grasso né sangue.</verse>
      </chapter>
      <chapter osisID='Lev.4'>
        <verse osisID='Lev.4.1'>Il Signore disse a Mosè: Riferisci agli Israeliti:</verse>
        <verse osisID='Lev.4.2'>Quando un uomo inavvertitamente trasgredisce un qualsiasi divieto della legge del Signore, facendo una cosa proibita:</verse>
        <verse osisID='Lev.4.3'>se chi ha peccato è il sacerdote che ha ricevuto l'unzione e così ha reso colpevole il popolo, offrirà al Signore per il peccato da lui commesso un giovenco senza difetto come sacrificio di espiazione.</verse>
        <verse osisID='Lev.4.4'>Condurrà il giovenco davanti al Signore all'ingresso della tenda del convegno; poserà la mano sulla testa del giovenco e l'immolerà davanti al Signore.</verse>
        <verse osisID='Lev.4.5'>Il sacerdote che ha ricevuto l'unzione prenderà il sangue del giovenco e lo porterà nell'interno della tenda del convegno;</verse>
        <verse osisID='Lev.4.6'>intingerà il dito nel sangue e farà sette aspersioni davanti al Signore di fronte al velo del santuario.</verse>
        <verse osisID='Lev.4.7'>Bagnerà con il sangue i corni dell'altare dei profumi che bruciano davanti al Signore nella tenda del convegno; verserà il resto del sangue alla base dell'altare degli olocausti, che si trova all'ingresso della tenda del convegno.</verse>
        <verse osisID='Lev.4.8'>Poi dal giovenco del sacrificio toglierà tutto il grasso: il grasso che avvolge le viscere, tutto quello che vi è sopra,</verse>
        <verse osisID='Lev.4.9'>i due reni con il loro grasso e il grasso attorno ai lombi e al lobo del fegato, che distaccherà al di sopra dei reni.</verse>
        <verse osisID='Lev.4.10'>Farà come si fa per il giovenco del sacrificio di comunione e brucerà il tutto sull'altare degli olocausti.</verse>
        <verse osisID='Lev.4.11'>Ma la pelle del giovenco, la carne con la testa, le viscere, le zampe e gli escrementi,</verse>
        <verse osisID='Lev.4.12'>cioè tutto il giovenco, egli lo porterà fuori dell'accampamento in luogo puro, dove si gettano le ceneri, e lo brucerà sulla legna: dovrà essere bruciato sul mucchio delle ceneri.</verse>
        <verse osisID='Lev.4.13'>Se tutta la comunità d'Israele ha commesso una inavvertenza, senza che tutta l'assemblea la conosca, violando così un divieto della legge del Signore e rendendosi colpevole,</verse>
        <verse osisID='Lev.4.14'>quando il peccato commesso sarà conosciuto, l'assemblea offrirà come sacrificio espiatorio un giovenco, un capo di grosso bestiame senza difetto e lo condurrà davanti alla tenda del convegno.</verse>
        <verse osisID='Lev.4.15'>Gli anziani della comunità poseranno le mani sulla testa del giovenco e lo si immolerà davanti al Signore.</verse>
        <verse osisID='Lev.4.16'>Il sacerdote che ha ricevuto l'unzione porterà il sangue del giovenco nell'interno della tenda del convegno;</verse>
        <verse osisID='Lev.4.17'>intingerà il dito nel sangue, e farà sette aspersioni davanti al Signore di fronte al velo.</verse>
        <verse osisID='Lev.4.18'>Bagnerà con il sangue i corni dell'altare che è davanti al Signore nella tenda del convegno e verserà il resto del sangue alla base dell'altare degli olocausti, all'ingresso della tenda del convegno.</verse>
        <verse osisID='Lev.4.19'>Toglierà al giovenco tutte le parti grasse, per bruciarle sull'altare.</verse>
        <verse osisID='Lev.4.20'>Farà di questo giovenco come di quello offerto in sacrificio di espiazione: tutto allo stesso modo. Il sacerdote farà per loro il rito espiatorio e sarà loro perdonato.</verse>
        <verse osisID='Lev.4.21'>Poi porterà il giovenco fuori del campo e lo brucerà come ha bruciato il primo: è il sacrificio di espiazione per l'assemblea.</verse>
        <verse osisID='Lev.4.22'>Se è un capo chi ha peccato, violando per inavvertenza un divieto del Signore suo Dio e così si è reso colpevole,</verse>
        <verse osisID='Lev.4.23'>quando conosca il peccato commesso, porterà come offerta un capro maschio senza difetto.</verse>
        <verse osisID='Lev.4.24'>Poserà la mano sulla testa del capro e lo immolerà nel luogo dove si immolano gli olocausti davanti al Signore: è un sacrificio espiatorio.</verse>
        <verse osisID='Lev.4.25'>Il sacerdote prenderà con il dito il sangue del sacrificio espiatorio e bagnerà i corni dell'altare degli olocausti; verserà il resto del sangue alla base dell'altare degli olocausti.</verse>
        <verse osisID='Lev.4.26'>Poi brucerà sull'altare ogni parte grassa, come il grasso del sacrificio di comunione. Il sacerdote farà per lui il rito espiatorio per il suo peccato e gli sarà perdonato.</verse>
        <verse osisID='Lev.4.27'>Se chi ha peccato è stato qualcuno del popolo, violando per inavvertenza un divieto del Signore, e così si è reso colpevole,</verse>
        <verse osisID='Lev.4.28'>quando conosca il peccato commesso, porti come offerta una capra femmina, senza difetto, in espiazione del suo peccato.</verse>
        <verse osisID='Lev.4.29'>Poserà la mano sulla testa della vittima di espiazione e la immolerà nel luogo dove si immolano gli olocausti.</verse>
        <verse osisID='Lev.4.30'>Il sacerdote prenderà con il dito un po' di sangue di essa e bagnerà i corni dell'altare degli olocausti; poi verserà il resto del sangue alla base dell'altare.</verse>
        <verse osisID='Lev.4.31'>Preleverà tutte le parti grasse, come si preleva il grasso del sacrificio di comunione, e il sacerdote le brucerà sull'altare, profumo soave in onore del Signore. Il sacerdote farà per lui il rito espiatorio e gli sarà perdonato.</verse>
        <verse osisID='Lev.4.32'>Se porta una pecora come offerta per il peccato, porterà una femmina senza difetto.</verse>
        <verse osisID='Lev.4.33'>Poserà la mano sulla testa della vittima espiatoria e la immolerà in espiazione nel luogo dove si immolano gli olocausti.</verse>
        <verse osisID='Lev.4.34'>Il sacerdote prenderà con il dito un po' di sangue della vittima espiatoria e bagnerà i corni dell'altare degli olocausti; poi verserà il resto del sangue alla base dell'altare.</verse>
        <verse osisID='Lev.4.35'>Preleverà tutte le parti grasse, come si preleva il grasso della pecora del sacrificio di comunione e il sacerdote le brucerà sull'altare sopra le vittime consumate dal fuoco in onore del Signore. Il sacerdote farà per lui il rito espiatorio per il peccato commesso e gli sarà perdonato.</verse>
      </chapter>
      <chapter osisID='Lev.5'>
        <verse osisID='Lev.5.1'>Se una persona pecca perché nulla dichiara, benché abbia udito la formula di scongiuro e sia essa stessa testimone o abbia visto o sappia, sconterà la sua iniquità.</verse>
        <verse osisID='Lev.5.2'>Oppure quando qualcuno, senza avvedersene, tocca una cosa immonda, come il cadavere d'una bestia o il cadavere d'un animale domestico o quello d'un rettile, rimarrà egli stesso immondo e colpevole.</verse>
        <verse osisID='Lev.5.3'>Oppure quando, senza avvedersene, tocca una immondezza umana - una qualunque delle cose per le quali l'uomo diviene immondo - quando verrà a saperlo, sarà colpevole.</verse>
        <verse osisID='Lev.5.4'>Oppure quando uno, senza badarvi, parlando con leggerezza, avrà giurato, con uno di quei giuramenti che gli uomini proferiscono alla leggera, di fare qualche cosa di male o di bene, se lo saprà, ne sarà colpevole.</verse>
        <verse osisID='Lev.5.5'>Quando uno dunque si sarà reso colpevole d'una di queste cose, confesserà il peccato commesso;</verse>
        <verse osisID='Lev.5.6'>porterà al Signore, come riparazione della sua colpa per il peccato commesso, una femmina del bestiame minuto, pecora o capra, come sacrificio espiatorio; il sacerdote farà per lui il rito espiatorio per il suo peccato.</verse>
        <verse osisID='Lev.5.7'>Se non ha mezzi per procurarsi una pecora o una capra, porterà al Signore, come riparazione della sua colpa per il suo peccato, due tortore o due colombi: uno come sacrificio espiatorio, l'altro come olocausto.</verse>
        <verse osisID='Lev.5.8'>Li porterà al sacerdote, il quale offrirà prima quello per l'espiazione: gli spaccherà la testa vicino alla nuca, ma senza staccarla;</verse>
        <verse osisID='Lev.5.9'>poi spargerà il sangue del sacrificio per il peccato sopra la parete dell'altare e ne spremerà il resto alla base dell'altare. Questo è un sacrificio espiatorio.</verse>
        <verse osisID='Lev.5.10'>Dell'altro uccello offrirà un olocausto, secondo le norme stabilite. Così il sacerdote farà per lui il rito espiatorio per il peccato che ha commesso e gli sarà perdonato.</verse>
        <verse osisID='Lev.5.11'>Ma se non ha mezzi per procurarsi due tortore o due colombi, porterà, come offerta per il peccato commesso, un decimo di efa di fior di farina, come sacrificio espiatorio; non vi metterà né olio né incenso, perché è un sacrificio per il peccato.</verse>
        <verse osisID='Lev.5.12'>Porterà la farina al sacerdote, che ne prenderà una manciata come memoriale, facendola bruciare sull'altare sopra le vittime consumate dal fuoco in onore del Signore. E' un sacrificio espiatorio.</verse>
        <verse osisID='Lev.5.13'>Così il sacerdote farà per lui il rito espiatorio per il peccato commesso in uno dei casi suddetti e gli sarà perdonato. Il resto sarà per il sacerdote, come nell'oblazione.</verse>
        <verse osisID='Lev.5.14'>Il Signore aggiunse a Mosè:</verse>
        <verse osisID='Lev.5.15'>Se qualcuno commetterà una mancanza e peccherà per errore riguardo a cose consacrate al Signore, porterà al Signore, in sacrificio di riparazione, un ariete senza difetto, preso dal gregge, che valuterai in sicli d'argento in base al siclo del santuario;</verse>
        <verse osisID='Lev.5.16'>risarcirà il danno fatto al santuario, aggiungendovi un quinto, e lo darà al sacerdote, il quale farà per lui il rito espiatorio con l'ariete offerto come sacrificio di riparazione e gli sarà perdonato.</verse>
        <verse osisID='Lev.5.17'>Quando uno peccherà facendo, senza saperlo, una cosa vietata dal Signore, sarà colpevole e dovrà scontare la mancanza.</verse>
        <verse osisID='Lev.5.18'>Presenterà al sacerdote, come sacrificio di riparazione, un ariete senza difetto, preso dal bestiame minuto, secondo la tua stima; il sacerdote farà per lui il rito espiatorio per l'errore commesso per ignoranza e gli sarà perdonato.</verse>
        <verse osisID='Lev.5.19'>E' un sacrificio di riparazione; quell'individuo si era certo reso colpevole verso il Signore.</verse>
        <verse osisID='Lev.5.20'>Il Signore disse a Mosè:</verse>
        <verse osisID='Lev.5.21'>Quando uno peccherà e commetterà una mancanza verso il Signore, rifiutando al suo prossimo un deposito da lui ricevuto o un pegno consegnatogli o una cosa rubata o estorta con frode</verse>
        <verse osisID='Lev.5.22'>o troverà una cosa smarrita, mentendo a questo proposito e giurando il falso circa qualcuna delle cose per cui un uomo può peccare,</verse>
        <verse osisID='Lev.5.23'>se avrà così peccato e si sarà reso colpevole, restituirà la cosa rubata o estorta con frode o il deposito che gli era stato affidato o l'oggetto smarrito che aveva trovato</verse>
        <verse osisID='Lev.5.24'>o qualunque cosa per cui abbia giurato il falso. Farà la restituzione per intero, aggiungendovi un quinto e renderà ciò al proprietario il giorno stesso in cui offrirà il sacrificio di riparazione.</verse>
        <verse osisID='Lev.5.25'>Porterà al sacerdote, come sacrificio di riparazione in onore del Signore, un ariete senza difetto, preso dal bestiame minuto secondo la tua stima.</verse>
        <verse osisID='Lev.5.26'>Il sacerdote farà il rito espiatorio per lui davanti al Signore e gli sarà perdonato, qualunque sia la mancanza di cui si è reso colpevole.</verse>
      </chapter>
      <chapter osisID='Lev.6'>
        <verse osisID='Lev.6.1'>Il Signore disse ancora a Mosè:</verse>
        <verse osisID='Lev.6.2'>Dà quest'ordine ad Aronne e ai suoi figli: Questa è la legge per l'olocausto. L'olocausto rimarrà acceso sul braciere sopra l'altare tutta la notte, fino al mattino; il fuoco dell'altare sarà tenuto acceso.</verse>
        <verse osisID='Lev.6.3'>Il sacerdote, indossata la tunica di lino e vestiti i calzoni di lino, toglierà la cenere, in cui il fuoco avrà ridotto l'olocausto sull'altare, e la deporrà al fianco dell'altare.</verse>
        <verse osisID='Lev.6.4'>Poi, spogliatosi delle vesti e indossatene altre, porterà la cenere fuori del campo, in un luogo mondo.</verse>
        <verse osisID='Lev.6.5'>Il fuoco sarà tenuto acceso sull'altare e non si lascerà spegnere; il sacerdote vi brucerà legna ogni mattina, vi disporrà sopra l'olocausto e vi brucerà sopra il grasso dei sacrifici.</verse>
        <verse osisID='Lev.6.6'>Il fuoco dev'esser sempre tenuto acceso sull'altare, senza lasciarlo spegnere.</verse>
        <verse osisID='Lev.6.7'>Questa è la legge dell'oblazione. I figli di Aronne la offriranno al Signore, dinanzi all'altare.</verse>
        <verse osisID='Lev.6.8'>Il sacerdote preleverà una manciata di fior di farina con il suo olio e con tutto l'incenso che è sopra l'offerta e brucerà ogni cosa sull'altare con soave profumo in ricordo del Signore.</verse>
        <verse osisID='Lev.6.9'>Aronne e i suoi figli mangeranno quel che rimarrà dell'oblazione; lo si mangerà senza lievito, in luogo santo, nel recinto della tenda del convegno.</verse>
        <verse osisID='Lev.6.10'>Non si cuocerà con lievito; è la parte che ho loro assegnata delle offerte a me bruciate con il fuoco. E' cosa santissima come il sacrificio espiatorio.</verse>
        <verse osisID='Lev.6.11'>Ogni maschio tra i figli di Aronne potrà mangiarne. E' un diritto perenne delle vostre generazioni sui sacrifici consumati dal fuoco in onore del Signore. Tutto ciò che verrà a contatto con queste cose sarà sacro.</verse>
        <verse osisID='Lev.6.12'>Il Signore aggiunse a Mosè:</verse>
        <verse osisID='Lev.6.13'>L'offerta che Aronne e i suoi figli faranno al Signore il giorno in cui riceveranno l'unzione è questa: un decimo di efa di fior di farina, come oblazione perpetua, metà la mattina e metà la sera.</verse>
        <verse osisID='Lev.6.14'>Essa sarà preparata con olio, nella teglia: la presenterai in una misura stemperata; l'offrirai in pezzi, come profumo soave per il Signore.</verse>
        <verse osisID='Lev.6.15'>Anche il sacerdote che, tra i figli di Aronne, sarà unto per succedergli, farà questa offerta; è una prescrizione perenne: sarà bruciata tutta in onore del Signore.</verse>
        <verse osisID='Lev.6.16'>Ogni oblazione del sacerdote sarà bruciata tutta; non se ne potrà mangiare.</verse>
        <verse osisID='Lev.6.17'>Il Signore disse ancora a Mosè:</verse>
        <verse osisID='Lev.6.18'>Parla ad Aronne e ai suoi figli e dì loro: Questa è la legge del sacrificio espiatorio. Nel luogo dove si immola l'olocausto sarà immolata davanti al Signore la vittima per il peccato. E' cosa santissima.</verse>
        <verse osisID='Lev.6.19'>La mangerà il sacerdote che l'offrirà per il peccato; dovrà mangiarla in luogo santo, nel recinto della tenda del convegno.</verse>
        <verse osisID='Lev.6.20'>Qualunque cosa ne toccherà le carni sarà sacra; se parte del suo sangue schizza sopra una veste, il posto dove sarà schizzato il sangue lo laverai in luogo santo.</verse>
        <verse osisID='Lev.6.21'>Ma il vaso di terra, che sarà servito a cuocerla, sarà spezzato; che se è stata cotta in un vaso di rame, questo sarà strofinato bene e sciacquato con acqua.</verse>
        <verse osisID='Lev.6.22'>Ogni maschio di famiglia sacerdotale ne potrà mangiare; è cosa santissima.</verse>
        <verse osisID='Lev.6.23'>Ma non si potrà mangiare alcuna vittima espiatoria, il cui sangue va portato nella tenda del convegno, per il rito espiatorio nel santuario. Essa sarà bruciata nel fuoco.</verse>
      </chapter>
      <chapter osisID='Lev.7'>
        <verse osisID='Lev.7.1'>Questa è la legge del sacrificio di riparazione; è cosa santissima.</verse>
        <verse osisID='Lev.7.2'>Nel luogo, dove si immola l'olocausto, si immolerà la vittima di riparazione; se ne spargerà il sangue attorno all'altare</verse>
        <verse osisID='Lev.7.3'>e se ne offrirà tutto il grasso: la coda, il grasso che copre le viscere,</verse>
        <verse osisID='Lev.7.4'>i due reni con il loro grasso e il grasso attorno ai lombi e al lobo del fegato che si distaccherà sopra i reni.</verse>
        <verse osisID='Lev.7.5'>Il sacerdote brucerà tutto questo sull'altare come sacrificio consumato dal fuoco in onore del Signore. Questo è un sacrificio di riparazione.</verse>
        <verse osisID='Lev.7.6'>Ogni maschio di famiglia sacerdotale ne potrà mangiare; lo si mangerà in luogo santo; è cosa santissima.</verse>
        <verse osisID='Lev.7.7'>Il sacrificio di riparazione è come il sacrificio espiatorio; la stessa legge vale per ambedue; la vittima sarà del sacerdote che avrà compiuta l'espiazione.</verse>
        <verse osisID='Lev.7.8'>Il sacerdote, che avrà fatto l'olocausto per qualcuno, avrà per sé la pelle dell'olocausto da lui offerto.</verse>
        <verse osisID='Lev.7.9'>Così anche ogni oblazione, cotta nel forno o preparata nella pentola o nella teglia, sarà del sacerdote che l'ha offerta.</verse>
        <verse osisID='Lev.7.10'>Ogni oblazione impastata con olio o asciutta sarà per tutti i figli di Aronne in misura uguale.</verse>
        <verse osisID='Lev.7.11'>Questa è la legge del sacrificio di comunione, che si offrirà al Signore.</verse>
        <verse osisID='Lev.7.12'>Se uno l'offre in ringraziamento, offrirà, con il sacrificio di comunione, focacce senza lievito intrise con olio, schiacciate senza lievito unte con olio e fior di farina cotta, in forma di focacce intrise con olio.</verse>
        <verse osisID='Lev.7.13'>Presenterà anche, come offerta, oltre le dette focacce, focacce di pan lievitato, insieme con il sacrificio di ringraziamento.</verse>
        <verse osisID='Lev.7.14'>Di ognuna di queste offerte una parte si presenterà come oblazione prelevata in onore del Signore; essa sarà del sacerdote che ha sparso il sangue della vittima del sacrificio di comunione.</verse>
        <verse osisID='Lev.7.15'>La carne del sacrificio di ringraziamento dovrà mangiarsi il giorno stesso in cui esso viene offerto; non se ne lascerà nulla fino alla mattina.</verse>
        <verse osisID='Lev.7.16'>Ma se il sacrificio che uno offre è votivo o volontario, la vittima si mangerà il giorno in cui verrà offerta, il resto dovrà esser mangiato il giorno dopo;</verse>
        <verse osisID='Lev.7.17'>ma quel che sarà rimasto della carne del sacrificio fino al terzo giorno, dovrà bruciarsi nel fuoco.</verse>
        <verse osisID='Lev.7.18'>Se uno mangia la carne del sacrificio di comunione il terzo giorno, l'offerente non sarà gradito; dell'offerta non gli sarà tenuto conto; sarà un abominio; chi ne avrà mangiato subirà la pena della sua iniquità.</verse>
        <verse osisID='Lev.7.19'>La carne che sarà stata in contatto con qualche cosa di immondo, non si potrà mangiare; sarà bruciata nel fuoco.</verse>
        <verse osisID='Lev.7.20'>Chiunque sarà mondo potrà mangiare la carne del sacrificio di comunione; ma la persona che, immonda, mangerà la carne del sacrificio di comunione offerto al Signore sarà eliminata dal suo popolo.</verse>
        <verse osisID='Lev.7.21'>Se uno toccherà qualsiasi cosa immonda: un'immondezza umana, un animale immondo o qualsiasi cosa abominevole, immonda, e mangerà la carne d'un sacrificio di comunione offerto al Signore, quel tale sarà eliminato dal suo popolo.</verse>
        <verse osisID='Lev.7.22'>Il Signore disse ancora a Mosè:</verse>
        <verse osisID='Lev.7.23'>Parla agli Israeliti e riferisci loro: Non mangerete alcun grasso, né di bue, né di pecora, né di capra.</verse>
        <verse osisID='Lev.7.24'>Il grasso di una bestia che è morta naturalmente o il grasso d'una bestia sbranata potrà servire per qualunque altro uso; ma non ne mangerete affatto;</verse>
        <verse osisID='Lev.7.25'>perché chiunque mangerà il grasso di animali che si possono offrire in sacrificio consumato dal fuoco in onore del Signore, sarà eliminato dal suo popolo.</verse>
        <verse osisID='Lev.7.26'>E non mangerete affatto sangue, né di uccelli né di animali domestici, dovunque abitiate.</verse>
        <verse osisID='Lev.7.27'>Chiunque mangerà sangue di qualunque specie sarà eliminato dal suo popolo.</verse>
        <verse osisID='Lev.7.28'>Il Signore aggiunse a Mosè:</verse>
        <verse osisID='Lev.7.29'>Parla agli Israeliti e dì loro: Chi offrirà al Signore il sacrificio di comunione porterà una offerta al Signore, prelevandola dal sacrificio di comunione.</verse>
        <verse osisID='Lev.7.30'>Porterà con le proprie mani ciò che deve essere offerto al Signore con il fuoco: porterà il grasso insieme con il petto, il petto per presentarlo con il rito d'agitazione davanti al Signore.</verse>
        <verse osisID='Lev.7.31'>Il sacerdote brucerà il grasso sopra l'altare; il petto sarà di Aronne e dei suoi figli.</verse>
        <verse osisID='Lev.7.32'>Darete anche in tributo al sacerdote la coscia destra dei vostri sacrifici di comunione.</verse>
        <verse osisID='Lev.7.33'>Essa spetterà, come sua parte, al figlio di Aronne che avrà offerto il sangue e il grasso dei sacrifici di comunione.</verse>
        <verse osisID='Lev.7.34'>Poiché, dai sacrifici di comunione offerti dagli Israeliti, io mi riservo il petto della vittima offerta con l'agitazione di rito e la coscia della vittima offerta con l'elevazione di rito e li dò al sacerdote Aronne e ai suoi figli per legge perenne, che gli Israeliti osserveranno.</verse>
        <verse osisID='Lev.7.35'>Questa è la parte dovuta ad Aronne e ai suoi figli, dei sacrifici bruciati in onore del Signore, dal giorno in cui eserciteranno il sacerdozio del Signore.</verse>
        <verse osisID='Lev.7.36'>Agli Israeliti il Signore ha ordinato di dar loro questo, dal giorno della loro unzione. E' una parte che è loro dovuta per sempre, di generazione in generazione.</verse>
        <verse osisID='Lev.7.37'>Questa è la legge per l'olocausto, l'oblazione, il sacrificio espiatorio, il sacrificio di riparazione, l'investitura e il sacrificio di comunione: legge che il Signore ha dato a Mosè sul monte Sinai, quando ordinò agli Israeliti di presentare le offerte al Signore nel deserto del Sinai.</verse>
      </chapter>
      <chapter osisID='Lev.8'>
        <verse osisID='Lev.8.1'>Il Signore disse ancora a Mosè:</verse>
        <verse osisID='Lev.8.2'>Prendi Aronne insieme ai suoi figli, le vesti, l'olio dell'unzione, il giovenco del sacrificio espiatorio, i due arieti e il cesto dei pani azzimi;</verse>
        <verse osisID='Lev.8.3'>convoca tutta la comunità all'ingresso della tenda del convegno.</verse>
        <verse osisID='Lev.8.4'>Mosè fece come il Signore gli aveva ordinato e la comunità fu convocata all'ingresso della tenda del convegno.</verse>
        <verse osisID='Lev.8.5'>Mosè disse alla comunità: Questo il Signore ha ordinato di fare.</verse>
        <verse osisID='Lev.8.6'>Mosè fece accostare Aronne e i suoi figli e li lavò con acqua.</verse>
        <verse osisID='Lev.8.7'>Poi rivestì Aronne della tunica, lo cinse della cintura, gli pose addosso il manto, gli mise l'efod e lo cinse con la cintura dell'efod, nel quale avvolse l'efod.</verse>
        <verse osisID='Lev.8.8'>Gli mise anche il pettorale, e nel pettorale pose gli Urim e i Tummin.</verse>
        <verse osisID='Lev.8.9'>Poi gli mise in capo il turbante e sul davanti del turbante pose la lamina d'oro, il sacro diadema, come il Signore aveva ordinato a Mosè.</verse>
        <verse osisID='Lev.8.10'>Poi Mosè prese l'olio dell'unzione, unse la Dimora e tutte le cose che vi si trovavano e così le consacrò.</verse>
        <verse osisID='Lev.8.11'>Fece sette volte l'aspersione sull'altare, unse l'altare con tutti i suoi accessori, la conca e la sua base, per consacrarli.</verse>
        <verse osisID='Lev.8.12'>Versò l'olio della unzione sul capo d'Aronne e unse Aronne, per consacrarlo.</verse>
        <verse osisID='Lev.8.13'>Poi Mosè fece avvicinare i figli d'Aronne, li vestì di tuniche, li cinse con le cinture e legò sul loro capo i turbanti, come il Signore aveva ordinato a Mosè.</verse>
        <verse osisID='Lev.8.14'>Fece quindi accostare il giovenco del sacrificio espiatorio e Aronne e i suoi figli stesero le mani sulla testa del giovenco del sacrificio espiatorio.</verse>
        <verse osisID='Lev.8.15'>Mosè lo immolò, ne prese del sangue, bagnò con il dito i corni attorno all'altare e purificò l'altare; poi sparse il resto del sangue alla base dell'altare e lo consacrò per fare su di esso l'espiazione.</verse>
        <verse osisID='Lev.8.16'>Poi prese tutto il grasso aderente alle viscere, il lobo del fegato, i due reni con il loro grasso e Mosè bruciò tutto sull'altare.</verse>
        <verse osisID='Lev.8.17'>Ma il giovenco, la sua pelle, la sua carne e le feci, bruciò nel fuoco fuori dell'accampamento, come il Signore gli aveva ordinato.</verse>
        <verse osisID='Lev.8.18'>Fece quindi avvicinare l'ariete dell'olocausto e Aronne e i suoi figli stesero le mani sulla testa dell'ariete.</verse>
        <verse osisID='Lev.8.19'>Mosè lo immolò e ne sparse il sangue attorno all'altare.</verse>
        <verse osisID='Lev.8.20'>Poi fece a pezzi l'ariete e ne bruciò testa, pezzi e grasso.</verse>
        <verse osisID='Lev.8.21'>Dopo averne lavato le viscere e le zampe con acqua, bruciò tutto l'ariete sull'altare: olocausto di soave odore, un sacrificio consumato dal fuoco in onore del Signore, come il Signore gli aveva ordinato.</verse>
        <verse osisID='Lev.8.22'>Poi fece accostare il secondo ariete, l'ariete della investitura, e Aronne e i suoi figli stesero le mani sulla testa dell'ariete.</verse>
        <verse osisID='Lev.8.23'>Mosè lo immolò, ne prese del sangue e bagnò il lobo dell'orecchio destro di Aronne e il pollice della mano destra e l'alluce del piede destro.</verse>
        <verse osisID='Lev.8.24'>Poi Mosè fece avvicinare i figli di Aronne e bagnò con quel sangue il lobo del loro orecchio destro, il pollice della mano destra e l'alluce del piede destro; sparse il resto del sangue attorno all'altare.</verse>
        <verse osisID='Lev.8.25'>Poi prese il grasso, la coda, tutto il grasso aderente alle viscere, il lobo del fegato, i reni con il loro grasso e la coscia destra;</verse>
        <verse osisID='Lev.8.26'>dal canestro dei pani azzimi, che era davanti al Signore, prese una focaccia senza lievito, una focaccia di pasta intrisa nell'olio e una schiacciata e le pose sulle parti grasse e sulla coscia destra.</verse>
        <verse osisID='Lev.8.27'>Poi mise tutte queste cose sulle mani di Aronne e sulle mani dei suoi figli e le agitò con l'agitazione rituale davanti al Signore.</verse>
        <verse osisID='Lev.8.28'>Mosè quindi le prese dalle loro mani e le bruciò sull'altare sopra l'olocausto: sacrificio di investitura, di soave odore, sacrificio consumato dal fuoco in onore del Signore.</verse>
        <verse osisID='Lev.8.29'>Poi Mosè prese il petto dell'ariete e lo agitò come offerta da agitare ritualmente davanti al Signore; questa fu la parte dell'ariete dell'investitura toccata a Mosè, come il Signore gli aveva ordinato.</verse>
        <verse osisID='Lev.8.30'>Mosè prese quindi l'olio dell'unzione e il sangue che era sopra l'altare; ne asperse Aronne e le sue vesti, i figli di lui e le loro vesti; così consacrò Aronne e le sue vesti e similmente i suoi figli e le loro vesti.</verse>
        <verse osisID='Lev.8.31'>Poi Mosè disse ad Aronne e ai suoi figli: Fate cuocere la carne all'ingresso della tenda del convegno e là mangiatela con il pane che è nel canestro dell'investitura, come mi è stato ordinato. La mangeranno Aronne e i suoi figli.</verse>
        <verse osisID='Lev.8.32'>Quel che avanza della carne e del pane, bruciatelo nel fuoco.</verse>
        <verse osisID='Lev.8.33'>Per sette giorni non uscirete dall'ingresso della tenda del convegno, finché cioè non siano compiuti i giorni della vostra investitura, perché la vostra investitura durerà sette giorni.</verse>
        <verse osisID='Lev.8.34'>Come si è fatto oggi così il Signore ha ordinato che si faccia per compiere il rito espiatorio su di voi.</verse>
        <verse osisID='Lev.8.35'>Rimarrete sette giorni all'ingresso della tenda del convegno, giorno e notte, osservando il comandamento del Signore, perché non moriate, poiché così mi è stato ordinato.</verse>
        <verse osisID='Lev.8.36'>Aronne e i suoi figli fecero quanto era stato ordinato dal Signore per mezzo di Mosè.</verse>
      </chapter>
      <chapter osisID='Lev.9'>
        <verse osisID='Lev.9.1'>L'ottavo giorno, Mosè chiamò Aronne, i suoi figli e gli anziani d'Israele</verse>
        <verse osisID='Lev.9.2'>e disse ad Aronne: Prendi un vitello per il sacrificio espiatorio e un ariete per l'olocausto, tutti e due senza difetto, e offrili al Signore.</verse>
        <verse osisID='Lev.9.3'>Agli Israeliti dirai: Prendete un capro per il sacrificio espiatorio, un vitello e un agnello, tutti e due di un anno, senza difetto, per l'olocausto,</verse>
        <verse osisID='Lev.9.4'>un toro e un ariete per il sacrificio di comunione, per immolarli davanti al Signore, un'oblazione intrisa nell'olio, perché oggi il Signore si manifesterà a voi.</verse>
        <verse osisID='Lev.9.5'>Essi dunque condussero davanti alla tenda del convegno quanto Mosè aveva ordinato; tutta la comunità si avvicinò e stette davanti al Signore.</verse>
        <verse osisID='Lev.9.6'>Mosè disse: Ecco ciò che il Signore vi ha ordinato; fatelo e la gloria del Signore vi apparirà.</verse>
        <verse osisID='Lev.9.7'>Mosè disse ad Aronne: Avvicinati all'altare: offri il tuo sacrificio espiatorio e il tuo olocausto e compi il rito espiatorio per te e per il tuo casato; presenta anche l'offerta del popolo e fà l'espiazione per esso, come il Signore ha ordinato.</verse>
        <verse osisID='Lev.9.8'>Aronne dunque si avvicinò all'altare e immolò il vitello del sacrificio espiatorio, che era per sé.</verse>
        <verse osisID='Lev.9.9'>I suoi figli gli porsero il sangue ed egli vi intinse il dito, ne bagnò i corni dell'altare e sparse il resto del sangue alla base dell'altare;</verse>
        <verse osisID='Lev.9.10'>ma il grasso, i reni e il lobo del fegato della vittima espiatoria li bruciò sopra l'altare come il Signore aveva ordinato a Mosè.</verse>
        <verse osisID='Lev.9.11'>La carne e la pelle le bruciò nel fuoco fuori dell'accampamento.</verse>
        <verse osisID='Lev.9.12'>Poi immolò l'olocausto; i figli di Aronne gli porsero il sangue ed egli lo sparse attorno all'altare.</verse>
        <verse osisID='Lev.9.13'>Gli porsero anche la vittima dell'olocausto fatta a pezzi e la testa e li bruciò sull'altare.</verse>
        <verse osisID='Lev.9.14'>Lavò le interiora e le gambe e le bruciò sull'olocausto sopra l'altare.</verse>
        <verse osisID='Lev.9.15'>Poi presentò l'offerta del popolo. Prese il capro destinato al sacrificio espiatorio per il popolo, lo immolò e ne fece un sacrificio espiatorio, come il precedente.</verse>
        <verse osisID='Lev.9.16'>Poi offrì l'olocausto secondo il rito.</verse>
        <verse osisID='Lev.9.17'>Presentò quindi l'oblazione, ne prese una manciata piena e la bruciò sull'altare, oltre l'olocausto della mattina.</verse>
        <verse osisID='Lev.9.18'>Immolò il toro e l'ariete in sacrificio di comunione per il popolo. I figli di Aronne gli porgevano il sangue ed egli lo spargeva attorno all'altare.</verse>
        <verse osisID='Lev.9.19'>Gli porgevano le parti grasse del toro e dell'ariete, la coda, il grasso aderente alle viscere, i reni e il lobo del fegato:</verse>
        <verse osisID='Lev.9.20'>mettevano i grassi sui petti ed egli li bruciava sull'altare.</verse>
        <verse osisID='Lev.9.21'>I petti e la coscia destra, Aronne li agitava davanti al Signore come offerta da agitare secondo il rito, nel modo che Mosè aveva ordinato.</verse>
        <verse osisID='Lev.9.22'>Poi Aronne, alzate le mani verso il popolo, lo benedisse e, dopo aver fatto il sacrificio espiatorio, l'olocausto e i sacrifici di comunione, scese dall'altare.</verse>
        <verse osisID='Lev.9.23'>Mosè e Aronne entrarono nella tenda del convegno; poi uscirono e benedissero il popolo e la gloria del Signore si manifestò a tutto il popolo.</verse>
        <verse osisID='Lev.9.24'>Un fuoco uscì dalla presenza del Signore e consumò sull'altare l'olocausto e i grassi; tutto il popolo vide, mandò grida d'esultanza e si prostrò con la faccia a terra.</verse>
      </chapter>
      <chapter osisID='Lev.10'>
        <verse osisID='Lev.10.1'>Ora Nadab e Abiu, figli di Aronne, presero ciascuno un braciere, vi misero dentro il fuoco e il profumo e offrirono davanti al Signore un fuoco illegittimo, che il Signore non aveva loro ordinato.</verse>
        <verse osisID='Lev.10.2'>Ma un fuoco si staccò dal Signore e li divorò e morirono così davanti al Signore.</verse>
        <verse osisID='Lev.10.3'>Allora Mosè disse ad Aronne: Di questo il Signore ha parlato quando ha detto: A chi si avvicina a me mi mostrerò santo e davanti a tutto il popolo sarò onorato. Aronne tacque.</verse>
        <verse osisID='Lev.10.4'>Mosè chiamò Misael ed Elsafan, figli di Uziel, zio di Aronne, e disse loro: Avvicinatevi, portate via questi vostri congiunti dal santuario, fuori dell'accampamento.</verse>
        <verse osisID='Lev.10.5'>Essi si avvicinarono e li portarono via con le loro tuniche, fuori dell'accampamento, come Mosè aveva detto.</verse>
        <verse osisID='Lev.10.6'>Ad Aronne, a Eleazaro e a Itamar, suoi figli, Mosè disse: Non vi scarmigliate i capelli del capo e non vi stracciate le vesti, perché non moriate e il Signore non si adiri contro tutta la comunità; ma i vostri fratelli, tutta la casa d'Israele, facciano pure lutto a causa della morte fulminea inflitta dal Signore.</verse>
        <verse osisID='Lev.10.7'>Non vi allontanate dall'ingresso della tenda del convegno, così che non moriate; perché l'olio dell'unzione del Signore è su di voi. Essi fecero come Mosè aveva detto.</verse>
        <verse osisID='Lev.10.8'>Il Signore parlò ad Aronne:</verse>
        <verse osisID='Lev.10.9'>Non bevete vino o bevanda inebriante né tu né i tuoi figli, quando dovete entrare nella tenda del convegno, perché non moriate; sarà una legge perenne, di generazione in generazione;</verse>
        <verse osisID='Lev.10.10'>questo perché possiate distinguere ciò che è santo da ciò che è profano e ciò che è immondo da ciò che è mondo</verse>
        <verse osisID='Lev.10.11'>e possiate insegnare agli Israeliti tutte le leggi che il Signore ha date loro per mezzo di Mosè.</verse>
        <verse osisID='Lev.10.12'>Poi Mosè disse ad Aronne, a Eleazaro e a Itamar, figli superstiti di Aronne: Prendete quel che è avanzato dell'oblazione dei sacrifici consumati dal fuoco in onore del Signore e mangiatelo senza lievito, presso l'altare; perché è cosa sacrosanta.</verse>
        <verse osisID='Lev.10.13'>Dovete mangiarlo in luogo santo, perché è la parte che spetta a te e ai tuoi figli, tra i sacrifici consumati dal fuoco in onore del Signore: così mi è stato ordinato.</verse>
        <verse osisID='Lev.10.14'>Il petto della vittima offerta da agitare secondo il rito e la coscia da elevare secondo il rito, li mangerete tu, i tuoi figli e le tue figlie con te in luogo mondo; perché vi sono stati dati come parte tua e dei tuoi figli, tra i sacrifici di comunione degli Israeliti.</verse>
        <verse osisID='Lev.10.15'>Essi presenteranno, insieme con le parti grasse da bruciare, la coscia della vittima da elevare secondo il rito e il petto da agitare secondo il rito, perché siano agitati davanti al Signore; questo spetterà a te e ai tuoi figli con te, per diritto perenne, come il Signore ha ordinato.</verse>
        <verse osisID='Lev.10.16'>Mosè poi si informò accuratamente circa il capro del sacrificio espiatorio e seppe che era stato bruciato; allora si sdegnò contro Eleazaro e contro Itamar, figli superstiti di Aronne, dicendo:</verse>
        <verse osisID='Lev.10.17'>Perché non avete mangiato la vittima espiatrice nel luogo santo, trattandosi di cosa sacrosanta? Il Signore ve l'ha data, perché porti l'iniquità della comunità, perché su di essa compiate l'espiazione davanti al Signore.</verse>
        <verse osisID='Lev.10.18'>Ecco, il sangue della vittima non è stato portato dentro il santuario; voi avreste dovuto mangiarla nel santuario, come io avevo ordinato.</verse>
        <verse osisID='Lev.10.19'>Aronne allora disse a Mosè: Ecco, oggi essi hanno offerto il loro sacrificio espiatorio e l'olocausto davanti al Signore; dopo le cose che mi sono capitate, se oggi avessi mangiato la vittima del sacrificio espiatorio, sarebbe piaciuto al Signore?.</verse>
        <verse osisID='Lev.10.20'>Quando Mosè udì questo, rimase soddisfatto.</verse>
      </chapter>
      <chapter osisID='Lev.11'>
        <verse osisID='Lev.11.1'>Il Signore disse a Mosè e ad Aronne:</verse>
        <verse osisID='Lev.11.2'>Riferite agli Israeliti: Questi sono gli animali che potrete mangiare fra tutte le bestie che sono sulla terra.</verse>
        <verse osisID='Lev.11.3'>Potrete mangiare d'ogni quadrupede che ha l'unghia bipartita, divisa da una fessura, e che rumina.</verse>
        <verse osisID='Lev.11.4'>Ma fra i ruminanti e gli animali che hanno l'unghia divisa, non mangerete i seguenti: il cammello, perché rumina, ma non ha l'unghia divisa, lo considererete immondo;</verse>
        <verse osisID='Lev.11.5'>l'ìrace, perché rumina, ma non ha l'unghia divisa, lo considererete immondo;</verse>
        <verse osisID='Lev.11.6'>la lepre, perché rumina, ma non ha l'unghia divisa, la considererete immonda;</verse>
        <verse osisID='Lev.11.7'>il porco, perché ha l'unghia bipartita da una fessura, ma non rumina, lo considererete immondo.</verse>
        <verse osisID='Lev.11.8'>Non mangerete la loro carne e non toccherete i loro cadaveri; li considererete immondi.</verse>
        <verse osisID='Lev.11.9'>Questi sono gli animali che potrete mangiare fra tutti quelli acquatici. Potrete mangiare quanti hanno pinne e squame, sia nei mari, sia nei fiumi.</verse>
        <verse osisID='Lev.11.10'>Ma di tutti gli animali, che si muovono o vivono nelle acque, nei mari e nei fiumi, quanti non hanno né pinne né squame, li terrete in abominio.</verse>
        <verse osisID='Lev.11.11'>Essi saranno per voi in abominio; non mangerete la loro carne e terrete in abominio i loro cadaveri.</verse>
        <verse osisID='Lev.11.12'>Tutto ciò che non ha né pinne né squame nelle acque sarà per voi in abominio.</verse>
        <verse osisID='Lev.11.13'>Fra i volatili terrete in abominio questi, che non dovrete mangiare, perché ripugnanti: l'aquila, l'ossìfraga e l'aquila di mare,</verse>
        <verse osisID='Lev.11.14'>il nibbio e ogni specie di falco,</verse>
        <verse osisID='Lev.11.15'>ogni specie di corvo,</verse>
        <verse osisID='Lev.11.16'>lo struzzo, la civetta, il gabbiano e ogni specie di sparviere,</verse>
        <verse osisID='Lev.11.17'>il gufo, l'alcione, l'ibis,</verse>
        <verse osisID='Lev.11.18'>il cigno, il pellicano, la folaga,</verse>
        <verse osisID='Lev.11.19'>la cicogna, ogni specie di airone, l'ùpupa e il pipistrello.</verse>
        <verse osisID='Lev.11.20'>Sarà per voi in abominio anche ogni insetto alato, che cammina su quattro piedi.</verse>
        <verse osisID='Lev.11.21'>Però fra tutti gli insetti alati che camminano su quattro piedi, potrete mangiare quelli che hanno due zampe sopra i piedi, per saltare sulla terra.</verse>
        <verse osisID='Lev.11.22'>Perciò potrete mangiare i seguenti: ogni specie di cavalletta, ogni specie di locusta, ogni specie di acrìdi e ogni specie di grillo.</verse>
        <verse osisID='Lev.11.23'>Ogni altro insetto alato che ha quattro piedi lo terrete in abominio!</verse>
        <verse osisID='Lev.11.24'>Per i seguenti animali diventerete immondi: chiunque toccherà il loro cadavere sarà immondo fino alla sera</verse>
        <verse osisID='Lev.11.25'>e chiunque trasporterà i loro cadaveri si dovrà lavare le vesti e sarà immondo fino alla sera.</verse>
        <verse osisID='Lev.11.26'>Riterrete immondo ogni animale che ha l'unghia, ma non divisa da fessura, e non rumina: chiunque li toccherà sarà immondo.</verse>
        <verse osisID='Lev.11.27'>Considererete immondi tutti i quadrupedi che camminano sulla pianta dei piedi; chiunque ne toccherà il cadavere sarà immondo fino alla sera.</verse>
        <verse osisID='Lev.11.28'>E chiunque trasporterà i loro cadaveri si dovrà lavare le vesti e sarà immondo fino alla sera. Tali animali riterrete immondi.</verse>
        <verse osisID='Lev.11.29'>Fra gli animali che strisciano per terra riterrete immondi: la talpa, il topo e ogni specie di sauri,</verse>
        <verse osisID='Lev.11.30'>il toporagno, la lucertola, il geco, il ramarro, il camaleonte.</verse>
        <verse osisID='Lev.11.31'>Questi animali, fra quanti strisciano, saranno immondi per voi; chiunque li toccherà morti, sarà immondo fino alla sera.</verse>
        <verse osisID='Lev.11.32'>Ogni oggetto sul quale cadrà morto qualcuno di essi, sarà immondo: si tratti di utensili di legno o di veste o pelle o sacco o qualunque altro oggetto di cui si faccia uso; si immergerà nell'acqua e sarà immondo fino alla sera; poi sarà mondo.</verse>
        <verse osisID='Lev.11.33'>Se ne cade qualcuno in un vaso di terra, quanto vi si troverà dentro sarà immondo e spezzerete il vaso.</verse>
        <verse osisID='Lev.11.34'>Ogni cibo che serve di nutrimento, sul quale cada quell'acqua, sarà immondo; ogni bevanda di cui si fa uso, qualunque sia il vaso che la contiene, sarà immonda.</verse>
        <verse osisID='Lev.11.35'>Ogni oggetto sul quale cadrà qualche parte del loro cadavere, sarà immondo; il forno o il fornello sarà spezzato: sono immondi e li dovete ritenere tali.</verse>
        <verse osisID='Lev.11.36'>Però, una fonte o una cisterna, cioè una raccolta di acqua, sarà monda; ma chi toccherà i loro cadaveri sarà immondo.</verse>
        <verse osisID='Lev.11.37'>Se qualcosa dei loro cadaveri cade su qualche seme che deve essere seminato, questo sarà mondo;</verse>
        <verse osisID='Lev.11.38'>ma se è stata versata acqua sul seme e vi cade qualche cosa dei loro cadaveri, lo riterrai immondo.</verse>
        <verse osisID='Lev.11.39'>Se muore un animale, di cui vi potete cibare, colui che ne toccherà il cadavere sarà immondo fino alla sera.</verse>
        <verse osisID='Lev.11.40'>Colui che mangerà di quel cadavere si laverà le vesti e sarà immondo fino alla sera; anche colui che trasporterà quel cadavere si laverà le vesti e sarà immondo fino alla sera.</verse>
        <verse osisID='Lev.11.41'>Ogni essere che striscia sulla terra è un abominio; non se ne mangerà.</verse>
        <verse osisID='Lev.11.42'>Di tutti gli animali che strisciano sulla terra non ne mangerete alcuno che cammini sul ventre o cammini con quattro piedi o con molti piedi, poiché sono un abominio.</verse>
        <verse osisID='Lev.11.43'>Non rendete le vostre persone abominevoli con alcuno di questi animali che strisciano; non vi rendete immondi per causa loro, in modo da rimaner così contaminati.</verse>
        <verse osisID='Lev.11.44'>Poiché io sono il Signore, il Dio vostro. Santificatevi dunque e siate santi, perché io sono santo; non contaminate le vostre persone con alcuno di questi animali che strisciano per terra.</verse>
        <verse osisID='Lev.11.45'>Poiché io sono il Signore, che vi ho fatti uscire dal paese d'Egitto, per essere il vostro Dio; siate dunque santi, perché io sono santo.</verse>
        <verse osisID='Lev.11.46'>Questa è la legge che riguarda i quadrupedi, gli uccelli, ogni essere vivente che si muove nelle acque e ogni essere che striscia per terra,</verse>
        <verse osisID='Lev.11.47'>perché sappiate distinguere ciò che è immondo da ciò che è mondo, l'animale che si può mangiare da quello che non si deve mangiare.</verse>
      </chapter>
      <chapter osisID='Lev.12'>
        <verse osisID='Lev.12.1'>Il Signore aggiunse a Mosè: Riferisci agli Israeliti:</verse>
        <verse osisID='Lev.12.2'>Quando una donna sarà rimasta incinta e darà alla luce un maschio, sarà immonda per sette giorni; sarà immonda come nel tempo delle sue regole.</verse>
        <verse osisID='Lev.12.3'>L'ottavo giorno si circonciderà il bambino.</verse>
        <verse osisID='Lev.12.4'>Poi essa resterà ancora trentatrè giorni a purificarsi dal suo sangue; non toccherà alcuna cosa santa e non entrerà nel santuario, finché non siano compiuti i giorni della sua purificazione.</verse>
        <verse osisID='Lev.12.5'>Ma, se partorisce una femmina sarà immonda due settimane come al tempo delle sue regole; resterà sessantasei giorni a purificarsi del suo sangue.</verse>
        <verse osisID='Lev.12.6'>Quando i giorni della sua purificazione per un figlio o per una figlia saranno compiuti, porterà al sacerdote all'ingresso della tenda del convegno un agnello di un anno come olocausto e un colombo o una tortora in sacrificio di espiazione.</verse>
        <verse osisID='Lev.12.7'>Il sacerdote li offrirà davanti al Signore e farà il rito espiatorio per lei; essa sarà purificata dal flusso del suo sangue. Questa è la legge relativa alla donna, che partorisce un maschio o una femmina.</verse>
        <verse osisID='Lev.12.8'>Se non ha mezzi da offrire un agnello, prenderà due tortore o due colombi: uno per l'olocausto e l'altro per il sacrificio espiatorio. Il sacerdote farà il rito espiatorio per lei ed essa sarà monda.</verse>
      </chapter>
      <chapter osisID='Lev.13'>
        <verse osisID='Lev.13.1'>Il Signore aggiunse a Mosè e ad Aronne:</verse>
        <verse osisID='Lev.13.2'>Quando uno ha sulla pelle del corpo un tumore o una pustola o macchia bianca che faccia sospettare una piaga di lebbra, quel tale sarà condotto dal sacerdote Aronne o da qualcuno dei sacerdoti, suoi figli.</verse>
        <verse osisID='Lev.13.3'>Il sacerdote esaminerà la piaga sulla pelle del corpo; se il pelo della piaga è diventato bianco e la piaga appare depressa rispetto alla pelle del corpo, è piaga di lebbra; il sacerdote, dopo averlo esaminato, dichiarerà quell'uomo immondo.</verse>
        <verse osisID='Lev.13.4'>Ma se la macchia sulla pelle del corpo è bianca e non appare depressa rispetto alla pelle e il suo pelo non è diventato bianco, il sacerdote isolerà per sette giorni colui che ha la piaga.</verse>
        <verse osisID='Lev.13.5'>Al settimo giorno il sacerdote l'esaminerà ancora; se gli parrà che la piaga si sia fermata senza allargarsi sulla pelle, il sacerdote lo isolerà per altri sette giorni.</verse>
        <verse osisID='Lev.13.6'>Il sacerdote, il settimo giorno, lo esaminerà di nuovo; se vedrà che la piaga non è più bianca e non si è allargata sulla pelle, dichiarerà quell'uomo mondo: è una pustola. Quegli si laverà le vesti e sarà mondo.</verse>
        <verse osisID='Lev.13.7'>Ma se la pustola si è allargata sulla pelle, dopo che egli si è mostrato al sacerdote per essere dichiarato mondo, si farà esaminare di nuovo dal sacerdote;</verse>
        <verse osisID='Lev.13.8'>il sacerdote l'esaminerà e se vedrà che la pustola si è allargata sulla pelle, il sacerdote lo dichiarerà immondo: è lebbra.</verse>
        <verse osisID='Lev.13.9'>Quando uno avrà addosso una piaga di lebbra, sarà condotto al sacerdote,</verse>
        <verse osisID='Lev.13.10'>ed egli lo esaminerà; se vedrà che sulla pelle c'è un tumore bianco, che questo tumore ha fatto imbiancare il pelo e che nel tumore si trova carne viva,</verse>
        <verse osisID='Lev.13.11'>è lebbra inveterata nella pelle del corpo e il sacerdote lo dichiarerà immondo; non lo terrà isolato, perché certo è immondo.</verse>
        <verse osisID='Lev.13.12'>Se la lebbra si propaga sulla pelle in modo da coprire tutta la pelle di colui che ha la piaga, dal capo ai piedi, dovunque il sacerdote guardi,</verse>
        <verse osisID='Lev.13.13'>questi lo esaminerà; se vedrà che la lebbra copre tutto il corpo, dichiarerà mondo colui che ha la piaga: essendo tutto bianco, è mondo.</verse>
        <verse osisID='Lev.13.14'>Ma quando apparirà in lui carne viva, sarà chiamato immondo.</verse>
        <verse osisID='Lev.13.15'>Il sacerdote, vista la carne viva, lo dichiarerà immondo; la carne viva è immonda: è lebbra.</verse>
        <verse osisID='Lev.13.16'>Ma se la carne viva ridiventa bianca, egli vada dal sacerdote e il sacerdote lo esaminerà;</verse>
        <verse osisID='Lev.13.17'>se vedrà che la piaga è ridiventata bianca, il sacerdote dichiarerà mondo colui che ha la piaga: è mondo.</verse>
        <verse osisID='Lev.13.18'>Quando uno ha avuto sulla pelle della carne un'ulcera che sia guarita</verse>
        <verse osisID='Lev.13.19'>e poi, sul luogo dell'ulcera, appaia un tumore bianco o una macchia bianca, rosseggiante, quel tale si mostrerà al sacerdote,</verse>
        <verse osisID='Lev.13.20'>il quale l'esaminerà e se vedrà che la macchia è depressa rispetto alla pelle e che il pelo è diventato bianco, il sacerdote lo dichiarerà immondo; è una piaga di lebbra che è scoppiata nell'ulcera.</verse>
        <verse osisID='Lev.13.21'>Ma se il sacerdote, esaminandola, vede che nella macchia non ci sono peli bianchi, che non è depressa rispetto alla pelle e che si è attenuata, il sacerdote lo isolerà per sette giorni.</verse>
        <verse osisID='Lev.13.22'>Se la macchia si allarga sulla pelle, il sacerdote lo dichiarerà immondo: è una piaga di lebbra.</verse>
        <verse osisID='Lev.13.23'>Ma se la macchia è rimasta allo stesso punto, senza allargarsi, è una cicatrice di ulcera e il sacerdote lo dichiarerà mondo.</verse>
        <verse osisID='Lev.13.24'>Quando uno ha sulla pelle del corpo una scottatura prodotta da fuoco e su questa appaia una macchia lucida, bianca, rossastra o soltanto bianca,</verse>
        <verse osisID='Lev.13.25'>il sacerdote l'esaminerà; se vedrà che il pelo della macchia è diventato bianco e la macchia appare depressa rispetto alla pelle, è lebbra scoppiata nella scottatura. Il sacerdote lo dichiarerà immondo: è una piaga di lebbra.</verse>
        <verse osisID='Lev.13.26'>Ma se il sacerdote, esaminandola, vede che non c'è pelo bianco nella macchia e che essa non è depressa rispetto alla pelle e si è attenuata, il sacerdote lo isolerà per sette giorni.</verse>
        <verse osisID='Lev.13.27'>Al settimo giorno il sacerdote lo esaminerà e se la macchia si è diffusa sulla pelle, il sacerdote lo dichiarerà immondo: è una piaga di lebbra.</verse>
        <verse osisID='Lev.13.28'>Ma se la macchia è rimasta ferma nella stessa zona e non si è diffusa sulla pelle, ma si è attenuata, è un tumore di bruciatura; il sacerdote dichiarerà quel tale mondo, perché si tratta di una cicatrice della bruciatura.</verse>
        <verse osisID='Lev.13.29'>Quando un uomo o una donna ha una piaga sul capo o nella barba,</verse>
        <verse osisID='Lev.13.30'>il sacerdote esaminerà la piaga; se riscontra che essa è depressa rispetto alla pelle e che v'è del pelo gialliccio e sottile, il sacerdote lo dichiarerà immondo: è tigna, lebbra del capo o della barba.</verse>
        <verse osisID='Lev.13.31'>Ma se il sacerdote, esaminando la piaga della tigna, riscontra che non è depressa rispetto alla pelle e che non vi è pelo scuro, il sacerdote isolerà per sette giorni colui che ha la piaga della tigna.</verse>
        <verse osisID='Lev.13.32'>Se il sacerdote, esaminando al settimo giorno la piaga, vedrà che la tigna non si è allargata e che non v'è pelo gialliccio e che la tigna non appare depressa rispetto alla pelle,</verse>
        <verse osisID='Lev.13.33'>quel tale si raderà, ma non raderà il luogo dove è la tigna; il sacerdote lo terrà isolato per altri sette giorni.</verse>
        <verse osisID='Lev.13.34'>Al settimo giorno, il sacerdote esaminerà la tigna; se riscontra che la tigna non si è allargata sulla pelle e non appare depressa rispetto alla pelle, il sacerdote lo dichiarerà mondo; egli si laverà le vesti e sarà mondo.</verse>
        <verse osisID='Lev.13.35'>Ma se, dichiarato mondo, la tigna si è allargata sulla pelle,</verse>
        <verse osisID='Lev.13.36'>il sacerdote l'esaminerà; se nota che la tigna si è allargata sulla pelle, non cercherà se vi è il pelo giallo; quel tale è immondo.</verse>
        <verse osisID='Lev.13.37'>Ma se vedrà che la tigna si è fermata e vi è cresciuto il pelo scuro, la tigna è guarita; quel tale è mondo e il sacerdote lo dichiarerà tale.</verse>
        <verse osisID='Lev.13.38'>Quando un uomo o una donna ha sulla pelle del corpo macchie lucide, bianche,</verse>
        <verse osisID='Lev.13.39'>il sacerdote le esaminerà; se vedrà che le macchie sulla pelle del loro corpo sono di un bianco pallido, è un'eruzione cutanea; quel tale è mondo.</verse>
        <verse osisID='Lev.13.40'>Chi perde i capelli del capo è calvo, ma è mondo.</verse>
        <verse osisID='Lev.13.41'>Se i capelli gli sono caduti dal lato della fronte, è calvo davanti, ma è mondo.</verse>
        <verse osisID='Lev.13.42'>Ma se sulla calvizie del cranio o della fronte appare una piaga bianca tendente al rosso, è lebbra scoppiata sulla calvizie del cranio o della fronte;</verse>
        <verse osisID='Lev.13.43'>il sacerdote lo esaminerà: se riscontra che il tumore della piaga nella parte calva del cranio o della fronte è bianco tendente al rosso, simile alla lebbra della pelle del corpo,</verse>
        <verse osisID='Lev.13.44'>quel tale è un lebbroso; è immondo e lo dovrà dichiarare immondo; la piaga è sul suo capo.</verse>
        <verse osisID='Lev.13.45'>Il lebbroso colpito dalla lebbra porterà vesti strappate e il capo scoperto, si coprirà la barba e andrà gridando: Immondo! Immondo!</verse>
        <verse osisID='Lev.13.46'>Sarà immondo finché avrà la piaga; è immondo, se ne starà solo, abiterà fuori dell'accampamento.</verse>
        <verse osisID='Lev.13.47'>Quando apparirà una macchia di lebbra su una veste, di lana o di lino,</verse>
        <verse osisID='Lev.13.48'>nel tessuto o nel manufatto di lino o di lana, su una pelliccia o qualunque altra cosa di cuoio,</verse>
        <verse osisID='Lev.13.49'>se la macchia sarà verdastra o rossastra, sulla veste o sulla pelliccia, sul tessuto o sul manufatto o su qualunque cosa di cuoio, è macchia di lebbra e sarà mostrata al sacerdote.</verse>
        <verse osisID='Lev.13.50'>Il sacerdote esaminerà la macchia e rinchiuderà per sette giorni l'oggetto che ha la macchia.</verse>
        <verse osisID='Lev.13.51'>Al settimo giorno esaminerà la macchia; se la macchia si sarà allargata sulla veste o sul tessuto o sul manufatto o sulla pelliccia o sull'oggetto di cuoio per qualunque uso, è una macchia di lebbra maligna, è cosa immonda.</verse>
        <verse osisID='Lev.13.52'>Egli brucerà quella veste o il tessuto o il manufatto di lana o di lino o qualunque oggetto fatto di pelle, sul quale è la macchia; perché è lebbra maligna, saranno bruciati nel fuoco.</verse>
        <verse osisID='Lev.13.53'>Ma se il sacerdote, esaminandola, vedrà che la macchia non si è allargata sulle vesti o sul tessuto o sul manufatto o su qualunque oggetto di cuoio,</verse>
        <verse osisID='Lev.13.54'>il sacerdote ordinerà che si lavi l'oggetto su cui è la macchia e lo rinchiuderà per altri sette giorni.</verse>
        <verse osisID='Lev.13.55'>Il sacerdote esaminerà la macchia, dopo che sarà stata lavata; se vedrà che la macchia non ha mutato colore, benché non si sia allargata, è un oggetto immondo; lo brucerai nel fuoco; vi è corrosione, sia che la parte corrosa si trovi sul diritto o sul rovescio dell'oggetto.</verse>
        <verse osisID='Lev.13.56'>Se il sacerdote, esaminandola, vede che la macchia, dopo essere stata lavata, è diventata pallida, la strapperà dalla veste o dalla pelle o dal tessuto o dal manufatto.</verse>
        <verse osisID='Lev.13.57'>Se appare ancora sulla veste o sul tessuto o sul manufatto o sull'oggetto di cuoio, è una eruzione in atto; brucerai nel fuoco l'oggetto su cui è la macchia.</verse>
        <verse osisID='Lev.13.58'>La veste o il tessuto o il manufatto o qualunque oggetto di cuoio che avrai lavato e dal quale la macchia sarà scomparsa, si laverà una seconda volta e sarà mondo.</verse>
        <verse osisID='Lev.13.59'>Questa è la legge relativa alla macchia di lebbra sopra una veste di lana o di lino, sul tessuto o sul manufatto o su qualunque oggetto di pelle, per dichiararli mondi o immondi.</verse>
      </chapter>
      <chapter osisID='Lev.14'>
        <verse osisID='Lev.14.1'>Il Signore aggiunse a Mosè:</verse>
        <verse osisID='Lev.14.2'>Questa è la legge da applicare per il lebbroso per il giorno della sua purificazione. Egli sarà condotto al sacerdote.</verse>
        <verse osisID='Lev.14.3'>Il sacerdote uscirà dall'accampamento e lo esaminerà; se riscontrerà che la piaga della lebbra è guarita nel lebbroso,</verse>
        <verse osisID='Lev.14.4'>ordinerà che si prendano, per la persona da purificare, due uccelli vivi, mondi, legno di cedro, panno scarlatto e issòpo.</verse>
        <verse osisID='Lev.14.5'>Il sacerdote ordinerà di immolare uno degli uccelli in un vaso di terracotta con acqua viva.</verse>
        <verse osisID='Lev.14.6'>Poi prenderà l'uccello vivo, il legno di cedro, il panno scarlatto e l'issòpo e li immergerà, con l'uccello vivo, nel sangue dell'uccello sgozzato sopra l'acqua viva.</verse>
        <verse osisID='Lev.14.7'>Ne aspergerà sette volte colui che deve essere purificato dalla lebbra; lo dichiarerà mondo e lascerà andare libero per i campi l'uccello vivo.</verse>
        <verse osisID='Lev.14.8'>Colui che è purificato, si laverà le vesti, si raderà tutti i peli, si laverà nell'acqua e sarà mondo. Dopo questo potrà entrare nell'accampamento, ma resterà per sette giorni fuori della sua tenda.</verse>
        <verse osisID='Lev.14.9'>Il settimo giorno si raderà tutti i peli, il capo, la barba, le ciglia, insomma tutti i peli; si laverà le vesti e si bagnerà il corpo nell'acqua e sarà mondo.</verse>
        <verse osisID='Lev.14.10'>L'ottavo giorno prenderà due agnelli senza difetto, un'agnella di un anno senza difetto, tre decimi di efa di fior di farina, intrisa nell'olio, come oblazione, e un log di olio;</verse>
        <verse osisID='Lev.14.11'>il sacerdote che fa la purificazione, presenterà l'uomo che si purifica e le cose suddette davanti al Signore, all'ingresso della tenda del convegno.</verse>
        <verse osisID='Lev.14.12'>Il sacerdote prenderà uno degli agnelli e l'offrirà come sacrificio di riparazione, con il log d'olio, e li agiterà come offerta da agitare secondo il rito davanti al Signore.</verse>
        <verse osisID='Lev.14.13'>Poi immolerà l'agnello nel luogo dove si immolano le vittime espiatorie e gli olocausti, cioè nel luogo sacro poiché il sacrificio di riparazione è per il sacerdote, come quello espiatorio: è cosa sacrosanta.</verse>
        <verse osisID='Lev.14.14'>Il sacerdote prenderà sangue del sacrificio di riparazione e bagnerà il lobo dell'orecchio destro di colui che si purifica, il pollice della mano destra e l'alluce del piede destro.</verse>
        <verse osisID='Lev.14.15'>Poi, preso l'olio dal log, lo verserà sulla palma della sua mano sinistra;</verse>
        <verse osisID='Lev.14.16'>intingerà il dito della destra nell'olio che ha nella sinistra; con il dito spruzzerà sette volte quell'olio davanti al Signore.</verse>
        <verse osisID='Lev.14.17'>E del rimanente olio che tiene nella palma della mano, il sacerdote bagnerà il lobo dell'orecchio destro di colui che si purifica, il pollice della destra e l'alluce del piede destro, sopra il sangue del sacrificio di riparazione.</verse>
        <verse osisID='Lev.14.18'>Il resto dell'olio che ha nella palma, il sacerdote lo verserà sul capo di colui che si purifica; così farà per lui il rito espiatorio davanti al Signore.</verse>
        <verse osisID='Lev.14.19'>Poi il sacerdote offrirà il sacrificio espiatorio e compirà l'espiazione per colui che si purifica della sua immondezza; quindi immolerà l'olocausto.</verse>
        <verse osisID='Lev.14.20'>Offerto l'olocausto e l'oblazione sull'altare, il sacerdote eseguirà per lui il rito espiatorio e sarà mondo.</verse>
        <verse osisID='Lev.14.21'>Se quel tale è povero e non ha mezzi sufficienti, prenderà un agnello come sacrificio di riparazione da offrire con il rito dell'agitazione e compiere l'espiazione per lui e un decimo di efa di fior di farina intrisa con olio, come oblazione, e un log di olio.</verse>
        <verse osisID='Lev.14.22'>Prenderà anche due tortore o due colombi, secondo i suoi mezzi; uno sarà per il sacrificio espiatorio e l'altro per l'olocausto.</verse>
        <verse osisID='Lev.14.23'>L'ottavo giorno porterà per la sua purificazione queste cose al sacerdote, all'ingresso della tenda del convegno, davanti al Signore.</verse>
        <verse osisID='Lev.14.24'>Il sacerdote prenderà l'agnello del sacrificio di riparazione e il log d'olio e li agiterà come offerta da agitare ritualmente davanti al Signore.</verse>
        <verse osisID='Lev.14.25'>Poi immolerà l'agnello del sacrificio di riparazione, prenderà sangue della vittima di riparazione e bagnerà il lobo dell'orecchio destro di colui che si purifica, il pollice della mano destra e l'alluce del piede destro.</verse>
        <verse osisID='Lev.14.26'>Il sacerdote si verserà di quell'olio sulla palma della mano sinistra.</verse>
        <verse osisID='Lev.14.27'>Con il dito della sua destra spruzzerà sette volte quell'olio che tiene nella palma sinistra davanti al Signore.</verse>
        <verse osisID='Lev.14.28'>Poi bagnerà con l'olio che tiene nella palma, il lobo dell'orecchio destro di colui che si purifica, il pollice della mano destra e l'alluce del piede destro, sul luogo dove ha messo il sangue del sacrificio di riparazione.</verse>
        <verse osisID='Lev.14.29'>Il resto dell'olio che ha nella palma della mano, il sacerdote lo verserà sul capo di colui che si purifica, per fare espiazione per lui davanti al Signore.</verse>
        <verse osisID='Lev.14.30'>Poi sacrificherà una delle tortore o uno dei due colombi, che ha potuto procurarsi;</verse>
        <verse osisID='Lev.14.31'>delle vittime che ha in mano, una l'offrirà come sacrificio espiatorio e l'altra come olocausto, insieme con l'oblazione; il sacerdote farà il rito espiatorio davanti al Signore per lui.</verse>
        <verse osisID='Lev.14.32'>Questa è la legge relativa a colui che è affetto da piaga di lebbra e non ha mezzi per procurarsi ciò che è richiesto per la sua purificazione.</verse>
        <verse osisID='Lev.14.33'>Il Signore disse ancora a Mosè e ad Aronne:</verse>
        <verse osisID='Lev.14.34'>Quando sarete entrati nel paese di Canaan, che io sto per darvi in possesso, qualora io mandi un'infezione di lebbra in una casa del paese di vostra proprietà,</verse>
        <verse osisID='Lev.14.35'>il padrone della casa andrà a dichiararlo al sacerdote, dicendo: Mi pare che in casa mia ci sia come della lebbra.</verse>
        <verse osisID='Lev.14.36'>Allora il sacerdote ordinerà di sgomberare la casa prima che egli vi entri per esaminare la macchia sospetta perché quanto è nella casa non diventi immondo. Dopo questo, il sacerdote entrerà per esaminare la casa.</verse>
        <verse osisID='Lev.14.37'>Esaminerà dunque la macchia; se vedrà che l'infezione sui muri della casa consiste in cavità verdastre o rossastre, che appaiono più profonde della superficie della parete,</verse>
        <verse osisID='Lev.14.38'>il sacerdote uscirà dalla casa, alla porta, e farà chiudere la casa per sette giorni.</verse>
        <verse osisID='Lev.14.39'>Il settimo giorno il sacerdote vi tornerà e se, esaminandola, riscontrerà che la macchia si è allargata sulle pareti della casa,</verse>
        <verse osisID='Lev.14.40'>il sacerdote ordinerà che si rimuovano le pietre intaccate e si gettino in luogo immondo, fuori di città.</verse>
        <verse osisID='Lev.14.41'>Farà raschiare tutto l'interno della casa e butteranno i calcinacci raschiati fuor di città, in luogo immondo.</verse>
        <verse osisID='Lev.14.42'>Poi si prenderanno altre pietre e si metteranno al posto delle prime e si intonacherà la casa con altra calce.</verse>
        <verse osisID='Lev.14.43'>Se l'infezione spunta di nuovo nella casa dopo che le pietre ne sono state rimosse e la casa è stata raschiata e intonacata,</verse>
        <verse osisID='Lev.14.44'>il sacerdote entrerà ad esaminare la casa; trovato che la macchia vi si è allargata, nella casa vi è lebbra maligna; la casa è immonda.</verse>
        <verse osisID='Lev.14.45'>Perciò si demolirà la casa; pietre, legname e calcinacci si porteranno fuori della città, in luogo immondo.</verse>
        <verse osisID='Lev.14.46'>Inoltre chiunque sarà entrato in quella casa mentre era chiusa, sarà immondo fino alla sera.</verse>
        <verse osisID='Lev.14.47'>Chi avrà dormito in quella casa o chi vi avrà mangiato, si laverà le vesti.</verse>
        <verse osisID='Lev.14.48'>Se invece il sacerdote che è entrato nella casa e l'ha esaminata, riscontra che la macchia non si è allargata nella casa, dopo che la casa è stata intonacata, dichiarerà la casa monda, perché la macchia è risanata.</verse>
        <verse osisID='Lev.14.49'>Poi, per purificare la casa, prenderà due uccelli, legno di cedro, panno scarlatto e issòpo;</verse>
        <verse osisID='Lev.14.50'>immolerà uno degli uccelli in un vaso di terra con dentro acqua viva.</verse>
        <verse osisID='Lev.14.51'>Prenderà il legno di cedro, l'issòpo, il panno scarlatto e l'uccello vivo e li immergerà nel sangue dell'uccello immolato e nell'acqua viva e ne aspergerà sette volte la casa.</verse>
        <verse osisID='Lev.14.52'>Purificata la casa con il sangue dell'uccello, con l'acqua viva, con l'uccello vivo, con il legno di cedro, con l'issòpo e con lo scarlatto,</verse>
        <verse osisID='Lev.14.53'>lascerà andare libero l'uccello vivo, fuori città, per i campi; così farà il rito espiatorio per la casa ed essa sarà monda.</verse>
        <verse osisID='Lev.14.54'>Questa è la legge per ogni sorta di infezione di lebbra o di tigna,</verse>
        <verse osisID='Lev.14.55'>la lebbra delle vesti e della casa,</verse>
        <verse osisID='Lev.14.56'>i tumori, le pustole e le macchie,</verse>
        <verse osisID='Lev.14.57'>per insegnare quando una cosa è immonda e quando è monda. Questa è la legge per la lebbra.</verse>
      </chapter>
      <chapter osisID='Lev.15'>
        <verse osisID='Lev.15.1'>Il Signore disse ancora a Mosè e ad Aronne:</verse>
        <verse osisID='Lev.15.2'>Parlate agli Israeliti e riferite loro: Se un uomo soffre di gonorrea nella sua carne, la sua gonorrea è immonda.</verse>
        <verse osisID='Lev.15.3'>Questa è la condizione d'immondezza per la gonorrea: sia che la carne lasci uscire il liquido, sia che lo trattenga, si tratta d'immondezza.</verse>
        <verse osisID='Lev.15.4'>Ogni giaciglio sul quale si coricherà chi è affetto da gonorrea, sarà immondo; ogni oggetto sul quale si siederà sarà immondo.</verse>
        <verse osisID='Lev.15.5'>Chi toccherà il giaciglio di costui, dovrà lavarsi le vesti e bagnarsi nell'acqua e sarà immondo fino alla sera.</verse>
        <verse osisID='Lev.15.6'>Chi si siederà sopra un oggetto qualunque, sul quale si sia seduto colui che soffre di gonorrea, dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.7'>Chi toccherà il corpo di colui che è affetto da gonorrea si laverà le vesti, si bagnerà nell'acqua e sarà immondo fino alla sera.</verse>
        <verse osisID='Lev.15.8'>Se colui che ha la gonorrea sputerà sopra uno che è mondo, questi dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.9'>Ogni sella su cui monterà chi ha la gonorrea sarà immonda.</verse>
        <verse osisID='Lev.15.10'>Chiunque toccherà cosa, che sia stata sotto quel tale, sarà immondo fino alla sera. Chi porterà tali oggetti dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.11'>Chiunque sarà toccato da colui che ha la gonorrea, se questi non si era lavato le mani, dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.12'>Il vaso di terracotta toccato da colui che soffre di gonorrea sarà spezzato; ogni vaso di legno sarà lavato nell'acqua.</verse>
        <verse osisID='Lev.15.13'>Quando chi è affetto da gonorrea sarà guarito dal male, conterà sette giorni dalla sua guarigione; poi si laverà le vesti, bagnerà il suo corpo nell'acqua viva e sarà mondo.</verse>
        <verse osisID='Lev.15.14'>L'ottavo giorno, prenderà due tortore o due colombi, verrà davanti al Signore, all'ingresso della tenda del convegno, e li darà al sacerdote,</verse>
        <verse osisID='Lev.15.15'>il quale ne offrirà uno come sacrificio espiatorio, l'altro come olocausto; il sacerdote compirà per lui il rito espiatorio davanti al Signore per la sua gonorrea.</verse>
        <verse osisID='Lev.15.16'>L'uomo che avrà avuto un'emissione seminale, si laverà tutto il corpo nell'acqua e sarà immondo fino alla sera.</verse>
        <verse osisID='Lev.15.17'>Ogni veste o pelle, su cui vi sarà un'emissione seminale, dovrà essere lavata nell'acqua e sarà immonda fino alla sera.</verse>
        <verse osisID='Lev.15.18'>La donna e l'uomo che abbiano avuto un rapporto con emissione seminale si laveranno nell'acqua e saranno immondi fino alla sera.</verse>
        <verse osisID='Lev.15.19'>Quando una donna abbia flusso di sangue, cioè il flusso nel suo corpo, la sua immondezza durerà sette giorni; chiunque la toccherà sarà immondo fino alla sera.</verse>
        <verse osisID='Lev.15.20'>Ogni giaciglio sul quale si sarà messa a dormire durante la sua immondezza sarà immondo; ogni mobile sul quale si sarà seduta sarà immondo.</verse>
        <verse osisID='Lev.15.21'>Chiunque toccherà il suo giaciglio, dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.22'>Chi toccherà qualunque mobile sul quale essa si sarà seduta, dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.23'>Se l'uomo si trova sul giaciglio o sul mobile mentre essa vi siede, per tale contatto sarà immondo fino alla sera.</verse>
        <verse osisID='Lev.15.24'>Se un uomo ha rapporto intimo con essa, l'immondezza di lei lo contamina: egli sarà immondo per sette giorni e ogni giaciglio sul quale si coricherà sarà immondo.</verse>
        <verse osisID='Lev.15.25'>La donna che ha un flusso di sangue per molti giorni, fuori del tempo delle regole, o che lo abbia più del normale sarà immonda per tutto il tempo del flusso, secondo le norme dell'immondezza mestruale.</verse>
        <verse osisID='Lev.15.26'>Ogni giaciglio sul quale si coricherà durante tutto il tempo del flusso sarà per lei come il giaciglio sul quale si corica quando ha le regole; ogni mobile sul quale siederà sarà immondo, come lo è quando essa ha le regole.</verse>
        <verse osisID='Lev.15.27'>Chiunque toccherà quelle cose sarà immondo; dovrà lavarsi le vesti, bagnarsi nell'acqua e sarà immondo fino alla sera.</verse>
        <verse osisID='Lev.15.28'>Quando essa sia guarita dal flusso, conterà sette giorni e poi sarà monda.</verse>
        <verse osisID='Lev.15.29'>L'ottavo giorno prenderà due tortore o due colombi e li porterà al sacerdote all'ingresso della tenda del convegno.</verse>
        <verse osisID='Lev.15.30'>Il sacerdote ne offrirà uno come sacrificio espiatorio e l'altro come olocausto e farà per lei il rito espiatorio, davanti al Signore, per il flusso che la rendeva immonda.</verse>
        <verse osisID='Lev.15.31'>Avvertite gli Israeliti di ciò che potrebbe renderli immondi, perché non muoiano per la loro immondezza, quando contaminassero la mia Dimora che è in mezzo a loro.</verse>
        <verse osisID='Lev.15.32'>Questa è la legge per colui che ha la gonorrea o un'emissione seminale che lo rende immondo</verse>
        <verse osisID='Lev.15.33'>e la legge per colei che è indisposta a causa delle regole, cioè per l'uomo o per la donna che abbia il flusso e per l'uomo che abbia rapporti intimi con una donna in stato d'immondezza.</verse>
      </chapter>
      <chapter osisID='Lev.16'>
        <verse osisID='Lev.16.1'>Il Signore parlò a Mosè dopo che i due figli di Aronne erano morti mentre presentavano un'offerta davanti al Signore.</verse>
        <verse osisID='Lev.16.2'>Il Signore disse a Mosè: Parla ad Aronne, tuo fratello, e digli di non entrare in qualunque tempo nel santuario, oltre il velo, davanti al coperchio che è sull'arca; altrimenti potrebbe morire, quando io apparirò nella nuvola sul coperchio.</verse>
        <verse osisID='Lev.16.3'>Aronne entrerà nel santuario in questo modo: prenderà un giovenco per il sacrificio espiatorio e un ariete per l'olocausto.</verse>
        <verse osisID='Lev.16.4'>Si metterà la tunica sacra di lino, indosserà sul corpo i calzoni di lino, si cingerà della cintura di lino e si metterà in capo il turbante di lino. Sono queste le vesti sacre che indosserà dopo essersi lavato la persona con l'acqua.</verse>
        <verse osisID='Lev.16.5'>Dalla comunità degli Israeliti prenderà due capri per un sacrificio espiatorio e un ariete per un olocausto.</verse>
        <verse osisID='Lev.16.6'>Aronne offrirà il proprio giovenco in sacrificio espiatorio e compirà l'espiazione per sé e per la sua casa.</verse>
        <verse osisID='Lev.16.7'>Poi prenderà i due capri e li farà stare davanti al Signore all'ingresso della tenda del convegno</verse>
        <verse osisID='Lev.16.8'>e getterà le sorti per vedere quale dei due debba essere del Signore e quale di Azazel.</verse>
        <verse osisID='Lev.16.9'>Farà quindi avvicinare il capro che è toccato in sorte al Signore e l'offrirà in sacrificio espiatorio;</verse>
        <verse osisID='Lev.16.10'>invece il capro che è toccato in sorte ad Azazel sarà posto vivo davanti al Signore, perché si compia il rito espiatorio su di lui e sia mandato poi ad Azazel nel deserto.</verse>
        <verse osisID='Lev.16.11'>Aronne offrirà dunque il proprio giovenco in sacrificio espiatorio per sé e, fatta l'espiazione per sé e per la sua casa, immolerà il giovenco del sacrificio espiatorio per sé.</verse>
        <verse osisID='Lev.16.12'>Poi prenderà l'incensiere pieno di brace tolta dall'altare davanti al Signore e due manciate di incenso odoroso polverizzato; porterà ogni cosa oltre il velo.</verse>
        <verse osisID='Lev.16.13'>Metterà l'incenso sul fuoco davanti al Signore, perché la nube dell'incenso copra il coperchio che è sull'arca e così non muoia.</verse>
        <verse osisID='Lev.16.14'>Poi prenderà un po' di sangue del giovenco e ne aspergerà con il dito il coperchio dal lato d'oriente e farà sette volte l'aspersione del sangue con il dito, davanti al coperchio.</verse>
        <verse osisID='Lev.16.15'>Poi immolerà il capro del sacrificio espiatorio, quello per il popolo, e ne porterà il sangue oltre il velo; farà con questo sangue quello che ha fatto con il sangue del giovenco: lo aspergerà sul coperchio e davanti al coperchio.</verse>
        <verse osisID='Lev.16.16'>Così farà l'espiazione sul santuario per l'impurità degli Israeliti, per le loro trasgressioni e per tutti i loro peccati. Lo stesso farà per la tenda del convegno che si trova fra di loro, in mezzo alle loro impurità.</verse>
        <verse osisID='Lev.16.17'>Nella tenda del convegno non dovrà esserci alcuno, da quando egli entrerà nel santuario per farvi il rito espiatorio, finché egli non sia uscito e non abbia compiuto il rito espiatorio per sé, per la sua casa e per tutta la comunità d'Israele.</verse>
        <verse osisID='Lev.16.18'>Uscito dunque verso l'altare, che è davanti al Signore, compirà il rito espiatorio per esso, prendendo il sangue del giovenco e il sangue del capro e bagnandone intorno i corni dell'altare.</verse>
        <verse osisID='Lev.16.19'>Farà per sette volte l'aspersione del sangue con il dito sopra l'altare; così lo purificherà e lo santificherà dalle impurità degli Israeliti.</verse>
        <verse osisID='Lev.16.20'>Quando avrà finito l'aspersione per il santuario, per la tenda del convegno e per l'altare, farà accostare il capro vivo.</verse>
        <verse osisID='Lev.16.21'>Aronne poserà le mani sul capo del capro vivo, confesserà sopra di esso tutte le iniquità degli Israeliti, tutte le loro trasgressioni, tutti i loro peccati e li riverserà sulla testa del capro; poi, per mano di un uomo incaricato di ciò, lo manderà via nel deserto.</verse>
        <verse osisID='Lev.16.22'>Quel capro, portandosi addosso tutte le loro iniquità in una regione solitaria, sarà lasciato andare nel deserto.</verse>
        <verse osisID='Lev.16.23'>Poi Aronne entrerà nella tenda del convegno, si toglierà le vesti di lino che aveva indossate per entrare nel santuario e le deporrà in quel luogo.</verse>
        <verse osisID='Lev.16.24'>Laverà la sua persona nell'acqua in luogo santo, indosserà le sue vesti e uscirà ad offrire il suo olocausto e l'olocausto del popolo e a compiere il rito espiatorio per sé e per il popolo.</verse>
        <verse osisID='Lev.16.25'>E farà ardere sull'altare le parti grasse del sacrificio espiatorio.</verse>
        <verse osisID='Lev.16.26'>Colui che avrà lasciato andare il capro destinato ad Azazel si laverà le vesti, laverà il suo corpo nell'acqua; dopo, rientrerà nel campo.</verse>
        <verse osisID='Lev.16.27'>Si porterà fuori del campo il giovenco del sacrificio espiatorio e il capro del sacrificio, il cui sangue è stato introdotto nel santuario per compiere il rito espiatorio, se ne bruceranno nel fuoco la pelle, la carne e gli escrementi.</verse>
        <verse osisID='Lev.16.28'>Poi colui che li avrà bruciati dovrà lavarsi le vesti e bagnarsi il corpo nell'acqua; dopo, rientrerà nel campo.</verse>
        <verse osisID='Lev.16.29'>Questa sarà per voi una legge perenne: nel settimo mese, nel decimo giorno del mese, vi umilierete, vi asterrete da qualsiasi lavoro, sia colui che è nativo del paese, sia il forestiero che soggiorna in mezzo a voi.</verse>
        <verse osisID='Lev.16.30'>Poiché in quel giorno si compirà il rito espiatorio per voi, al fine di purificarvi; voi sarete purificati da tutti i vostri peccati, davanti al Signore.</verse>
        <verse osisID='Lev.16.31'>Sarà per voi un sabato di riposo assoluto e voi vi umilierete; è una legge perenne.</verse>
        <verse osisID='Lev.16.32'>Il sacerdote che ha ricevuto l'unzione ed è rivestito del sacerdozio al posto di suo padre, compirà il rito espiatorio; si vestirà delle vesti di lino, delle vesti sacre.</verse>
        <verse osisID='Lev.16.33'>Farà l'espiazione per il santuario, per la tenda del convegno e per l'altare; farà l'espiazione per i sacerdoti e per tutto il popolo della comunità.</verse>
        <verse osisID='Lev.16.34'>Questa sarà per voi legge perenne: una volta all'anno, per gli Israeliti, si farà l'espiazione di tutti i loro peccati.</verse>
      </chapter>
      <chapter osisID='Lev.17'>
        <verse osisID='Lev.17.1'>Il Signore disse ancora a Mosè:</verse>
        <verse osisID='Lev.17.2'>Parla ad Aronne, ai suoi figli e a tutti gli Israeliti e riferisci loro: Questo il Signore ha ordinato:</verse>
        <verse osisID='Lev.17.3'>Qualunque Israelita scanna un bue o un agnello o una capra entro il campo o fuori del campo</verse>
        <verse osisID='Lev.17.4'>e non lo conduce all'ingresso della tenda del convegno per presentarlo come offerta al Signore davanti alla Dimora del Signore, sarà considerato colpevole di delitto di sangue: ha sparso il sangue e questo uomo sarà eliminato dal suo popolo.</verse>
        <verse osisID='Lev.17.5'>Perciò gli Israeliti, invece d'immolare, come fanno, le loro vittime nei campi, li portino al Signore, presentandoli al sacerdote all'ingresso della tenda del convegno, e li offrano al Signore come sacrifici di comunione.</verse>
        <verse osisID='Lev.17.6'>Il sacerdote ne spanderà il sangue sull'altare del Signore, all'ingresso della tenda del convegno, e brucerà il grasso in profumo soave per il Signore.</verse>
        <verse osisID='Lev.17.7'>Essi non offriranno più i loro sacrifici ai satiri, ai quali sogliono prostituirsi. Questa sarà per loro una legge perenne, di generazione in generazione.</verse>
        <verse osisID='Lev.17.8'>Dirai loro ancora: Ogni uomo, Israelita o straniero dimorante in mezzo a loro che offrirà un olocausto o un sacrificio,</verse>
        <verse osisID='Lev.17.9'>senza portarlo all'ingresso della tenda del convegno per immolarlo al Signore, quest'uomo sarà eliminato dal suo popolo.</verse>
        <verse osisID='Lev.17.10'>Ogni uomo, Israelita o straniero dimorante in mezzo a loro, che mangi di qualsiasi specie di sangue, contro di lui, che ha mangiato il sangue, io volgerò la faccia e lo eliminerò dal suo popolo.</verse>
        <verse osisID='Lev.17.11'>Poiché la vita della carne è nel sangue. Perciò vi ho concesso di porlo sull'altare in espiazione per le vostre vite; perché il sangue espia, in quanto è la vita.</verse>
        <verse osisID='Lev.17.12'>Perciò ho detto agli Israeliti: Nessuno tra voi mangerà il sangue, neppure lo straniero che soggiorna fra voi mangerà sangue.</verse>
        <verse osisID='Lev.17.13'>Se uno qualunque degli Israeliti o degli stranieri che soggiornano fra di loro prende alla caccia un animale o un uccello che si può mangiare, ne deve spargere il sangue e coprirlo di terra;</verse>
        <verse osisID='Lev.17.14'>perché la vita di ogni essere vivente è il suo sangue, in quanto sua vita; perciò ho ordinato agli Israeliti: Non mangerete sangue di alcuna specie di essere vivente, perché il sangue è la vita d'ogni carne; chiunque ne mangerà sarà eliminato.</verse>
        <verse osisID='Lev.17.15'>Qualunque persona, nativa del paese o straniera, che mangerà carne di bestia morta naturalmente o sbranata, dovrà lavarsi le vesti, bagnarsi nell'acqua e sarà immonda fino alla sera; allora sarà monda.</verse>
        <verse osisID='Lev.17.16'>Ma se non si lava le vesti e il corpo, porterà la pena della sua iniquità.</verse>
      </chapter>
      <chapter osisID='Lev.18'>
        <verse osisID='Lev.18.1'>Il Signore disse ancora a Mosè:</verse>
        <verse osisID='Lev.18.2'>Parla agli Israeliti e riferisci loro. Io sono il Signore, vostro Dio.</verse>
        <verse osisID='Lev.18.3'>Non farete come si fa nel paese d'Egitto dove avete abitato, né farete come si fa nel paese di Canaan dove io vi conduco, né imiterete i loro costumi.</verse>
        <verse osisID='Lev.18.4'>Metterete in pratica le mie prescrizioni e osserverete le mie leggi, seguendole. Io sono il Signore, vostro Dio.</verse>
        <verse osisID='Lev.18.5'>Osserverete dunque le mie leggi e le mie prescrizioni, mediante le quali, chiunque le metterà in pratica, vivrà. Io sono il Signore.</verse>
        <verse osisID='Lev.18.6'>Nessuno si accosterà a una sua consanguinea, per avere rapporti con lei. Io sono il Signore.</verse>
        <verse osisID='Lev.18.7'>Non recherai oltraggio a tuo padre avendo rapporti con tua madre: è tua madre; non scoprirai la sua nudità.</verse>
        <verse osisID='Lev.18.8'>Non scoprirai la nudità della tua matrigna; è la nudità di tuo padre.</verse>
        <verse osisID='Lev.18.9'>Non scoprirai la nudità di tua sorella, figlia di tuo padre o figlia di tua madre, sia nata in casa o fuori.</verse>
        <verse osisID='Lev.18.10'>Non scoprirai la nudità della figlia di tuo figlio o della figlia di tua figlia, perché è la tua propria nudità.</verse>
        <verse osisID='Lev.18.11'>Non scoprirai la nudità della figlia della tua matrigna, generata nella tua casa: è tua sorella.</verse>
        <verse osisID='Lev.18.12'>Non scoprirai la nudità della sorella di tuo padre; è carne di tuo padre.</verse>
        <verse osisID='Lev.18.13'>Non scoprirai la nudità della sorella di tua madre, perché è carne di tua madre.</verse>
        <verse osisID='Lev.18.14'>Non scoprirai la nudità del fratello di tuo padre, cioè non ti accosterai alla sua moglie: è tua zia.</verse>
        <verse osisID='Lev.18.15'>Non scoprirai la nudità di tua nuora: è la moglie di tuo figlio; non scoprirai la sua nudità.</verse>
        <verse osisID='Lev.18.16'>Non scoprirai la nudità di tua cognata: è la nudità di tuo fratello.</verse>
        <verse osisID='Lev.18.17'>Non scoprirai la nudità di una donna e di sua figlia; né prenderai la figlia di suo figlio, né la figlia di sua figlia per scoprirne la nudità: sono parenti carnali: è un'infamia.</verse>
        <verse osisID='Lev.18.18'>E quanto alla moglie, non prenderai inoltre la sorella di lei, per farne una rivale, mentre tua moglie è in vita.</verse>
        <verse osisID='Lev.18.19'>Non ti accosterai a donna per scoprire la sua nudità durante l'immondezza mestruale.</verse>
        <verse osisID='Lev.18.20'>Non peccherai con la moglie del tuo prossimo per contaminarti con lei.</verse>
        <verse osisID='Lev.18.21'>Non lascerai passare alcuno dei tuoi figli a Moloch e non profanerai il nome del tuo Dio. Io sono il Signore.</verse>
        <verse osisID='Lev.18.22'>Non avrai con maschio relazioni come si hanno con donna: è abominio.</verse>
        <verse osisID='Lev.18.23'>Non ti abbrutirai con alcuna bestia per contaminarti con essa; la donna non si abbrutirà con una bestia; è una perversione.</verse>
        <verse osisID='Lev.18.24'>Non vi contaminate con nessuna di tali nefandezze; poiché con tutte queste cose si sono contaminate le nazioni che io sto per scacciare davanti a voi.</verse>
        <verse osisID='Lev.18.25'>Il paese ne è stato contaminato; per questo ho punito la sua iniquità e il paese ha vomitato i suoi abitanti.</verse>
        <verse osisID='Lev.18.26'>Voi dunque osserverete le mie leggi e le mie prescrizioni e non commetterete nessuna di queste pratiche abominevoli: né colui che è nativo del paese, né il forestiero in mezzo a voi.</verse>
        <verse osisID='Lev.18.27'>Poiché tutte queste cose abominevoli le ha commesse la gente che vi era prima di voi e il paese ne è stato contaminato.</verse>
        <verse osisID='Lev.18.28'>Badate che, contaminandolo, il paese non vomiti anche voi, come ha vomitato la gente che vi abitava prima di voi.</verse>
        <verse osisID='Lev.18.29'>Perché quanti commetteranno qualcuna di queste pratiche abominevoli saranno eliminati dal loro popolo.</verse>
        <verse osisID='Lev.18.30'>Osserverete dunque i miei ordini e non imiterete nessuno di quei costumi abominevoli che sono stati praticati prima di voi, né vi contaminerete con essi. Io sono il Signore, il Dio vostro.</verse>
      </chapter>
      <chapter osisID='Lev.19'>
        <verse osisID='Lev.19.1'>Il Signore disse ancora a Mosè:</verse>
        <verse osisID='Lev.19.2'>Parla a tutta la comunità degli Israeliti e ordina loro: Siate santi, perché io, il Signore, Dio vostro, sono santo.</verse>
        <verse osisID='Lev.19.3'>Ognuno rispetti sua madre e suo padre e osservi i miei sabati. Io sono il Signore, vostro Dio.</verse>
        <verse osisID='Lev.19.4'>Non rivolgetevi agli idoli, e non fatevi divinità di metallo fuso. Io sono il Signore, vostro Dio.</verse>
        <verse osisID='Lev.19.5'>Quando offrirete al Signore una vittima in sacrificio di comunione, offritela in modo da essergli graditi.</verse>
        <verse osisID='Lev.19.6'>La si mangerà il giorno stesso che l'avrete immolata o il giorno dopo; ciò che avanzerà fino al terzo giorno, lo brucerete nel fuoco.</verse>
        <verse osisID='Lev.19.7'>Se invece si mangiasse il terzo giorno, sarebbe cosa abominevole; il sacrificio non sarebbe gradito.</verse>
        <verse osisID='Lev.19.8'>Chiunque ne mangiasse, porterebbe la pena della sua iniquità, perché profanerebbe ciò che è sacro al Signore; quel tale sarebbe eliminato dal suo popolo.</verse>
        <verse osisID='Lev.19.9'>Quando mieterete la messe della vostra terra, non mieterete fino ai margini del campo, né raccoglierete ciò che resta da spigolare della messe;</verse>
        <verse osisID='Lev.19.10'>quanto alla tua vigna, non coglierai i racimoli e non raccoglierai gli acini caduti; li lascerai per il povero e per il forestiero. Io sono il Signore, vostro Dio.</verse>
        <verse osisID='Lev.19.11'>Non ruberete né userete inganno o menzogna gli uni a danno degli altri.</verse>
        <verse osisID='Lev.19.12'>Non giurerete il falso servendovi del mio nome; perché profaneresti il nome del tuo Dio. Io sono il Signore.</verse>
        <verse osisID='Lev.19.13'>Non opprimerai il tuo prossimo, né lo spoglierai di ciò che è suo; il salario del bracciante al tuo servizio non resti la notte presso di te fino al mattino dopo.</verse>
        <verse osisID='Lev.19.14'>Non disprezzerai il sordo, né metterai inciampo davanti al cieco, ma temerai il tuo Dio. Io sono il Signore.</verse>
        <verse osisID='Lev.19.15'>Non commetterete ingiustizia in giudizio; non tratterai con parzialità il povero, né userai preferenze verso il potente; ma giudicherai il tuo prossimo con giustizia.</verse>
        <verse osisID='Lev.19.16'>Non andrai in giro a spargere calunnie fra il tuo popolo né coopererai alla morte del tuo prossimo. Io sono il Signore.</verse>
        <verse osisID='Lev.19.17'>Non coverai nel tuo cuore odio contro il tuo fratello; rimprovera apertamente il tuo prossimo, così non ti caricherai d'un peccato per lui.</verse>
        <verse osisID='Lev.19.18'>Non ti vendicherai e non serberai rancore contro i figli del tuo popolo, ma amerai il tuo prossimo come te stesso. Io sono il Signore.</verse>
        <verse osisID='Lev.19.19'>Osserverete le mie leggi. Non accoppierai bestie di specie differenti; non seminerai il tuo campo con due sorta di seme, né porterai veste tessuta di due diverse materie.</verse>
        <verse osisID='Lev.19.20'>Se un uomo ha rapporti con donna che sia una schiava sposata ad altro uomo, ma non riscattata o affrancata, saranno tutti e due puniti; ma non messi a morte, perché essa non è libera.</verse>
        <verse osisID='Lev.19.21'>L'uomo condurrà al Signore, all'ingresso della tenda del convegno, in sacrificio di riparazione, un ariete;</verse>
        <verse osisID='Lev.19.22'>con questo ariete il sacerdote farà per lui il rito espiatorio davanti al Signore per il peccato da lui commesso; il peccato commesso gli sarà perdonato.</verse>
        <verse osisID='Lev.19.23'>Quando sarete entrati nel paese e vi avrete piantato ogni sorta d'alberi da frutto, ne considererete i frutti come non circoncisi; per tre anni saranno per voi come non circoncisi; non se ne dovrà mangiare.</verse>
        <verse osisID='Lev.19.24'>Ma nel quarto anno tutti i loro frutti saranno consacrati al Signore, come dono festivo.</verse>
        <verse osisID='Lev.19.25'>Nel quinto anno mangerete il frutto di quegli alberi; così essi continueranno a fruttare per voi. Io sono il Signore, vostro Dio.</verse>
        <verse osisID='Lev.19.26'>Non mangerete carne con il sangue.</verse>
        <verse osisID='Lev.19.27'>Non vi taglierete in tondo i capelli ai lati del capo, né deturperai ai lati la tua barba.</verse>
        <verse osisID='Lev.19.28'>Non vi farete incisioni sul corpo per un defunto, né vi farete segni di tatuaggio. Io sono il Signore.</verse>
        <verse osisID='Lev.19.29'>Non profanare tua figlia, prostituendola, perché il paese non si dia alla prostituzione e non si riempia di infamie.</verse>
        <verse osisID='Lev.19.30'>Osserverete i miei sabati e porterete rispetto al mio santuario. Io sono il Signore.</verse>
        <verse osisID='Lev.19.31'>Non vi rivolgete ai negromanti né agli indovini; non li consultate per non contaminarvi per mezzo loro. Io sono il Signore, vostro Dio.</verse>
        <verse osisID='Lev.19.32'>Alzati davanti a chi ha i capelli bianchi, onora la persona del vecchio e temi il tuo Dio. Io sono il Signore.</verse>
        <verse osisID='Lev.19.33'>Quando un forestiero dimorerà presso di voi nel vostro paese, non gli farete torto.</verse>
        <verse osisID='Lev.19.34'>Il forestiero dimorante fra di voi lo tratterete come colui che è nato fra di voi; tu l'amerai come tu stesso perché anche voi siete stati forestieri nel paese d'Egitto. Io sono il Signore, vostro Dio.</verse>
        <verse osisID='Lev.19.35'>Non commetterete ingiustizie nei giudizi, nelle misure di lunghezza, nei pesi o nelle misure di capacità.</verse>
        <verse osisID='Lev.19.36'>Avrete bilance giuste, pesi giusti, efa giusto, hin giusto. Io sono il Signore, vostro Dio, che vi ho fatti uscire dal paese d'Egitto.</verse>
        <verse osisID='Lev.19.37'>Osserverete dunque tutte le mie leggi e tutte le mie prescrizioni e le metterete in pratica. Io sono il Signore.</verse>
      </chapter>
      <chapter osisID='Lev.20'>
        <verse osisID='Lev.20.1'>Il Signore disse ancora a Mosè:</verse>
        <verse osisID='Lev.20.2'>Dirai agli Israeliti: Chiunque tra gli Israeliti o tra i forestieri che soggiornano in Israele darà qualcuno dei suoi figli a Moloch, dovrà essere messo a morte; il popolo del paese lo lapiderà.</verse>
        <verse osisID='Lev.20.3'>Anch'io volgerò la faccia contro quell'uomo e lo eliminerò dal suo popolo, perché ha dato qualcuno dei suoi figli a Moloch con l'intenzione di contaminare il mio santuario e profanare il mio santo nome.</verse>
        <verse osisID='Lev.20.4'>Se il popolo del paese chiude gli occhi quando quell'uomo dà qualcuno dei suoi figli a Moloch e non lo mette a morte,</verse>
        <verse osisID='Lev.20.5'>io volgerò la faccia contro quell'uomo e contro la sua famiglia ed eliminerò dal suo popolo lui con quanti si danno all'idolatria come lui, abbassandosi a venerare Moloch.</verse>
        <verse osisID='Lev.20.6'>Se un uomo si rivolge ai negromanti e agli indovini per darsi alle superstizioni dietro a loro, io volgerò la faccia contro quella persona e la eliminerò dal suo popolo.</verse>
        <verse osisID='Lev.20.7'>Santificatevi dunque e siate santi, perché io sono il Signore, vostro Dio.</verse>
        <verse osisID='Lev.20.8'>Osservate le mie leggi e mettetele in pratica. Io sono il Signore che vi vuole fare santi.</verse>
        <verse osisID='Lev.20.9'>Chiunque maltratta suo padre o sua madre dovrà essere messo a morte; ha maltrattato suo padre o sua madre: il suo sangue ricadrà su di lui.</verse>
        <verse osisID='Lev.20.10'>Se uno commette adulterio con la moglie del suo prossimo, l'adultero e l'adùltera dovranno esser messi a morte.</verse>
        <verse osisID='Lev.20.11'>Se uno ha rapporti con la matrigna, egli scopre la nudità del padre; tutti e due dovranno essere messi a morte; il loro sangue ricadrà su di essi.</verse>
        <verse osisID='Lev.20.12'>Se uno ha rapporti con la nuora, tutti e due dovranno essere messi a morte; hanno commesso un abominio; il loro sangue ricadrà su di essi.</verse>
        <verse osisID='Lev.20.13'>Se uno ha rapporti con un uomo come con una donna, tutti e due hanno commesso un abominio; dovranno essere messi a morte; il loro sangue ricadrà su di loro.</verse>
        <verse osisID='Lev.20.14'>Se uno prende in moglie la figlia e la madre, è un delitto; si bruceranno con il fuoco lui ed esse, perché non ci sia fra di voi tale delitto.</verse>
        <verse osisID='Lev.20.15'>L'uomo che si abbrutisce con una bestia dovrà essere messo a morte; dovrete uccidere anche la bestia.</verse>
        <verse osisID='Lev.20.16'>Se una donna si accosta a una bestia per lordarsi con essa, ucciderai la donna e la bestia; tutte e due dovranno essere messe a morte; il loro sangue ricadrà su di loro.</verse>
        <verse osisID='Lev.20.17'>Se uno prende la propria sorella, figlia di suo padre o figlia di sua madre, e vede la nudità di lei ed essa vede la nudità di lui, è un'infamia; tutti e due saranno eliminati alla presenza dei figli del loro popolo; quel tale ha scoperto la nudità della propria sorella; dovrà portare la pena della sua iniquità.</verse>
        <verse osisID='Lev.20.18'>Se uno ha un rapporto con una donna durante le sue regole e ne scopre la nudità, quel tale ha scoperto la sorgente di lei ed essa ha scoperto la sorgente del proprio sangue; perciò tutti e due saranno eliminati dal loro popolo.</verse>
        <verse osisID='Lev.20.19'>Non scoprirai la nudità della sorella di tua madre o della sorella di tuo padre; chi lo fa scopre la sua stessa carne; tutti e due porteranno la pena della loro iniquità.</verse>
        <verse osisID='Lev.20.20'>Se uno ha rapporti con la moglie di suo zio, scopre la nudità di suo zio; tutti e due porteranno la pena del loro peccato; dovranno morire senza figli.</verse>
        <verse osisID='Lev.20.21'>Se uno prende la moglie del fratello, è una impurità, egli ha scoperto la nudità del fratello; non avranno figli.</verse>
        <verse osisID='Lev.20.22'>Osserverete dunque tutte le mie leggi e tutte le mie prescrizioni e le metterete in pratica, perché il paese dove io vi conduco ad abitare non vi rigetti.</verse>
        <verse osisID='Lev.20.23'>Non seguirete le usanze delle nazioni che io sto per scacciare dinanzi a voi; esse hanno fatto tutte quelle cose, perciò le ho in abominio</verse>
        <verse osisID='Lev.20.24'>e vi ho detto: Voi possiederete il loro paese; ve lo darò in proprietà; è un paese dove scorre il latte e il miele. Io il Signore vostro Dio vi ho separati dagli altri popoli.</verse>
        <verse osisID='Lev.20.25'>Farete dunque distinzione tra animali mondi e immondi, fra uccelli immondi e mondi e non vi renderete abominevoli, mangiando animali, uccelli o esseri che strisciano sulla terra e che io vi ho fatto distinguere come immondi.</verse>
        <verse osisID='Lev.20.26'>Sarete santi per me, poiché io, il Signore, sono santo e vi ho separati dagli altri popoli, perché siate miei.</verse>
        <verse osisID='Lev.20.27'>Se uomo o donna, in mezzo a voi, eserciteranno la negromanzia o la divinazione, dovranno essere messi a morte; saranno lapidati e il loro sangue ricadrà su di essi.</verse>
      </chapter>
      <chapter osisID='Lev.21'>
        <verse osisID='Lev.21.1'>Il Signore disse a Mosè: Parla ai sacerdoti, figli di Aronne, e riferisci loro: Un sacerdote non dovrà rendersi immondo per il contatto con un morto della sua parentela,</verse>
        <verse osisID='Lev.21.2'>se non per un suo parente stretto, cioè per sua madre, suo padre, suo figlio, sua figlia, suo fratello</verse>
        <verse osisID='Lev.21.3'>e sua sorella ancora vergine, che viva con lui e non sia ancora maritata; per questa può esporsi alla immondezza.</verse>
        <verse osisID='Lev.21.4'>Signore tra i suoi parenti, non si dovrà contaminare, profanando se stesso.</verse>
        <verse osisID='Lev.21.5'>I sacerdoti non si faranno tonsure sul capo, né si raderanno ai lati la barba né si faranno incisioni nella carne.</verse>
        <verse osisID='Lev.21.6'>Saranno santi per il loro Dio e non profaneranno il nome del loro Dio, perché offrono al Signore sacrifici consumati dal fuoco, pane del loro Dio; perciò saranno santi.</verse>
        <verse osisID='Lev.21.7'>Non prenderanno in moglie una prostituta o gia disonorata; né una donna ripudiata dal marito, perché sono santi per il loro Dio.</verse>
        <verse osisID='Lev.21.8'>Tu considererai dunque il sacerdote come santo, perché egli offre il pane del tuo Dio: sarà per te santo, perché io, il Signore, che vi santifico, sono santo.</verse>
        <verse osisID='Lev.21.9'>Se la figlia di un sacerdote si disonora prostituendosi, disonora suo padre; sarà arsa con il fuoco.</verse>
        <verse osisID='Lev.21.10'>Il sacerdote, quello che è il sommo tra i suoi fratelli, sul capo del quale è stato sparso l'olio dell'unzione e ha ricevuto l'investitura, indossando le vesti sacre, non dovrà scarmigliarsi i capelli né stracciarsi le vesti.</verse>
        <verse osisID='Lev.21.11'>Non si avvicinerà ad alcun cadavere; non si renderà immondo neppure per suo padre e per sua madre.</verse>
        <verse osisID='Lev.21.12'>Non uscirà dal santuario e non profanerà il santuario del suo Dio, perché la consacrazione è su di lui mediante l'olio dell'unzione del suo Dio. Io sono il Signore.</verse>
        <verse osisID='Lev.21.13'>Sposerà una vergine.</verse>
        <verse osisID='Lev.21.14'>Non potrà sposare né una vedova, né una divorziata, né una disonorata, né una prostituta; ma prenderà in moglie una vergine della sua gente.</verse>
        <verse osisID='Lev.21.15'>Così non disonorerà la sua discendenza in mezzo al suo popolo; poiché io sono il Signore che lo santifico.</verse>
        <verse osisID='Lev.21.16'>Il Signore disse ancora a Mosè:</verse>
        <verse osisID='Lev.21.17'>Parla ad Aronne e digli: Nelle generazioni future nessun uomo della tua stirpe, che abbia qualche deformità, potrà accostarsi ad offrire il pane del suo Dio;</verse>
        <verse osisID='Lev.21.18'>perché nessun uomo che abbia qualche deformità potrà accostarsi: né il cieco, né lo zoppo, né chi abbia il viso deforme per difetto o per eccesso,</verse>
        <verse osisID='Lev.21.19'>né chi abbia una frattura al piede o alla mano,</verse>
        <verse osisID='Lev.21.20'>né un gobbo, né un nano, né chi abbia una macchia nell'occhio o la scabbia o piaghe purulente o sia eunuco.</verse>
        <verse osisID='Lev.21.21'>Nessun uomo della stirpe del sacerdote Aronne, con qualche deformità, si accosterà ad offrire i sacrifici consumati dal fuoco in onore del Signore. Ha un difetto: non si accosti quindi per offrire il pane del suo Dio.</verse>
        <verse osisID='Lev.21.22'>Potrà mangiare il pane del suo Dio, le cose sacrosante e le cose sante;</verse>
        <verse osisID='Lev.21.23'>ma non potrà avvicinarsi al velo, né accostarsi all'altare, perché ha una deformità. Non dovrà profanare i miei luoghi santi, perché io sono il Signore che li santifico.</verse>
        <verse osisID='Lev.21.24'>Così parlò ad Aronne, ai suoi figli e a tutti gli Israeliti.</verse>
      </chapter>
      <chapter osisID='Lev.22'>
        <verse osisID='Lev.22.1'>Il Signore disse ancora a Mosè:</verse>
        <verse osisID='Lev.22.2'>Ordina ad Aronne e ai suoi figli che si astengano dalle cose sante a me consacrate dagli Israeliti e non profanino il mio santo nome. Io sono il Signore.</verse>
        <verse osisID='Lev.22.3'>Ordina loro: Qualunque uomo della vostra discendenza che nelle generazioni future si accosterà, in stato d'immondezza, alle cose sante consacrate dagli Israeliti al Signore, sarà eliminato davanti a me. Io sono il Signore.</verse>
        <verse osisID='Lev.22.4'>Nessun uomo della stirpe di Aronne, affetto da lebbra o da gonorrea, potrà mangiare le cose sante, finché non sia mondo. Così sarà di chi abbia toccato qualunque persona immonda per contatto con un cadavere o abbia avuto una emissione seminale</verse>
        <verse osisID='Lev.22.5'>o di chi abbia toccato qualsiasi rettile da cui abbia contratto immondezza oppure un uomo che gli abbia comunicato un'immondezza di qualunque specie.</verse>
        <verse osisID='Lev.22.6'>La persona che abbia avuto tali contatti sarà immonda fino alla sera e non mangerà le cose sante prima di essersi lavato il corpo nell'acqua;</verse>
        <verse osisID='Lev.22.7'>dopo il tramonto del sole sarà monda e allora potrà mangiare le cose sante, perché esse sono il suo vitto.</verse>
        <verse osisID='Lev.22.8'>Il sacerdote non mangerà carne di bestia morta naturalmente o sbranata, per non rendersi immondo. Io sono il Signore.</verse>
        <verse osisID='Lev.22.9'>Osserveranno dunque ciò che ho comandato, altrimenti porteranno la pena del loro peccato e moriranno per aver profanato le cose sante. Io sono il Signore che li santifico.</verse>
        <verse osisID='Lev.22.10'>Nessun estraneo mangerà le cose sante: né l'ospite di un sacerdote o il salariato potrà mangiare le cose sante.</verse>
        <verse osisID='Lev.22.11'>Ma una persona, che il sacerdote avrà comprata con il denaro, ne potrà mangiare: così anche quelli che gli sono nati in casa: questi potranno mangiare il suo pane.</verse>
        <verse osisID='Lev.22.12'>La figlia di un sacerdote, sposata con un estraneo, non potrà mangiare le cose sante offerte mediante il rito dell'elevazione.</verse>
        <verse osisID='Lev.22.13'>Se invece la figlia del sacerdote è rimasta vedova o è stata ripudiata e non ha figli, se torna a stare da suo padre come quando era giovane, potrà mangiare il pane del padre; mentre nessun estraneo al sacerdozio potrà mangiarne.</verse>
        <verse osisID='Lev.22.14'>Se uno mangia per errore una cosa santa, darà al sacerdote il valore della cosa santa, aggiungendovi un quinto.</verse>
        <verse osisID='Lev.22.15'>I sacerdoti non profaneranno dunque le cose sante degli Israeliti, che essi offrono al Signore con la rituale elevazione,</verse>
        <verse osisID='Lev.22.16'>e non faranno portare loro la pena del peccato di cui si renderebbero colpevoli, mangiando le loro cose sante; poiché io sono il Signore che le santifico.</verse>
        <verse osisID='Lev.22.17'>Il Signore disse a Mosè:</verse>
        <verse osisID='Lev.22.18'>Parla ad Aronne, ai suoi figli, a tutti gli Israeliti e ordina loro: Chiunque della casa d'Israele o dei forestieri dimoranti in Israele presenta in olocausto al Signore un'offerta per qualsiasi voto o dono volontario,</verse>
        <verse osisID='Lev.22.19'>per essere gradito, dovrà offrire un maschio, senza difetto, di buoi, di pecore o di capre.</verse>
        <verse osisID='Lev.22.20'>Non offrirete nulla con qualche difetto, perché non sarebbe gradito.</verse>
        <verse osisID='Lev.22.21'>Se uno offre al Signore, in sacrificio di comunione, un bovino o un ovino, sia per sciogliere un voto, sia come offerta volontaria, la vittima, perché sia gradita, dovrà essere perfetta: senza difetti.</verse>
        <verse osisID='Lev.22.22'>Non offrirete al Signore nessuna vittima cieca o storpia o mutilata o con ulceri o con la scabbia o con piaghe purulente; non ne farete sull'altare un sacrificio consumato dal fuoco in onore del Signore.</verse>
        <verse osisID='Lev.22.23'>Come offerta volontaria potrai presentare un bue o una pecora che abbia un membro troppo lungo o troppo corto; ma come offerta per qualche voto non sarebbe gradita.</verse>
        <verse osisID='Lev.22.24'>Non offrirete al Signore un animale con i testicoli ammaccati o schiacciati o strappati o tagliati. Tali cose non farete nel vostro paese,</verse>
        <verse osisID='Lev.22.25'>né accetterete dallo straniero alcuna di queste vittime per offrirla come pane in onore del vostro Dio; essendo mutilate, difettose, non sarebbero gradite per il vostro bene.</verse>
        <verse osisID='Lev.22.26'>Il Signore aggiunse a Mosè:</verse>
        <verse osisID='Lev.22.27'>Quando nascerà un vitello o un agnello o un capretto, starà sette giorni sotto la madre; dall'ottavo giorno in poi, sarà gradito come vittima da consumare con il fuoco per il Signore.</verse>
        <verse osisID='Lev.22.28'>Non scannerete vacca o pecora lo stesso giorno con il suo piccolo.</verse>
        <verse osisID='Lev.22.29'>Quando offrirete al Signore un sacrificio di ringraziamento, offritelo in modo che sia gradito.</verse>
        <verse osisID='Lev.22.30'>La vittima sarà mangiata il giorno stesso; non ne lascerete nulla fino al mattino. Io sono il Signore.</verse>
        <verse osisID='Lev.22.31'>Osserverete dunque i miei comandi e li metterete in pratica. Io sono il Signore.</verse>
        <verse osisID='Lev.22.32'>Non profanerete il mio santo nome, perché io mi manifesti santo in mezzo agli Israeliti. Io sono il Signore che vi santifico,</verse>
        <verse osisID='Lev.22.33'>che vi ho fatto uscire dal paese d'Egitto per essere vostro Dio. Io sono il Signore.</verse>
      </chapter>
      <chapter osisID='Lev.23'>
        <verse osisID='Lev.23.1'>Il Signore disse ancora a Mosè:</verse>
        <verse osisID='Lev.23.2'>Parla agli Israeliti e riferisci loro: Ecco le solennità del Signore, che voi proclamerete come sante convocazioni. Queste sono le mie solennità.</verse>
        <verse osisID='Lev.23.3'>Durante sei giorni si attenderà al lavoro; ma il settimo giorno è sabato, giorno di assoluto riposo e di santa convocazione. Non farete in esso lavoro alcuno; è un riposo in onore del Signore in tutti i luoghi dove abiterete.</verse>
        <verse osisID='Lev.23.4'>Queste sono le solennità del Signore, le sante convocazioni che proclamerete nei tempi stabiliti.</verse>
        <verse osisID='Lev.23.5'>Il primo mese, al decimoquarto giorno, al tramonto del sole sarà la pasqua del Signore;</verse>
        <verse osisID='Lev.23.6'>il quindici dello stesso mese sarà la festa degli azzimi in onore del Signore; per sette giorni mangerete pane senza lievito.</verse>
        <verse osisID='Lev.23.7'>Il primo giorno sarà per voi santa convocazione; non farete in esso alcun lavoro servile;</verse>
        <verse osisID='Lev.23.8'>per sette giorni offrirete al Signore sacrifici consumati dal fuoco. Il settimo giorno vi sarà la santa convocazione: non farete alcun lavoro servile.</verse>
        <verse osisID='Lev.23.9'>Il Signore aggiunse a Mosè:</verse>
        <verse osisID='Lev.23.10'>Parla agli Israeliti e ordina loro: Quando sarete entrati nel paese che io vi dò e ne mieterete la messe, porterete al sacerdote un covone, come primizia del vostro raccolto;</verse>
        <verse osisID='Lev.23.11'>il sacerdote agiterà con gesto rituale il covone davanti al Signore, perché sia gradito per il vostro bene; il sacerdote l'agiterà il giorno dopo il sabato.</verse>
        <verse osisID='Lev.23.12'>Quando farete il rito di agitazione del covone, offrirete un agnello di un anno, senza difetto, in olocausto al Signore.</verse>
        <verse osisID='Lev.23.13'>L'oblazione che l'accompagna sarà di due decimi di efa di fior di farina intrisa nell'olio, come sacrificio consumato dal fuoco, profumo soave in onore del Signore; la libazione sarà di un quarto di hin di vino.</verse>
        <verse osisID='Lev.23.14'>Non mangerete pane, né grano abbrustolito, né spighe fresche, prima di quel giorno, prima di aver portato l'offerta al vostro Dio. E' una legge perenne di generazione in generazione, in tutti i luoghi dove abiterete.</verse>
        <verse osisID='Lev.23.15'>Dal giorno dopo il sabato, cioè dal giorno che avrete portato il covone da offrire con il rito di agitazione, conterete sette settimane complete.</verse>
        <verse osisID='Lev.23.16'>Conterete cinquanta giorni fino all'indomani del settimo sabato e offrirete al Signore una nuova oblazione.</verse>
        <verse osisID='Lev.23.17'>Porterete dai luoghi dove abiterete due pani per offerta con rito di agitazione, i quali saranno di due decimi di efa di fior di farina e li farete cuocere lievitati; sono le primizie in onore del Signore.</verse>
        <verse osisID='Lev.23.18'>Oltre quei pani offrirete sette agnelli dell'anno, senza difetto, un torello e due arieti: saranno un olocausto per il Signore insieme con la loro oblazione e le loro libazioni; sarà un sacrificio di soave profumo, consumato dal fuoco in onore del Signore.</verse>
        <verse osisID='Lev.23.19'>Offrirete un capro come sacrificio espiatorio e due agnelli dell'anno come sacrificio di comunione.</verse>
        <verse osisID='Lev.23.20'>Il sacerdote agiterà ritualmente gli agnelli insieme con il pane delle primizie come offerta da agitare davanti al Signore; tanto i pani, quanto i due agnelli consacrati al Signore saranno riservati al sacerdote.</verse>
        <verse osisID='Lev.23.21'>In quel medesimo giorno dovrete indire una festa e avrete la santa convocazione. Non farete alcun lavoro servile. E' una legge perenne, di generazione in generazione, in tutti i luoghi dove abiterete.</verse>
        <verse osisID='Lev.23.22'>Quando mieterete la messe della vostra terra, non mieterete fino al margine del campo e non raccoglierai ciò che resta da spigolare del tuo raccolto; lo lascerai per il povero e per il forestiero. Io sono il Signore, il vostro Dio.</verse>
        <verse osisID='Lev.23.23'>Il Signore disse a Mosè:</verse>
        <verse osisID='Lev.23.24'>Parla agli Israeliti e ordina loro: Nel settimo mese, il primo giorno del mese sarà per voi riposo assoluto, una proclamazione fatta a suon di tromba, una santa convocazione.</verse>
        <verse osisID='Lev.23.25'>Non farete alcun lavoro servile e offrirete sacrifici consumati dal fuoco in onore del Signore.</verse>
        <verse osisID='Lev.23.26'>Il Signore disse ancora a Mosè:</verse>
        <verse osisID='Lev.23.27'>Il decimo giorno di questo settimo mese sarà il giorno dell'espiazione; terrete una santa convocazione, vi mortificherete e offrirete sacrifici consumati dal fuoco in onore del Signore.</verse>
        <verse osisID='Lev.23.28'>In quel giorno non farete alcun lavoro; poiché è il giorno dell'espiazione, per espiare per voi davanti al Signore, vostro Dio.</verse>
        <verse osisID='Lev.23.29'>Ogni persona che non si mortificherà in quel giorno, sarà eliminata dal suo popolo.</verse>
        <verse osisID='Lev.23.30'>Ogni persona che farà in quel giorno un qualunque lavoro, io la eliminerò dal suo popolo.</verse>
        <verse osisID='Lev.23.31'>Non farete alcun lavoro. E' una legge perenne di generazione in generazione, in tutti i luoghi dove abiterete.</verse>
        <verse osisID='Lev.23.32'>Sarà per voi un sabato di assoluto riposo e dovrete mortificarvi: il nono giorno del mese, dalla sera alla sera dopo, celebrerete il vostro sabato.</verse>
        <verse osisID='Lev.23.33'>Il Signore aggiunse a Mosè:</verse>
        <verse osisID='Lev.23.34'>Parla agli Israeliti e riferisci loro: Il quindici di questo settimo mese sarà la festa delle capanne per sette giorni, in onore del Signore.</verse>
        <verse osisID='Lev.23.35'>Il primo giorno vi sarà una santa convocazione; non farete alcun lavoro servile.</verse>
        <verse osisID='Lev.23.36'>Per sette giorni offrirete vittime consumate dal fuoco in onore del Signore. L'ottavo giorno terrete la santa convocazione e offrirete al Signore sacrifici consumati con il fuoco. E' giorno di riunione; non farete alcun lavoro servile.</verse>
        <verse osisID='Lev.23.37'>Queste sono le solennità del Signore nelle quali proclamerete sante convocazioni, perché si offrano al Signore sacrifici consumati dal fuoco, olocausti e oblazioni, vittime e libazioni, ogni cosa nel giorno stabilito, oltre i sabati del Signore,</verse>
        <verse osisID='Lev.23.38'>oltre i vostri doni, oltre tutti i vostri voti e tutte le offerte volontarie che presenterete al Signore.</verse>
        <verse osisID='Lev.23.39'>Ora il quindici del settimo mese, quando avrete raccolto i frutti della terra, celebrerete una festa al Signore per sette giorni; il primo giorno sarà di assoluto riposo e così l'ottavo giorno.</verse>
        <verse osisID='Lev.23.40'>Il primo giorno prenderete frutti degli alberi migliori: rami di palma, rami con dense foglie e salici di torrente e gioirete davanti al Signore vostro Dio per sette giorni.</verse>
        <verse osisID='Lev.23.41'>Celebrerete questa festa in onore del Signore, per sette giorni, ogni anno. E' una legge perenne di generazione in generazione. La celebrerete il settimo mese.</verse>
        <verse osisID='Lev.23.42'>Dimorerete in capanne per sette giorni; tutti i cittadini d'Israele dimoreranno in capanne,</verse>
        <verse osisID='Lev.23.43'>perché i vostri discendenti sappiano che io ho fatto dimorare in capanne gli Israeliti, quando li ho condotti fuori dal paese d'Egitto. Io sono il Signore vostro Dio.</verse>
        <verse osisID='Lev.23.44'>E Mosè diede così agli Israeliti le istruzioni relative alle solennità del Signore.</verse>
      </chapter>
      <chapter osisID='Lev.24'>
        <verse osisID='Lev.24.1'>Il Signore disse ancora a Mosè:</verse>
        <verse osisID='Lev.24.2'>Ordina agli Israeliti che ti portino olio puro di olive schiacciate per il candelabro, per tenere le lampade sempre accese.</verse>
        <verse osisID='Lev.24.3'>Aronne lo preparerà nella tenda del convegno, fuori del velo che sta davanti alla testimonianza, perché le lampade ardano sempre, da sera a mattina, davanti al Signore. E' una legge perenne, di generazione in generazione.</verse>
        <verse osisID='Lev.24.4'>Egli le disporrà sul candelabro d'oro puro, perché ardano sempre davanti al Signore.</verse>
        <verse osisID='Lev.24.5'>Prenderai anche fior di farina e ne farai cuocere dodici focacce; ogni focaccia sarà di due decimi di efa.</verse>
        <verse osisID='Lev.24.6'>Le disporrai su due pile, sei per pila, sulla tavola d'oro puro davanti al Signore.</verse>
        <verse osisID='Lev.24.7'>Porrai incenso puro sopra ogni pila e sarà sul pane come memoriale, come sacrificio espiatorio consumato dal fuoco in onore del Signore.</verse>
        <verse osisID='Lev.24.8'>Ogni giorno di sabato si disporranno i pani davanti al Signore sempre; saranno forniti dagli Israeliti; è alleanza.</verse>
        <verse osisID='Lev.24.9'>I pani saranno riservati ad Aronne e ai suoi figli: essi li mangeranno in luogo santo; perché saranno per loro cosa santissima tra i sacrifici in onore del Signore. E' una legge perenne.</verse>
        <verse osisID='Lev.24.10'>Ora il figlio di una donna israelita e di un egiziano uscì in mezzo agli Israeliti; nell'accampamento, fra questo figlio della donna israelita e un israelita, scoppiò una lite.</verse>
        <verse osisID='Lev.24.11'>Il figlio della Israelita bestemmiò il nome del Signore, imprecando; perciò fu condotto da Mosè. La madre di quel tale si chiamava Selòmit, figlia di Dibri, della tribù di Dan.</verse>
        <verse osisID='Lev.24.12'>Lo misero sotto sorveglianza, finché fosse deciso che cosa fare per ordine del Signore.</verse>
        <verse osisID='Lev.24.13'>Il Signore parlò a Mosè:</verse>
        <verse osisID='Lev.24.14'>Conduci quel bestemmiatore fuori dell'accampamento; quanti lo hanno udito posino le mani sul suo capo e tutta la comunità lo lapiderà.</verse>
        <verse osisID='Lev.24.15'>Parla agli Israeliti e dì loro: Chiunque maledirà il suo Dio, porterà la pena del suo peccato.</verse>
        <verse osisID='Lev.24.16'>Chi bestemmia il nome del Signore dovrà essere messo a morte: tutta la comunità lo dovrà lapidare. Straniero o nativo del paese, se ha bestemmiato il nome del Signore, sarà messo a morte.</verse>
        <verse osisID='Lev.24.17'>Chi percuote a morte un uomo dovrà essere messo a morte.</verse>
        <verse osisID='Lev.24.18'>Chi percuote a morte un capo di bestiame lo pagherà: vita per vita.</verse>
        <verse osisID='Lev.24.19'>Se uno farà una lesione al suo prossimo, si farà a lui come egli ha fatto all'altro:</verse>
        <verse osisID='Lev.24.20'>frattura per frattura, occhio per occhio, dente per dente; gli si farà la stessa lesione che egli ha fatta all'altro.</verse>
        <verse osisID='Lev.24.21'>Chi uccide un capo di bestiame lo pagherà; ma chi uccide un uomo sarà messo a morte.</verse>
        <verse osisID='Lev.24.22'>Ci sarà per voi una sola legge per il forestiero e per il cittadino del paese; poiché io sono il Signore vostro Dio.</verse>
        <verse osisID='Lev.24.23'>Mosè ne riferì agli Israeliti ed essi condussero quel bestemmiatore fuori dell'accampamento e lo lapidarono. Così gli Israeliti eseguirono quello che il Signore aveva ordinato a Mosè.</verse>
      </chapter>
      <chapter osisID='Lev.25'>
        <verse osisID='Lev.25.1'>Il Signore disse ancora a Mosè sul monte Sinai:</verse>
        <verse osisID='Lev.25.2'>Parla agli Israeliti e riferisci loro: Quando entrerete nel paese che io vi dò, la terra dovrà avere il suo sabato consacrato al Signore.</verse>
        <verse osisID='Lev.25.3'>Per sei anni seminerai il tuo campo e poterai la tua vigna e ne raccoglierai i frutti;</verse>
        <verse osisID='Lev.25.4'>ma il settimo anno sarà come sabato, un riposo assoluto per la terra, un sabato in onore del Signore; non seminerai il tuo campo e non poterai la tua vigna.</verse>
        <verse osisID='Lev.25.5'>Non mieterai quello che nascerà spontaneamente dal seme caduto nella tua mietitura precedente e non vendemmierai l'uva della vigna che non avrai potata; sarà un anno di completo riposo per la terra.</verse>
        <verse osisID='Lev.25.6'>Ciò che la terra produrrà durante il suo riposo servirà di nutrimento a te, al tuo schiavo, alla tua schiava, al tuo bracciante e al forestiero che è presso di te;</verse>
        <verse osisID='Lev.25.7'>anche al tuo bestiame e agli animali che sono nel tuo paese servirà di nutrimento quanto essa produrrà.</verse>
        <verse osisID='Lev.25.8'>Conterai anche sette settimane di anni, cioè sette volte sette anni; queste sette settimane di anni faranno un periodo di quarantanove anni.</verse>
        <verse osisID='Lev.25.9'>Al decimo giorno del settimo mese, farai squillare la tromba dell'acclamazione; nel giorno dell'espiazione farete squillare la tromba per tutto il paese.</verse>
        <verse osisID='Lev.25.10'>Dichiarerete santo il cinquantesimo anno e proclamerete la liberazione nel paese per tutti i suoi abitanti. Sarà per voi un giubileo; ognuno di voi tornerà nella sua proprietà e nella sua famiglia.</verse>
        <verse osisID='Lev.25.11'>Il cinquantesimo anno sarà per voi un giubileo; non farete né semina, né mietitura di quanto i campi produrranno da sé, né farete la vendemmia delle vigne non potate.</verse>
        <verse osisID='Lev.25.12'>Poiché è il giubileo; esso vi sarà sacro; potrete però mangiare il prodotto che daranno i campi.</verse>
        <verse osisID='Lev.25.13'>In quest'anno del giubileo, ciascuno tornerà in possesso del suo.</verse>
        <verse osisID='Lev.25.14'>Quando vendete qualche cosa al vostro prossimo o quando acquistate qualche cosa dal vostro prossimo, nessuno faccia torto al fratello.</verse>
        <verse osisID='Lev.25.15'>Regolerai l'acquisto che farai dal tuo prossimo in base al numero degli anni trascorsi dopo l'ultimo giubileo: egli venderà a te in base agli anni di rendita.</verse>
        <verse osisID='Lev.25.16'>Quanti più anni resteranno, tanto più aumenterai il prezzo; quanto minore sarà il tempo, tanto più ribasserai il prezzo; perché egli ti vende la somma dei raccolti.</verse>
        <verse osisID='Lev.25.17'>Nessuno di voi danneggi il fratello, ma temete il vostro Dio, poiché io sono il Signore vostro Dio.</verse>
        <verse osisID='Lev.25.18'>Metterete in pratica le mie leggi e osserverete le mie prescrizioni, le adempirete e abiterete il paese tranquilli.</verse>
        <verse osisID='Lev.25.19'>La terra produrrà frutti, voi ne mangerete a sazietà e vi abiterete tranquilli.</verse>
        <verse osisID='Lev.25.20'>Se dite: Che mangeremo il settimo anno, se non semineremo e non raccoglieremo i nostri prodotti?,</verse>
        <verse osisID='Lev.25.21'>io disporrò in vostro favore un raccolto abbondante per il sesto anno ed esso vi darà frutti per tre anni.</verse>
        <verse osisID='Lev.25.22'>L'ottavo anno seminerete e consumerete il vecchio raccolto fino al nono anno; mangerete il raccolto vecchio finché venga il nuovo.</verse>
        <verse osisID='Lev.25.23'>Le terre non si potranno vendere per sempre, perché la terra è mia e voi siete presso di me come forestieri e inquilini.</verse>
        <verse osisID='Lev.25.24'>Perciò, in tutto il paese che avrete in possesso, concederete il diritto di riscatto per quanto riguarda il suolo.</verse>
        <verse osisID='Lev.25.25'>Se il tuo fratello, divenuto povero, vende una parte della sua proprietà, colui che ha il diritto di riscatto, cioè il suo parente più stretto, verrà e riscatterà ciò che il fratello ha venduto.</verse>
        <verse osisID='Lev.25.26'>Se uno non ha chi possa fare il riscatto, ma giunge a procurarsi da sé la somma necessaria al riscatto,</verse>
        <verse osisID='Lev.25.27'>conterà le annate passate dopo la vendita, restituirà al compratore il valore degli anni che ancora rimangono e rientrerà così in possesso del suo patrimonio.</verse>
        <verse osisID='Lev.25.28'>Ma se non trova da sé la somma sufficiente a rimborsarlo, ciò che ha venduto rimarrà in mano al compratore fino all'anno del giubileo; al giubileo il compratore uscirà e l'altro rientrerà in possesso del suo patrimonio.</verse>
        <verse osisID='Lev.25.29'>Se uno vende una casa abitabile in una città recinta di mura, ha diritto al riscatto fino allo scadere dell'anno dalla vendita; il suo diritto di riscatto durerà un anno intero.</verse>
        <verse osisID='Lev.25.30'>Ma se quella casa, posta in una città recinta di mura, non è riscattata prima dello scadere di un intero anno, rimarrà sempre proprietà del compratore e dei suoi discendenti; il compratore non sarà tenuto a uscire al giubileo.</verse>
        <verse osisID='Lev.25.31'>Però le case dei villaggi non attorniati da mura vanno considerate come parte dei fondi campestri; potranno essere riscattate e al giubileo il compratore dovrà uscire.</verse>
        <verse osisID='Lev.25.32'>Quanto alle città dei leviti e alle case che essi vi possederanno, i leviti avranno il diritto perenne di riscatto.</verse>
        <verse osisID='Lev.25.33'>Se chi riscatta è un levita, in occasione del giubileo il compratore uscirà dalla casa comprata nella città levitica, perché le case delle città levitiche sono loro proprietà, in mezzo agli Israeliti.</verse>
        <verse osisID='Lev.25.34'>Neppure campi situati nei dintorni delle città levitiche si potranno vendere, perché sono loro proprietà perenne.</verse>
        <verse osisID='Lev.25.35'>Se il tuo fratello che è presso di te cade in miseria ed è privo di mezzi, aiutalo, come un forestiero e inquilino, perché possa vivere presso di te.</verse>
        <verse osisID='Lev.25.36'>Non prendere da lui interessi, né utili; ma temi il tuo Dio e fà vivere il tuo fratello presso di te.</verse>
        <verse osisID='Lev.25.37'>Non gli presterai il denaro a interesse, né gli darai il vitto a usura.</verse>
        <verse osisID='Lev.25.38'>Io sono il Signore vostro Dio, che vi ho fatto uscire dal paese d'Egitto, per darvi il paese di Canaan, per essere il vostro Dio.</verse>
        <verse osisID='Lev.25.39'>Se il tuo fratello che è presso di te cade in miseria e si vende a te, non farlo lavorare come schiavo;</verse>
        <verse osisID='Lev.25.40'>sia presso di te come un bracciante, come un inquilino. Ti servirà fino all'anno del giubileo;</verse>
        <verse osisID='Lev.25.41'>allora se ne andrà da te insieme con i suoi figli, tornerà nella sua famiglia e rientrerà nella proprietà dei suoi padri.</verse>
        <verse osisID='Lev.25.42'>Poiché essi sono miei servi, che io ho fatto uscire dal paese d'Egitto; non debbono essere venduti come si vendono gli schiavi.</verse>
        <verse osisID='Lev.25.43'>Non lo tratterai con asprezza, ma temerai il tuo Dio.</verse>
        <verse osisID='Lev.25.44'>Quanto allo schiavo e alla schiava, che avrai in proprietà, potrete prenderli dalle nazioni che vi circondano; da queste potrete comprare lo schiavo e la schiava.</verse>
        <verse osisID='Lev.25.45'>Potrete anche comprarne tra i figli degli stranieri, stabiliti presso di voi e tra le loro famiglie che sono presso di voi, tra i loro figli nati nel vostro paese; saranno vostra proprietà.</verse>
        <verse osisID='Lev.25.46'>Li potrete lasciare in eredità ai vostri figli dopo di voi, come loro proprietà; vi potrete servire sempre di loro come di schiavi; ma quanto ai vostri fratelli, gli Israeliti, ognuno nei riguardi dell'altro, non lo tratterai con asprezza.</verse>
        <verse osisID='Lev.25.47'>Se un forestiero stabilito presso di te diventa ricco e il tuo fratello si grava di debiti con lui e si vende al forestiero stabilito presso di te o a qualcuno della sua famiglia,</verse>
        <verse osisID='Lev.25.48'>dopo che si è venduto, ha il diritto di riscatto; lo potrà riscattare uno dei suoi fratelli</verse>
        <verse osisID='Lev.25.49'>o suo zio o il figlio di suo zio; lo potrà riscattare uno dei parenti dello stesso suo sangue o, se ha i mezzi di farlo, potrà riscattarsi da sé.</verse>
        <verse osisID='Lev.25.50'>Farà il calcolo con il suo compratore, dall'anno che gli si è venduto all'anno del giubileo; il prezzo da pagare sarà in proporzione del numero degli anni, valutando le sue giornate come quelle di un bracciante.</verse>
        <verse osisID='Lev.25.51'>Se vi sono ancora molti anni per arrivare al giubileo, pagherà il riscatto in ragione di questi anni e in proporzione del prezzo per il quale fu comprato;</verse>
        <verse osisID='Lev.25.52'>se rimangono pochi anni per arrivare al giubileo, farà il calcolo con il suo compratore e pagherà il prezzo del suo riscatto in ragione di quegli anni.</verse>
        <verse osisID='Lev.25.53'>Resterà presso di lui come un bracciante preso a servizio anno per anno; il padrone non dovrà trattarlo con asprezza sotto i suoi occhi.</verse>
        <verse osisID='Lev.25.54'>Se non è riscattato in alcuno di quei modi, se ne andrà libero l'anno del giubileo: lui con i suoi figli.</verse>
        <verse osisID='Lev.25.55'>Poiché gli Israeliti sono miei servi; miei servi, che ho fatto uscire dal paese d'Egitto. Io sono il Signore vostro Dio.</verse>
      </chapter>
      <chapter osisID='Lev.26'>
        <verse osisID='Lev.26.1'>Non vi farete idoli, né vi erigerete immagini scolpite o stele, né permetterete che nel vostro paese vi sia pietra ornata di figure, per prostrarvi davanti ad essa; poiché io sono il Signore vostro Dio.</verse>
        <verse osisID='Lev.26.2'>Osserverete i miei sabati e porterete rispetto al mio santuario. Io sono il Signore.</verse>
        <verse osisID='Lev.26.3'>Se seguirete le mie leggi, se osserverete i miei comandi e li metterete in pratica,</verse>
        <verse osisID='Lev.26.4'>io vi darò le piogge alla loro stagione, la terra darà prodotti e gli alberi della campagna daranno frutti.</verse>
        <verse osisID='Lev.26.5'>La trebbiatura durerà per voi fino alla vendemmia e la vendemmia durerà fino alla semina; avrete cibo a sazietà e abiterete tranquilli il vostro paese.</verse>
        <verse osisID='Lev.26.6'>Io stabilirò la pace nel paese; nessuno vi incuterà terrore; vi coricherete e farò sparire dal paese le bestie nocive e la spada non passerà per il vostro paese.</verse>
        <verse osisID='Lev.26.7'>Voi inseguirete i vostri nemici ed essi cadranno dinanzi a voi colpiti di spada.</verse>
        <verse osisID='Lev.26.8'>Cinque di voi ne inseguiranno cento, cento di voi ne inseguiranno diecimila e i vostri nemici cadranno dinanzi a voi colpiti di spada.</verse>
        <verse osisID='Lev.26.9'>Io mi volgerò a voi, vi renderò fecondi e vi moltiplicherò e confermerò la mia alleanza con voi.</verse>
        <verse osisID='Lev.26.10'>Voi mangerete del vecchio raccolto, serbato a lungo, e dovrete metter via il raccolto vecchio per far posto al nuovo.</verse>
        <verse osisID='Lev.26.11'>Stabilirò la mia dimora in mezzo a voi e io non vi respingerò.</verse>
        <verse osisID='Lev.26.12'>Camminerò in mezzo a voi, sarò vostro Dio e voi sarete il mio popolo.</verse>
        <verse osisID='Lev.26.13'>Io sono il Signore vostro Dio, che vi ho fatto uscire dal paese d'Egitto; ho spezzato il vostro giogo e vi ho fatto camminare a testa alta.</verse>
        <verse osisID='Lev.26.14'>Ma se non mi ascolterete e se non metterete in pratica tutti questi comandi,</verse>
        <verse osisID='Lev.26.15'>se disprezzerete le mie leggi e rigetterete le mie prescrizioni, non mettendo in pratica tutti i miei comandi e infrangendo la mia alleanza,</verse>
        <verse osisID='Lev.26.16'>ecco che cosa farò a voi a mia volta: manderò contro di voi il terrore, la consunzione e la febbre, che vi faranno languire gli occhi e vi consumeranno la vita. Seminerete invano il vostro seme: se lo mangeranno i vostri nemici.</verse>
        <verse osisID='Lev.26.17'>Volgerò la faccia contro di voi e voi sarete sconfitti dai nemici; quelli che vi odiano vi opprimeranno e vi darete alla fuga, senza che alcuno vi insegua.</verse>
        <verse osisID='Lev.26.18'>Se nemmeno dopo questo mi ascolterete, io vi castigherò sette volte di più per i vostri peccati.</verse>
        <verse osisID='Lev.26.19'>Spezzerò la vostra forza superba, renderò il vostro cielo come ferro e la vostra terra come rame.</verse>
        <verse osisID='Lev.26.20'>Le vostre energie si consumeranno invano, poiché la vostra terra non darà prodotti e gli alberi della campagna non daranno frutti.</verse>
        <verse osisID='Lev.26.21'>Se vi opporrete a me e non mi ascolterete, io vi colpirò sette volte di più, secondo i vostri peccati.</verse>
        <verse osisID='Lev.26.22'>Manderò contro di voi le bestie selvatiche, che vi rapiranno i figli, stermineranno il vostro bestiame, vi ridurranno a un piccolo numero e le vostre strade diventeranno deserte.</verse>
        <verse osisID='Lev.26.23'>Se nonostante questi castighi, non vorrete correggervi per tornare a me, ma vi opporrete a me, anch'io mi opporrò a voi</verse>
        <verse osisID='Lev.26.24'>e vi colpirò sette volte di più per i vostri peccati.</verse>
        <verse osisID='Lev.26.25'>Manderò contro di voi la spada, vindice della mia alleanza; voi vi raccoglierete nelle vostre città, ma io manderò in mezzo a voi la peste e sarete dati in mano al nemico.</verse>
        <verse osisID='Lev.26.26'>Quando io avrò spezzato le riserve del pane, dieci donne faranno cuocere il vostro pane in uno stesso forno, ve lo riporteranno a peso e mangerete, ma non vi sazierete.</verse>
        <verse osisID='Lev.26.27'>Se, nonostante tutto questo, non vorrete darmi ascolto, ma vi opporrete a me,</verse>
        <verse osisID='Lev.26.28'>anch'io mi opporrò a voi con furore e vi castigherò sette volte di più per i vostri peccati.</verse>
        <verse osisID='Lev.26.29'>Mangerete perfino la carne dei vostri figli e mangerete la carne delle vostre figlie.</verse>
        <verse osisID='Lev.26.30'>Devasterò le vostre alture di culto, distruggerò i vostri altari per l'incenso, butterò i vostri cadaveri sui cadaveri dei vostri idoli e io vi avrò in abominio.</verse>
        <verse osisID='Lev.26.31'>Ridurrò le vostre città a deserti, devasterò i vostri santuari e non aspirerò più il profumo dei vostri incensi.</verse>
        <verse osisID='Lev.26.32'>Devasterò io stesso il vostro paese e i vostri nemici, che vi prenderanno dimora, ne saranno stupefatti.</verse>
        <verse osisID='Lev.26.33'>Quanto a voi, vi disperderò fra le nazioni e vi inseguirò con la spada sguainata; il vostro paese sarà desolato e le vostre città saranno deserte.</verse>
        <verse osisID='Lev.26.34'>Allora la terra godrà i suoi sabati per tutto il tempo in cui rimarrà desolata e voi sarete nel paese dei vostri nemici; allora la terra si riposerà e si compenserà dei suoi sabati.</verse>
        <verse osisID='Lev.26.35'>Finché rimarrà desolata, avrà il riposo che non le fu concesso da voi con i sabati, quando l'abitavate.</verse>
        <verse osisID='Lev.26.36'>A quelli che fra di voi saranno superstiti infonderò nel cuore costernazione, nel paese dei loro nemici: il fruscìo di una foglia agitata li metterà in fuga; fuggiranno come si fugge di fronte alla spada e cadranno senza che alcuno li insegua.</verse>
        <verse osisID='Lev.26.37'>Precipiteranno uno sopra l'altro come di fronte alla spada, senza che alcuno li insegua. Non potrete resistere dinanzi ai vostri nemici.</verse>
        <verse osisID='Lev.26.38'>Perirete fra le nazioni: il paese dei vostri nemici vi divorerà.</verse>
        <verse osisID='Lev.26.39'>Quelli che tra di voi saranno superstiti nei paesi dei loro nemici, si consumeranno a causa delle proprie iniquità; anche a causa delle iniquità dei loro padri periranno.</verse>
        <verse osisID='Lev.26.40'>Dovranno confessare la loro iniquità e l'iniquità dei loro padri: per essere stati infedeli nei miei riguardi ed essersi opposti a me;</verse>
        <verse osisID='Lev.26.41'>peccati per i quali anche io mi sono opposto a loro e li ho deportati nel paese dei loro nemici. Allora il loro cuore non circonciso si umilierà e allora sconteranno la loro colpa.</verse>
        <verse osisID='Lev.26.42'>Io mi ricorderò della mia alleanza con Giacobbe, dell'alleanza con Isacco e dell'alleanza con Abramo e mi ricorderò del paese.</verse>
        <verse osisID='Lev.26.43'>Quando dunque il paese sarà abbandonato da loro e godrà i suoi sabati, mentre rimarrà deserto, senza di loro, essi sconteranno la loro colpa, per avere disprezzato le mie prescrizioni ed essersi stancati delle mie leggi.</verse>
        <verse osisID='Lev.26.44'>Nonostante tutto questo, quando saranno nel paese dei loro nemici, io non li rigetterò e non mi stancherò di essi fino al punto d'annientarli del tutto e di rompere la mia alleanza con loro; poiché io sono il Signore loro Dio;</verse>
        <verse osisID='Lev.26.45'>ma per loro amore mi ricorderò dell'alleanza con i loro antenati, che ho fatto uscire dal paese d'Egitto davanti alle nazioni, per essere il loro Dio. Io sono il Signore.</verse>
        <verse osisID='Lev.26.46'>Questi sono gli statuti, le prescrizioni e le leggi che il Signore stabilì fra sé e gli Israeliti, sul monte Sinai, per mezzo di Mosè.</verse>
      </chapter>
      <chapter osisID='Lev.27'>
        <verse osisID='Lev.27.1'>Il Signore disse ancora a Mosè:</verse>
        <verse osisID='Lev.27.2'>Parla agli Israeliti e riferisci loro: Quando uno deve soddisfare un voto, per la stima che dovrai fare delle persone votate al Signore,</verse>
        <verse osisID='Lev.27.3'>la tua stima sarà: per un maschio dai venti ai sessant'anni, cinquanta sicli d'argento, secondo il siclo del santuario;</verse>
        <verse osisID='Lev.27.4'>invece per una donna, la tua stima sarà di trenta sicli.</verse>
        <verse osisID='Lev.27.5'>Dai cinque ai venti anni, la tua stima sarà di venti sicli per un maschio e di dieci sicli per una femmina.</verse>
        <verse osisID='Lev.27.6'>Da un mese a cinque anni, la tua stima sarà di cinque sicli d'argento per un maschio e di tre sicli d'argento per una femmina.</verse>
        <verse osisID='Lev.27.7'>Dai sessant'anni in su, la tua stima sarà di quindici sicli per un maschio e di dieci sicli per una femmina.</verse>
        <verse osisID='Lev.27.8'>Se colui che ha fatto il voto è troppo povero per pagare la somma fissata da te, sarà presentato al sacerdote e il sacerdote ne farà la stima. Il sacerdote farà la stima in proporzione dei mezzi di colui che ha fatto il voto.</verse>
        <verse osisID='Lev.27.9'>Se si tratta di animali che possono essere presentati in offerta al Signore, ogni animale ceduto al Signore sarà cosa santa.</verse>
        <verse osisID='Lev.27.10'>Non lo si potrà commutare; né si potrà sostituire uno buono con uno cattivo né uno cattivo con uno buono; se anche uno vuole sostituire un animale all'altro, i due animali saranno cosa sacra.</verse>
        <verse osisID='Lev.27.11'>Se invece si tratta di qualunque animale immondo di cui non si può fare offerta al Signore, l'animale sarà presentato davanti al sacerdote;</verse>
        <verse osisID='Lev.27.12'>egli ne farà la stima, secondo che l'animale sarà buono o cattivo e si starà alla stima stabilita dal sacerdote.</verse>
        <verse osisID='Lev.27.13'>Ma se uno lo vuole riscattare, aggiungerà un quinto alla stima.</verse>
        <verse osisID='Lev.27.14'>Se uno consacra la sua casa come cosa sacra al Signore, il sacerdote ne farà la stima secondo che essa sarà buona o cattiva; si starà alla stima stabilita dal sacerdote.</verse>
        <verse osisID='Lev.27.15'>Se colui che ha consacrato la sua casa la vuole riscattare, aggiungerà un quinto al pezzo della stima e sarà sua.</verse>
        <verse osisID='Lev.27.16'>Se uno consacra al Signore un pezzo di terra di sua proprietà ereditaria, ne farai la stima in ragione della semente: cinquanta sicli d'argento per un omer di seme d'orzo.</verse>
        <verse osisID='Lev.27.17'>Se consacra la sua terra dall'anno del giubileo, il prezzo resterà intero secondo la stima;</verse>
        <verse osisID='Lev.27.18'>ma se la consacra dopo il giubileo, il sacerdote ne valuterà il prezzo in ragione degli anni che rimangono fino al giubileo e si farà una detrazione dalla stima.</verse>
        <verse osisID='Lev.27.19'>Se colui che ha consacrato il pezzo di terra lo vuole riscattare, aggiungerà un quinto al prezzo della stima e resterà suo.</verse>
        <verse osisID='Lev.27.20'>Se non riscatta il pezzo di terra e lo vende ad un altro, non lo si potrà più riscattare;</verse>
        <verse osisID='Lev.27.21'>ma quel pezzo di terra, quando al giubileo il compratore ne uscirà, sarà sacro al Signore, come un campo votato allo sterminio, e diventerà proprietà del sacerdote.</verse>
        <verse osisID='Lev.27.22'>Se uno consacra al Signore un pezzo di terra comprato, che non fa parte della sua proprietà ereditaria,</verse>
        <verse osisID='Lev.27.23'>il sacerdote valuterà la misura del prezzo fino all'anno del giubileo; quel tale pagherà il giorno stesso il prezzo fissato, come cosa consacrata al Signore.</verse>
        <verse osisID='Lev.27.24'>Nell'anno del giubileo la terra tornerà a colui da cui fu comprata e del cui patrimonio faceva parte.</verse>
        <verse osisID='Lev.27.25'>Tutte le tue stime si faranno in sicli del santuario; il siclo è di venti ghera.</verse>
        <verse osisID='Lev.27.26'>Tuttavia nessuno potrà consacrare i primogeniti del bestiame, i quali appartengono gia al Signore, perché primogeniti: sia esso di grosso bestiame o di bestiame minuto, appartiene al Signore.</verse>
        <verse osisID='Lev.27.27'>Se si tratta di un animale immondo, lo si riscatterà al prezzo di stima, aggiungendovi un quinto; se non è riscattato, sarà venduto al prezzo di stima.</verse>
        <verse osisID='Lev.27.28'>Nondimeno quanto uno avrà consacrato al Signore con voto di sterminio, fra le cose che gli appartengono: persona, animale o pezzo di terra del suo patrimonio, non potrà essere né venduto né riscattato; ogni cosa votata allo sterminio è cosa santissima, riservata al Signore.</verse>
        <verse osisID='Lev.27.29'>Nessuna persona votata allo sterminio potrà essere riscattata; dovrà essere messa a morte.</verse>
        <verse osisID='Lev.27.30'>Ogni decima della terra, cioè delle granaglie del suolo, dei frutti degli alberi, appartiene al Signore; è cosa consacrata al Signore.</verse>
        <verse osisID='Lev.27.31'>Se uno vuole riscattare una parte della sua decima, vi aggiungerà il quinto.</verse>
        <verse osisID='Lev.27.32'>Ogni decima del bestiame grosso o minuto, e cioè il decimo capo di quanto passa sotto la verga del pastore, sarà consacrata al Signore.</verse>
        <verse osisID='Lev.27.33'>Non si farà cernita fra animale buono e cattivo, né si faranno sostituzioni; né si sostituisce un animale all'altro, tutti e due saranno cosa sacra; non si potranno riscattare.</verse>
        <verse osisID='Lev.27.34'>Questi sono i comandi che il Signore diede a Mosè per gli Israeliti, sul monte Sinai.</verse>
      </chapter>
    </div></osisText>
</osis>