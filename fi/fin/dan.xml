<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='fin' xml:lang='fi'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='fin'>
        <title>Finish Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Finnish Bible
  		PYHŽ RAAMATTU
  		(C) 1933, 1938
  		Vanha Testamentti XI 1933 Uusi Testamentti XII 1938
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>fin</identifier>
        <source>ftp://unboundftp.biola.edu/pub/finnish1938_utf8.zip</source>
        <language type='IETF'>fi</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Dan'>
      <chapter osisID='Dan.1'>
        <verse osisID='Dan.1.1'>Joojakimin, Juudan kuninkaan, kolmantena hallitusvuotena tuli  Nebukadnessar, Baabelin kuningas, Jerusalemin edustalle ja piiritti  sitä.</verse>
        <verse osisID='Dan.1.2'>Ja Herra antoi hänen käsiinsä Joojakimin, Juudan kuninkaan, sekä osan  Jumalan huoneen astioita, ja hän vei ne Sinearin maahan, jumalansa  huoneeseen. Ja hän vei astiat jumalansa aarrekammioon.</verse>
        <verse osisID='Dan.1.3'>Ja kuningas käski ylimmäisen hoviherransa Aspenaan tuoda  israelilaisia poikia, jotka olivat kuninkaallista sukua tai  ylimysperheistä,</verse>
        <verse osisID='Dan.1.4'>nuorukaisia, joissa ei ollut mitään virheä ja jotka olivat  kaunismuotoisia, jotka kykenivät käsittämään kaikkea viisautta, olivat  terävä-älyisiä ja hyväoppisia ja jotka olisivat kelvollisia palvelemaan  kuninkaan hovissa; heille hänen tuli opettaa kaldealaisten kirjoitusta  ja kieltä.</verse>
        <verse osisID='Dan.1.5'>Ja kuningas määräsi heille jokapäiväiseksi ravinnoksi ruokaa  kuninkaan pöydästä ja viiniä, jota hän itse joi. Niin heitä oli  kasvatettava kolme vuotta, ja niiden kuluttua heidän tuli astua  kuninkaan palvelukseen.</verse>
        <verse osisID='Dan.1.6'>Heidän joukossaan olivat juutalaiset pojat Daniel, Hananja, Miisael  ja Asarja.</verse>
        <verse osisID='Dan.1.7'>Ja hoviherrain päällikkö pani heille nimet: Danielille hän pani nimen  Beltsassar, Hananjalle nimen Sadrak, Miisaelille nimen Meesak ja  Asarjalle nimen Abednego.</verse>
        <verse osisID='Dan.1.8'>Mutta Daniel päätti lujasti olla saastuttamatta itseään kuninkaan  pöydän ruualla ja viinillä, jota tämä joi, ja anoi hoviherrain  päälliköltä, ettei hänen tarvitsisi itseään saastuttaa.</verse>
        <verse osisID='Dan.1.9'>Ja Jumala salli Danielin saada suosion ja armon hoviherrain päällikön  edessä.</verse>
        <verse osisID='Dan.1.10'>Mutta hoviherrain päällikkö sanoi Danielille: "Minä pelkään, että  jos herrani, kuningas, joka on määrännyt teidän ruokanne ja juomanne,  huomaa teidän kasvonne laihemmiksi kuin muiden ikäistenne nuorukaisten,  niin te saatatte minun pääni vaaraan kuninkaan edessä".</verse>
        <verse osisID='Dan.1.11'>Silloin Daniel sanoi katsastajalle, jonka hoviherrain päällikkö oli  määrännyt pitämään silmällä Danielia, Hananjaa, Miisaelia ja Asarjaa:</verse>
        <verse osisID='Dan.1.12'>"Koettele palvelijoitasi kymmenen päivää, ja annettakoon meille  vihannesruokaa syödäksemme ja vettä juodaksemme.</verse>
        <verse osisID='Dan.1.13'>Sitten tarkastettakoon sinun edessäsi, miltä me näytämme ja miltä  näyttävät ne nuorukaiset, jotka syövät kuninkaan pöydän ruokaa; ja tee  sitten palvelijoillesi sen mukaan, mitä silloin havaitset."</verse>
        <verse osisID='Dan.1.14'>Ja hän kuuli heitä tässä asiassa ja koetteli heitä kymmenen päivää.</verse>
        <verse osisID='Dan.1.15'>Mutta kymmenen päivän kuluttua havaittiin heidät muodoltaan  kauniimmiksi ja ruumiiltaan lihavammiksi kuin yksikään niistä  nuorukaisista, jotka söivät kuninkaan pöydän ruokaa.</verse>
        <verse osisID='Dan.1.16'>Ja niin katsastaja jätti pois heille määrätyn ruuan ja heidän  juotavansa viinin ja antoi heille vihannesruokaa.</verse>
        <verse osisID='Dan.1.17'>Ja Jumala antoi näille neljälle nuorukaiselle taidon käsittää kaikki  kirjoitukset ja kaiken viisauden; ja Daniel ymmärsi myös kaikkinaiset  näyt ja unet.</verse>
        <verse osisID='Dan.1.18'>Kun sitten ne päivät olivat kuluneet, joiden jälkeen kuningas oli  käskenyt tuoda heidät esiin, niin hoviherrain päällikkö toi heidät  Nebukadnessarin eteen.</verse>
        <verse osisID='Dan.1.19'>Kun nyt kuningas keskusteli heidän kanssaan, ei ollut heidän  joukossansa yhtäkään Danielin, Hananjan, Miisaelin ja Asarjan vertaista.  Niin he tulivat kuninkaan palvelijoiksi.</verse>
        <verse osisID='Dan.1.20'>Ja kaikissa viisautta ja ymmärrystä vaativissa asioissa, joita  kuningas heiltä kyseli, hän havaitsi heidät kymmentä vertaa etevämmiksi  kuin kaikki tietäjät ja noidat, mitä koko hänen valtakunnassaan oli.</verse>
        <verse osisID='Dan.1.21'>Ja Daniel oli siellä kuningas Kooreksen ensimmäiseen vuoteen asti.</verse>
      </chapter>
      <chapter osisID='Dan.2'>
        <verse osisID='Dan.2.1'>Nebukadnessarin toisena hallitusvuotena näki Nebukadnessar unia, ja  hänen mielensä oli levoton eikä hän enää saanut unta.</verse>
        <verse osisID='Dan.2.2'>Silloin kuningas käski kutsua tietäjät ja noidat, velhot ja  kaldealaiset ilmoittamaan kuninkaalle hänen unensa; ja he tulivat ja  astuivat kuninkaan eteen.</verse>
        <verse osisID='Dan.2.3'>Ja kuningas sanoi heille: "Minä olen nähnyt unen, ja mieleni on  levoton, kunnes saan tietää sen unen.</verse>
        <verse osisID='Dan.2.4'>Silloin kaldealaiset puhuivat kuninkaalle araminkielellä: "Eläköön  kuningas iankaikkisesti! Sano uni palvelijoillesi, niin me ilmoitamme  sen selityksen."</verse>
        <verse osisID='Dan.2.5'>Kuningas vastasi ja sanoi kaldealaisille: "Tämä minun sanani on  peruuttamaton: Ellette ilmoita minulle unta ja sen selitystä, niin  teidät hakataan kappaleiksi ja teidän talonne tehdään soraläjiksi.</verse>
        <verse osisID='Dan.2.6'>Mutta jos te ilmoitatte minulle unen ja sen selityksen, niin te  saatte minulta lahjoja ja antimia ja suuren kunnian.  Sentähden  ilmoittakaa minulle uni ja sen selitys."</verse>
        <verse osisID='Dan.2.7'>He vastasivat toistamiseen ja sanoivat: "Kuningas sanokoon unen  palvelijoilleen, niin me ilmoitamme sen selityksen".</verse>
        <verse osisID='Dan.2.8'>Kuningas vastasi ja sanoi: "Minä huomaan selvästi, että te vain  koetatte voittaa aikaa, koska näette peruuttamattomaksi tämän minun  sanani,</verse>
        <verse osisID='Dan.2.9'>että ellette ilmoita minulle unta, on teillä edessä vain yksi tuomio.  Sillä te olette sopineet keskenänne, että puhutte minun edessäni  valheellista ja turmiollista puhetta toivoen, että aika muuttuu.  Sentähden sanokaa minulle uni; silloin minä tiedän, että te osaatte  ilmoittaa minulle selityksen siihen."</verse>
        <verse osisID='Dan.2.10'>Kaldealaiset vastasivat kuninkaan edessä ja sanoivat: "Ei ole maan  päällä ihmistä, joka kykenisi selittämään sen, mitä kuningas sanoi. Eikä  yksikään suuri ja voimallinen kuningas ole koskaan vaatinut  tämänkaltaista asiaa keneltäkään tietäjältä, noidalta tai  kaldealaiselta.</verse>
        <verse osisID='Dan.2.11'>Sillä asia, jota kuningas vaatii, on vaikea, eikä ole ketään, joka  voisi sen kuninkaalle selittää, paitsi jumalat, joiden asuinsija ei ole  ihmisten tykönä."</verse>
        <verse osisID='Dan.2.12'>Tästä kuningas suuttui ja julmistui kovin ja käski tappaa kaikki  Baabelin viisaat.</verse>
        <verse osisID='Dan.2.13'>Kun tästä oli käsky annettu ja viisaat piti tapettaman, etsittiin  Danielia ja hänen tovereitaan tapettaviksi.</verse>
        <verse osisID='Dan.2.14'>Silloin Daniel antoi viisaan ja taitavan vastauksen Arjokille,  kuninkaan henkivartioväen päällikölle, joka oli lähtenyt tappamaan  Baabelin viisaita.</verse>
        <verse osisID='Dan.2.15'>Hän vastasi ja sanoi Arjokille, kuninkaan päällikölle: "Miksi on  kuningas antanut niin ankaran käskyn?" Silloin Arjok kertoi Danielille  asian.</verse>
        <verse osisID='Dan.2.16'>Niin Daniel meni palatsiin ja pyysi kuningasta antamaan hänelle  aikaa, että hän saisi ilmoittaa kuninkaalle selityksen.</verse>
        <verse osisID='Dan.2.17'>Sitten Daniel meni kotiinsa ja kertoi asian tovereillensa  Hananjalle, Miisaelille ja Asarjalle</verse>
        <verse osisID='Dan.2.18'>kehoittaen heitä rukoilemaan armoa taivaan Jumalalta tämän salatun  asian tähden, ettei Danielia ja hänen tovereitansa tapettaisi muiden  Baabelin viisaitten kanssa.</verse>
        <verse osisID='Dan.2.19'>Silloin salaisuus ilmoitettiin Danielille yöllisessä näyssä.  Niin  Daniel kiitti taivaan Jumalaa.</verse>
        <verse osisID='Dan.2.20'>Daniel lausui ja sanoi: "Olkoon Jumalan nimi kiitetty iankaikkisesta  iankaikkiseen, sillä hänen on viisaus ja voima.</verse>
        <verse osisID='Dan.2.21'>Hän muuttaa ajat ja hetket, hän syöksee kuninkaat vallasta ja  korottaa kuninkaat valtaan, hän antaa viisaille viisauden ja  taidollisille ymmärryksen.</verse>
        <verse osisID='Dan.2.22'>Hän paljastaa syvät ja salatut asiat, hän tietää, mitä pimeydessä  on, ja valkeus asuu hänen tykönänsä.</verse>
        <verse osisID='Dan.2.23'>Sinua, minun isieni Jumala, minä kiitän ja ylistän siitä, että olet  antanut minulle viisauden ja voiman ja että nyt annoit minun tietää,  mitä me sinulta rukoilimme. Sillä sinä annoit meidän tietää kuninkaan  asian."</verse>
        <verse osisID='Dan.2.24'>Sitten Daniel meni Arjokin tykö, jolla oli kuninkaan määräys tappaa  Baabelin viisaat. Hän meni ja sanoi hänelle näin: "Älä tapa Baabelin  viisaita; vie minut kuninkaan eteen, niin minä ilmoitan kuninkaalle  selityksen".</verse>
        <verse osisID='Dan.2.25'>Silloin Arjok vei kiiruusti Danielin kuninkaan eteen ja sanoi tälle  näin: "Minä olen löytänyt juutalaisten pakkosiirtolaisten joukosta  miehen, joka ilmoittaa kuninkaalle selityksen".</verse>
        <verse osisID='Dan.2.26'>Kuningas vastasi ja sanoi Danielille, jonka nimenä oli Beltsassar:  "Voitko sinä ilmoittaa minulle unen, jonka minä näin, ja sen  selityksen?"</verse>
        <verse osisID='Dan.2.27'>Daniel vastasi kuninkaalle ja sanoi: "Salaisuutta, jonka kuningas  tahtoo tietää, eivät viisaat, noidat, tietäjät eivätkä tähtienselittäjät  voi ilmoittaa kuninkaalle.</verse>
        <verse osisID='Dan.2.28'>Mutta on Jumala taivaassa; hän paljastaa salaisuudet ja ilmoittaa  kuningas Nebukadnessarille, mitä on tapahtuva aikojen lopussa. Tämä on  sinun unesi, sinun pääsi näky, joka sinulla oli vuoteessasi.</verse>
        <verse osisID='Dan.2.29'>Kun sinä, kuningas, olit vuoteessasi, nousi mieleesi ajatus, mitä  tämän jälkeen on tapahtuva; ja hän, joka paljastaa salaisuudet, ilmoitti  sinulle, mitä tapahtuva on.</verse>
        <verse osisID='Dan.2.30'>Ja tämä salaisuus on paljastettu minulle, ei oman viisauteni  voimasta, ikäänkuin minulla olisi sitä enemmän kuin kenelläkään muulla  ihmisellä, vaan sentähden että selitys ilmoitettaisiin kuninkaalle ja  sinä saisit selville sydämesi ajatukset.</verse>
        <verse osisID='Dan.2.31'>Sinä näit, kuningas, katso, oli iso kuvapatsas. Se kuvapatsas oli  suuri, ja sen kirkkaus oli ylenpalttinen. Se seisoi sinun edessäsi, ja  se oli hirvittävä nähdä.</verse>
        <verse osisID='Dan.2.32'>Kuvan pää oli parasta kultaa, sen rinta ja käsivarret hopeata, sen  vatsa ja lanteet vaskea.</verse>
        <verse osisID='Dan.2.33'>Sen sääret olivat rautaa, sen jalat osaksi rautaa, osaksi savea.</verse>
        <verse osisID='Dan.2.34'>Sinun sitä katsellessasi irtautui kivilohkare - ei ihmiskäden  voimasta - ja iski kuvapatsasta jalkoihin, jotka olivat rautaa ja savea,  ja murskasi ne.</verse>
        <verse osisID='Dan.2.35'>Silloin musertuivat yhdellä haavaa rauta, savi, vaski, hopea ja  kulta, ja niiden kävi kuin akanain kesäisillä puimatantereilla: tuuli  vei ne, eikä niistä löydetty jälkeäkään.  Mutta kivestä, joka oli  kuvapatsaan murskannut, tuli suuri vuori, ja se täytti koko maan.</verse>
        <verse osisID='Dan.2.36'>Tämä oli se uni, ja nyt sanomme kuninkaalle sen selityksen.</verse>
        <verse osisID='Dan.2.37'>Sinä, kuningas, olet kuningasten kuningas, jolle taivaan Jumala on  antanut vallan, voiman, väkevyyden ja kunnian</verse>
        <verse osisID='Dan.2.38'>ja jonka käteen hän on antanut ihmiset, missä ikinä heitä asuu, ja  kedon eläimet ja taivaan linnut, asettaen sinut kaikkien niiden  valtiaaksi: sinä olet se kultainen pää.</verse>
        <verse osisID='Dan.2.39'>Mutta sinun jälkeesi nousee toinen valtakunta, joka on halvempi kuin  sinun; ja sitten kolmas valtakunta, joka on vaskea ja joka hallitsee  kaikkea maata.</verse>
        <verse osisID='Dan.2.40'>Ja neljäs valtakunta on tuleva, luja kuin rauta; niinkuin rauta  musertaa ja särkee kaiken, niinkuin rauta murskaa, niin se on musertava  ja murskaava ne kaikki.</verse>
        <verse osisID='Dan.2.41'>Ja että sinä näit jalkain ja varvasten olevan osittain savenvalajan  savea, osittain rautaa, se merkitsee, että se on oleva hajanainen  valtakunta; kuitenkin on siinä oleva raudan lujuutta, niinkuin sinä näit  rautaa olevan saven seassa.</verse>
        <verse osisID='Dan.2.42'>Ja että jalkojen varpaat olivat osaksi rautaa, osaksi savea, se  merkitsee, että osa sitä valtakuntaa on oleva luja, osa sitä on oleva  hauras.</verse>
        <verse osisID='Dan.2.43'>Että sinä näit rautaa olevan saven seassa, se merkitsee, että vaikka  ne sekaantuvat toisiinsa ihmissiemenellä, ne eivät yhdisty toinen  toiseensa, niinkuin ei rautakaan sekaannu saveen.</verse>
        <verse osisID='Dan.2.44'>Mutta niiden kuningasten päivinä on taivaan Jumala pystyttävä  valtakunnan, joka on kukistumaton iankaikkisesti ja jonka valtaa ei  toiselle kansalle anneta. Se on musertava kaikki ne muut valtakunnat ja  tekevä niistä lopun, mutta se itse on pysyvä iankaikkisesti,</verse>
        <verse osisID='Dan.2.45'>niinkuin sinä näit, että kivilohkare irtautui vuoresta - ei  ihmiskäden voimasta - ja murskasi raudan, vasken, saven, hopean ja  kullan. Suuri Jumala on ilmoittanut kuninkaalle, mitä tämän jälkeen on  tapahtuva. Ja uni on tosi ja sen selitys luotettava."</verse>
        <verse osisID='Dan.2.46'>Silloin kuningas Nebukadnessar lankesi kasvoillensa ja kumartui  maahan Danielin edessä ja käski uhrata hänelle ruokauhria ja  suitsutusta.</verse>
        <verse osisID='Dan.2.47'>Kuningas vastasi Danielille ja sanoi: "Totisesti on teidän Jumalanne  jumalien Jumala ja kuningasten herra ja se, joka paljastaa salaisuudet;  sillä sinä olet voinut paljastaa tämän salaisuuden".</verse>
        <verse osisID='Dan.2.48'>Sitten kuningas korotti Danielin ja antoi hänelle paljon suuria  lahjoja ja asetti hänet koko Baabelin maakunnan herraksi ja kaikkien  Baabelin viisaitten ylimmäiseksi päämieheksi.</verse>
        <verse osisID='Dan.2.49'>Ja Danielin anomuksesta kuningas antoi Sadrakin, Meesakin ja  Abednegon hoitoon Baabelin maakunnan hallinnon. Mutta Daniel jäi  kuninkaan hoviin.</verse>
      </chapter>
      <chapter osisID='Dan.3'>
        <verse osisID='Dan.3.1'>Kuningas Nebukadnessar teetti kultaisen kuvapatsaan, jonka korkeus  oli kuusikymmentä kyynärää ja leveys kuusi kyynärää, ja pystytti sen  Duuran lakeudelle Baabelin maakuntaan.</verse>
        <verse osisID='Dan.3.2'>Ja kuningas Nebukadnessar lähetti kokoamaan satraapit, maaherrat,  käskynhaltijat, neuvonantajat, aarteiden hoitajat, lainoppineet,  tuomarit ja kaikki muut maakuntain virkamiehet, että he tulisivat sen  kuvapatsaan vihkiäisiin, jonka kuningas Nebukadnessar oli pystyttänyt.</verse>
        <verse osisID='Dan.3.3'>Silloin kokoontuivat satraapit, maaherrat, käskynhaltijat,  neuvonantajat, aarteiden hoitajat, lainoppineet, tuomarit ja kaikki muut  maakuntain virkamiehet sen kuvapatsaan vihkiäisiin, jonka kuningas  Nebukadnessar oli pystyttänyt, ja he asettuivat sen kuvapatsaan eteen,  jonka  Nebukadnessar oli pystyttänyt.</verse>
        <verse osisID='Dan.3.4'>Ja kuuluttaja huusi voimallisesti: "Teille, kansat, sukukunnat ja  kielet, julistetaan:</verse>
        <verse osisID='Dan.3.5'>heti kun te kuulette torvien, huilujen, kitarain, harppujen,  psalttarien, säkkipillien ja kaikkinaisten muiden soittimien äänen,  langetkaa maahan ja kumartaen rukoilkaa kultaista kuvapatsasta, jonka  kuningas Nebukadnessar on pystyttänyt.</verse>
        <verse osisID='Dan.3.6'>Mutta joka ei lankea maahan ja kumarra, se heitetään sillä hetkellä  tuliseen pätsiin."</verse>
        <verse osisID='Dan.3.7'>Sentähden, heti kun kaikki kansat kuulivat torvien, huilujen,  kitarain, harppujen, psalttarien, säkkipillien ja kaikkinaisten muiden  soittimien äänen, lankesivat kaikki kansat, sukukunnat ja kielet maahan  ja kumartaen rukoilivat kultaista kuvapatsasta, jonka kuningas  Nebukadnessar oli pystyttänyt.</verse>
        <verse osisID='Dan.3.8'>Silloin astui heti kaldealaisia miehiä esiin syyttämään juutalaisia.</verse>
        <verse osisID='Dan.3.9'>He lausuivat ja sanoivat kuningas Nebukadnessarille: "Kuningas  eläköön iankaikkisesti!</verse>
        <verse osisID='Dan.3.10'>Sinä, kuningas, olet antanut käskyn, että jokainen, joka kuulee  torvien, huilujen, kitarain, harppujen, psalttarien, säkkipillien ja  kaikkinaisten muiden soittimien äänen, langetkoon maahan ja kumartaen  rukoilkoon kultaista kuvapatsasta,</verse>
        <verse osisID='Dan.3.11'>ja että joka ei lankea maahan ja kumarra, se heitetään tuliseen  pätsiin.</verse>
        <verse osisID='Dan.3.12'>On juutalaisia miehiä, joiden hoitoon sinä olet antanut Baabelin  maakunnan hallinnon, Sadrak, Meesak ja Abednego: nämä miehet eivät  välitä sinun käskystäsi, kuningas; he eivät palvele sinun jumaliasi  eivätkä kumartaen rukoile kultaista kuvapatsasta, jonka sinä olet  pystyttänyt."</verse>
        <verse osisID='Dan.3.13'>Silloin Nebukadnessar vihan vimmassa käski tuoda Sadrakin, Meesakin  ja Abednegon. Kun nämä miehet oli tuotu kuninkaan eteen,</verse>
        <verse osisID='Dan.3.14'>lausui Nebukadnessar ja sanoi heille: "Aivanko tahallanne te,  Sadrak, Meesak ja Abednego, ette tahdo palvella minun jumalaani ettekä  kumartaen rukoilla kultaista kuvapatsasta, jonka minä olen pystyttänyt?</verse>
        <verse osisID='Dan.3.15'>Nyt, jos te siinä silmänräpäyksessä, kun kuulette torvien, huilujen,  kitarain, harppujen, psalttarien, säkkipillien ja kaikkinaisten muiden  soittimien äänen, olette valmiit lankeamaan maahan ja kumartaen  rukoilemaan kuvapatsasta, jonka minä olen teettänyt, niin hyvä! Mutta  ellette kumarra, niin teidät heti paikalla heitetään tuliseen pätsiin;  ja kuka on se jumala, joka pelastaa teidät minun kädestäni?"</verse>
        <verse osisID='Dan.3.16'>Sadrak, Meesak ja Abednego vastasivat ja sanoivat kuninkaalle:  "Nebukadnessar! Ei ole tarpeellista meidän vastata sinulle tähän  sanaakaan.</verse>
        <verse osisID='Dan.3.17'>Jos niin käy, voi meidän Jumalamme kyllä pelastaa meidät tulisesta  pätsistä, ja hän pelastaa myös sinun kädestäsi, kuningas.</verse>
        <verse osisID='Dan.3.18'>Ja vaikka ei pelastaisikaan, niin tiedä se, kuningas, että me emme  palvele sinun jumaliasi emmekä kumartaen rukoile kultaista kuvapatsasta,  jonka sinä olet pystyttänyt."</verse>
        <verse osisID='Dan.3.19'>Silloin Nebukadnessar tuli kiukkua täyteen Sadrakia, Meesakia ja  Abednegoa kohtaan ja hänen hahmonsa muuttui. Ja hän käski ja sanoi, että  pätsi oli kuumennettava seitsemän kertaa kuumemmaksi kuin tavallisesti.</verse>
        <verse osisID='Dan.3.20'>Ja hän käski sotajoukkonsa väkevimpien miesten sitoa Sadrakin,  Meesakin ja Abednegon ja heittää heidät tuliseen pätsiin.</verse>
        <verse osisID='Dan.3.21'>Silloin nämä sidottiin vaippoineen, takkeineen, päähineineen ja  muine vaatteineen ja heitettiin tuliseen pätsiin.</verse>
        <verse osisID='Dan.3.22'>Koska nyt kuninkaan sana oli niin ankara ja pätsi niin kovin  kuumennettu, tappoi tulen liekki ne miehet, jotka veivät ylös Sadrakin,  Meesakin ja Abednegon.</verse>
        <verse osisID='Dan.3.23'>Mutta nämä kolme miestä, Sadrak, Meesak ja Abednego, suistuivat  sidottuina tuliseen pätsiin.</verse>
        <verse osisID='Dan.3.24'>Silloin kuningas Nebukadnessar hämmästyi ja nousi kiiruusti ylös ja  lausui hallitusmiehilleen sanoen: "Emmekö heittäneet kolme miestä  sidottuina tuleen?" He vastasivat ja sanoivat kuninkaalle: "Totisesti,  kuningas!"</verse>
        <verse osisID='Dan.3.25'>Hän vastasi ja sanoi: "Katso, minä näen neljä miestä kävelevän  vapaina tulessa, eivätkä he ole vahingoittuneet, ja neljäs on näöltänsä  niinkuin jumalan poika".</verse>
        <verse osisID='Dan.3.26'>Silloin Nebukadnessar meni tulisen pätsin aukolle, lausui ja sanoi:  "Sadrak, Meesak ja Abednego, te korkeimman Jumalan palvelijat, astukaa  ulos ja tulkaa tänne". Sadrak, Meesak ja Abednego astuivat silloin ulos  tulesta.</verse>
        <verse osisID='Dan.3.27'>Satraapit, maaherrat, käskynhaltijat ja kuninkaan hallitusmiehet  kokoontuivat ja näkivät, ettei tuli ollut voinut mitään näiden miesten  ruumiille, etteivät heidän päänsä hiukset olleet kärventyneet eivätkä  heidän vaatteensa vioittuneet; eikä heissä tuntunut tulen käryä.</verse>
        <verse osisID='Dan.3.28'>Silloin Nebukadnessar lausui ja sanoi: "Kiitetty olkoon Sadrakin,  Meesakin ja Abednegon Jumala, joka lähetti enkelinsä ja pelasti  palvelijansa, jotka häneen turvasivat eivätkä totelleet kuninkaan  käskyä, vaan antoivat ruumiinsa alttiiksi, ennemmin kuin palvelivat   kumartaen rukoilivat muuta jumalaa kuin omaa Jumalaansa.</verse>
        <verse osisID='Dan.3.29'>Ja minä annan käskyn, että jokainen, olkoon hän mitä kansaa,  kansakuntaa ja kieltä tahansa, joka puhuu pilkaten Sadrakin, Meesakin ja  Abednegon Jumalasta, hakattakoon kappaleiksi, ja hänen talonsa tehtäköön  soraläjäksi; sillä ei ole muuta jumalaa, joka niin voi pelastaa kuin  tämä."</verse>
        <verse osisID='Dan.3.30'>Sitten kuningas asetti Sadrakin, Meesakin ja Abednegon suureen  valtaan Baabelin maakunnassa.</verse>
        <verse osisID='Dan.3.31'>"Kuningas Nebukadnessar kaikille kansoille, kansakunnille ja  kielille, jotka asuvat kaiken maan päällä: suuri olkoon teidän rauhanne!</verse>
        <verse osisID='Dan.3.32'>Minä olen nähnyt hyväksi ilmoittaa ne tunnusteot ja ihmeet, jotka  korkein Jumala on minulle tehnyt.</verse>
        <verse osisID='Dan.3.33'>Kuinka suuret ovat hänen tunnustekonsa ja kuinka voimalliset hänen  ihmeensä! Hänen valtakuntansa on iankaikkinen valtakunta ja hänen  valtansa pysyy suvusta sukuun."</verse>
      </chapter>
      <chapter osisID='Dan.4'>
        <verse osisID='Dan.4.1'>"Minä Nebukadnessar elin rauhassa huoneessani ja onnellisena  palatsissani.</verse>
        <verse osisID='Dan.4.2'>Minä näin unen, ja se peljästytti minut; ja unikuvat, joita minulla  oli vuoteessani, minun pääni näyt, kauhistuttivat minut.</verse>
        <verse osisID='Dan.4.3'>Niin minä annoin käskyn tuoda eteeni kaikki Baabelin viisaat, että he  ilmoittaisivat minulle unen selityksen.</verse>
        <verse osisID='Dan.4.4'>Silloin tulivat tietäjät, noidat, kaldealaiset ja tähtienselittäjät,  ja minä kerroin heille unen, mutta he eivät voineet ilmoittaa minulle  sen selitystä.</verse>
        <verse osisID='Dan.4.5'>Mutta viimein tuli minun eteeni Daniel, jonka nimi on minun jumalani  nimen mukaan Beltsassar ja jossa on pyhien jumalien henki; ja minä  kerroin hänelle unen:</verse>
        <verse osisID='Dan.4.6'>'Beltsassar, sinä tietäjäin päämies, jossa minä tiedän olevan pyhien  jumalien hengen ja jolle mikään salaisuus ei ole liian vaikea! Sano,  mitä olivat ne näyt, jotka minä unessani näin, ja mikä on sen selitys.</verse>
        <verse osisID='Dan.4.7'>Nämä olivat minun pääni näyt, jotka minulla oli vuoteessani.  Minä  näin: Katso, oli puu keskellä maata, ja sen korkeus oli suuri.</verse>
        <verse osisID='Dan.4.8'>Puu kasvoi ja vahvistui, niin että sen latva ulottui taivaaseen ja se  näkyi kaiken maan ääriin.</verse>
        <verse osisID='Dan.4.9'>Sen lehvät olivat kauniit ja sen hedelmät suuret, ja siinä oli  ravintoa kaikille. Sen alla etsivät varjoa kedon eläimet, ja sen oksilla  asuivat taivaan linnut, ja kaikki liha sai siitä ravintonsa.</verse>
        <verse osisID='Dan.4.10'>Minä näin pääni näyissä, joita minulla oli vuoteessani: katso, pyhä  enkeli astui alas taivaasta.</verse>
        <verse osisID='Dan.4.11'>Hän huusi voimallisesti ja sanoi näin: hakatkaa puu poikki ja  karsikaa sen oksat, riipikää sen lehvät ja hajottakaa sen hedelmät.  Paetkoot eläimet sen alta ja linnut sen oksilta.</verse>
        <verse osisID='Dan.4.12'>Mutta sen kanto juurineen jättäkää maahan, rauta- ja vaskikahleissa  kedon ruohikkoon. Taivaan kasteesta hän kastukoon, ja niinkuin eläinten  olkoon hänen osansa maan ruoho.</verse>
        <verse osisID='Dan.4.13'>Hänen sydämensä muutetaan, niin ettei se ole ihmisen sydän, ja  hänelle annetaan eläimen sydän. Ja niin kulukoon häneltä seitsemän  aikaa.</verse>
        <verse osisID='Dan.4.14'>Tämä on säädetty enkelien päätöksellä, ja niin ovat tästä asiasta  pyhät sanoneet, että elävät tietäisivät Korkeimman hallitsevan ihmisten  valtakuntaa ja antavan sen, kenelle hän tahtoo, ja asettavan sen  päämieheksi ihmisistä halvimman.'</verse>
        <verse osisID='Dan.4.15'>Tämän unen näin minä, kuningas Nebukadnessar. Ja sinä, Beltsassar,  sano sen selitys, koska ei yksikään minun valtakuntani viisaista voi  minulle ilmoittaa sen selitystä.  Mutta sinä sen voit, sillä sinussa on  pyhien jumalien henki."</verse>
        <verse osisID='Dan.4.16'>Silloin Daniel, jonka nimenä oli Beltsassar, hämmästyi hetkeksi, ja  hänen ajatuksensa peljästyttivät häntä. Kuningas lausui ja sanoi:  "Beltsassar, älköön uni ja sen selitys sinua peljästyttäkö". Beltsassar  vastasi ja sanoi: "Herrani, koskekoon uni sinun vihollisiasi ja sen  selitys sinun vastustajiasi.</verse>
        <verse osisID='Dan.4.17'>Puu, jonka sinä näit ja joka kasvoi ja vahvistui, niin että sen  latva ulottui taivaaseen ja se näkyi kaikkeen maahan,</verse>
        <verse osisID='Dan.4.18'>jonka lehvät olivat kauniit ja hedelmät suuret ja jossa oli ravintoa  kaikille, jonka alla kedon eläimet asuivat ja jonka oksilla taivaan  linnut oleskelivat,</verse>
        <verse osisID='Dan.4.19'>- se puu olet sinä, kuningas, joka olet kasvanut ja vahvistunut;  sinun suuruutesi on kasvanut ja ulottuu taivaaseen ja sinun valtasi maan  ääriin.</verse>
        <verse osisID='Dan.4.20'>Ja että kuningas näki pyhän enkelin astuvan alas taivaasta ja  sanovan: 'Hakatkaa puu poikki ja turmelkaa se, mutta jättäkää sen kanto  juurineen maahan, rauta- ja vaskikahleissa kedon ruohikkoon; taivaan  kasteesta hän kastukoon, ja niinkuin kedon eläinten olkoon hänen osansa,  kunnes häneltä on kulunut seitsemän aikaa',</verse>
        <verse osisID='Dan.4.21'>sen selitys, oi kuningas, ja Ylimmäisen päätös, joka on kohdannut  minun herraani, kuningasta, on tämä:</verse>
        <verse osisID='Dan.4.22'>Sinut ajetaan pois ihmisten seasta, ja kedon eläinten parissa on  sinun asuinpaikkasi oleva; sinä joudut syömään ruohoa niinkuin raavaat,  ja sinä olet kastuva taivaan kasteesta; ja niin on sinulta kuluva  seitsemän aikaa, kunnes tulet tuntemaan, että Korkein hallitsee ihmisten  valtakuntaa ja antaa sen, kenelle hän tahtoo.</verse>
        <verse osisID='Dan.4.23'>Mutta että käskettiin jättää maahan puun kanto juurineen, se tietää,  että sinun valtakuntasi pysytetään sinulla, ja sinä saat sen, niin pian  kuin tulet tuntemaan, että valta on taivaan.</verse>
        <verse osisID='Dan.4.24'>Sentähden, kuningas, kelvatkoon sinulle minun neuvoni: kirvoita  synnit itsestäsi almuilla ja pahat tekosi vaivaisia armahtamalla; ehkäpä  silloin onnesi kestäisi."</verse>
        <verse osisID='Dan.4.25'>Tämä kaikki kohtasi kuningas Nebukadnessaria.</verse>
        <verse osisID='Dan.4.26'>Kaksitoista kuukautta tämän jälkeen, kun kuningas oli kävelemässä  kuninkaallisen palatsinsa katolla Baabelissa,</verse>
        <verse osisID='Dan.4.27'>hän puhkesi puhumaan sanoen: "Eikö tämä ole se suuri Baabel, jonka  minä väkevällä voimallani olen rakentanut kuninkaalliseksi linnaksi,  valtasuuruuteni kunniaksi!"</verse>
        <verse osisID='Dan.4.28'>Vielä oli sana kuninkaan suussa, kun taivaasta tuli ääni: "Sinulle,  kuningas Nebukadnessar, julistetaan: Sinun valtakuntasi on otettu  sinulta pois.</verse>
        <verse osisID='Dan.4.29'>Sinut ajetaan pois ihmisten seasta, ja kedon eläinten parissa on  sinun asuinpaikkasi oleva; sinä joudut syömään ruohoa niinkuin raavaat,  ja niin on sinulta kuluva seitsemän aikaa, kunnes tulet tuntemaan, että  Korkein hallitsee ihmisten valtakuntaa ja antaa sen, kenelle hän  tahtoo."</verse>
        <verse osisID='Dan.4.30'>Sillä hetkellä se sana toteutui Nebukadnessarissa: hänet ajettiin  pois ihmisten seasta, ja hän söi ruohoa niinkuin raavaat, ja hänen  ruumiinsa kastui taivaan kasteesta, kunnes hänen hiuksensa kasvoivat  pitkiksi kuin kotkan sulat ja hänen kyntensä kuin lintujen kynnet.</verse>
        <verse osisID='Dan.4.31'>"Mutta sen ajan kuluttua minä, Nebukadnessar, nostin silmäni  taivasta kohti, ja minun järkeni palasi. Ja minä kiitin Korkeinta, minä  ylistin ja kunnioitin häntä, joka elää iankaikkisesti, jonka hallitus on  iankaikkinen hallitus ja jonka valtakunta pysyy suvusta sukuun.</verse>
        <verse osisID='Dan.4.32'>Kaikki maan asukkaat ovat tyhjänveroiset; ja hän tekee, niinkuin hän  tahtoo, taivaan joukoille ja maan asukkaille, eikä ole sitä, joka  pidättää hänen kätensä ja sanoo hänelle: 'Mitäs teet?'</verse>
        <verse osisID='Dan.4.33'>Siihen aikaan palasi minun järkeni, ja palasi minun valtasuuruuteni  ja loistoni, minun valtakuntani kunniaksi. Ja minun hallitusmieheni ja  ylimykseni etsivät minut, ja minut pantiin jälleen hallitsemaan  valtakuntaani, ja minun valtani lisääntyi ylenpalttisesti.</verse>
        <verse osisID='Dan.4.34'>Nyt minä, Nebukadnessar, kiitän, ylistän ja kunnioitan taivaan  kuningasta; sillä kaikki hänen työnsä ovat totiset ja hänen tiensä  oikeat. Ja hän voi nöyryyttää ne, jotka ylpeydessä vaeltavat."</verse>
      </chapter>
      <chapter osisID='Dan.5'>
        <verse osisID='Dan.5.1'>Kuningas Belsassar laittoi suuret pidot tuhannelle ylimyksellensä, ja  hän joi viiniä näiden tuhannen edessä.</verse>
        <verse osisID='Dan.5.2'>Kun viini oli makeimmillaan, käski Belsassar tuoda ne kulta- ja  hopea-astiat, jotka hänen isänsä Nebukadnessar oli ottanut Jerusalemin  temppelistä, että kuningas ja hänen ylimyksensä, hänen puolisonsa ja  sivuvaimonsa joisivat niistä.</verse>
        <verse osisID='Dan.5.3'>Silloin tuotiin ne kulta-astiat, jotka oli otettu temppelistä,  Jumalan huoneesta, Jerusalemista, ja niistä joivat kuningas ja hänen  ylimyksensä, hänen puolisonsa ja sivuvaimonsa.</verse>
        <verse osisID='Dan.5.4'>He joivat viiniä ja ylistivät kultaisia ja hopeisia, vaskisia,  rautaisia, puisia ja kivisiä jumalia.</verse>
        <verse osisID='Dan.5.5'>Sillä hetkellä ilmestyivät ihmiskäden sormet ja kirjoittivat  kuninkaan palatsin kalkitulle seinälle, vastapäätä lampunjalkaa, ja  kuningas näki käden, joka kirjoitti.</verse>
        <verse osisID='Dan.5.6'>Silloin kuninkaan kasvot kalpenivat, ja hänen ajatuksensa  peljästyttivät hänet; hänen lanteittensa nivelet herposivat, ja hänen  polvensa tutisivat.</verse>
        <verse osisID='Dan.5.7'>Kuningas huusi kovalla äänellä ja käski tuoda noidat, kaldealaiset ja  tähtienselittäjät. Kuningas lausui ja sanoi Baabelin tietäjille: "Kuka  ikinä voi lukea tämän kirjoituksen ja ilmoittaa minulle sen selityksen,  hänet puetaan purppuraan, ja hänen kaulaansa pannaan kultakäädyt, ja hän  on oleva yksi valtakunnan kolmesta valtamiehestä".</verse>
        <verse osisID='Dan.5.8'>Silloin tulivat kaikki kuninkaan viisaat, mutta he eivät voineet  lukea kirjoitusta eivätkä ilmoittaa kuninkaalle sen selitystä.</verse>
        <verse osisID='Dan.5.9'>Kuningas Belsassar peljästyi silloin suuresti, ja hänen kasvonsa  kalpenivat, ja hänen ylimyksensä tyrmistyivät.</verse>
        <verse osisID='Dan.5.10'>Kuninkaan äiti tuli kuninkaan ja hänen ylimystensä puheen tähden  pitohuoneeseen. Kuninkaan äiti lausui ja sanoi: "Eläköön kuningas  iankaikkisesti! Älkööt sinun ajatuksesi peljättäkö sinua, älköötkä  kasvosi kalvetko.</verse>
        <verse osisID='Dan.5.11'>Sinun valtakunnassasi on mies, jossa on pyhien jumalien henki ja  jolla sinun isäsi päivinä havaittiin olevan valistus ja ymmärrys ynnä  viisaus, samankaltainen kuin jumalien; hänet asetti isäsi, kuningas  Nebukadnessar, tietäjäin, noitien, kaldealaisten ja tähtienselittäjäin  päämieheksi - sinun isäsi, kuningas -</verse>
        <verse osisID='Dan.5.12'>sentähden, että erinomainen henki ja tieto ynnä myös taito selittää  unia, arvata arvoituksia ja ratkaista ongelmia havaittiin juuri hänessä,  Danielissa, jolle kuningas oli antanut nimen Beltsassar. Kutsuttakoon  nyt Daniel, niin hän ilmoittaa selityksen."</verse>
        <verse osisID='Dan.5.13'>Silloin Daniel tuotiin kuninkaan eteen. Kuningas lausui ja sanoi  Danielille: "Oletko sinä Daniel, joka on niitä juutalaisia  pakkosiirtolaisia, mitkä minun isäni, kuningas, on tuonut Juudasta?</verse>
        <verse osisID='Dan.5.14'>Minä olen kuullut sinusta, että sinussa on jumalien henki ja että  sinussa on havaittu valistus, taito ja erinomainen viisaus.</verse>
        <verse osisID='Dan.5.15'>Ja nyt tuotiin minun eteeni viisaat ja noidat lukemaan tätä  kirjoitusta ja ilmoittamaan minulle sen selitys, mutta he eivät voineet  sen selitystä ilmoittaa.</verse>
        <verse osisID='Dan.5.16'>Mutta sinun minä olen kuullut voivan antaa selityksiä ja ratkaista  ongelmia. Nyt siis, jos voit lukea kirjoituksen ja ilmoittaa minulle sen  selityksen, niin sinut puetaan purppuraan, ja kultakäädyt pannaan sinun  kaulaasi, ja sinä olet oleva yksi valtakunnan kolmesta valtamiehestä."</verse>
        <verse osisID='Dan.5.17'>Silloin Daniel vastasi ja sanoi kuninkaalle: "Lahjasi pidä itse, ja  antimesi anna toiselle. Mutta kirjoituksen minä luen kuninkaalle ja  ilmoitan hänelle sen selityksen.</verse>
        <verse osisID='Dan.5.18'>Sinä kuningas! Korkein Jumala antoi sinun isällesi Nebukadnessarille  kuninkuuden, voiman, kunnian ja valtasuuruuden.</verse>
        <verse osisID='Dan.5.19'>Ja sen voiman tähden, jonka hän oli hänelle antanut, vapisivat  kaikki kansat, kansakunnat ja kielet ja pelkäsivät hänen edessään. Hän  tappoi, kenen hän tahtoi, hän jätti henkiin, kenen hän tahtoi, hän  ylensi, kenen hän tahtoi, hän alensi, kenen hän tahtoi.</verse>
        <verse osisID='Dan.5.20'>Mutta kun hänen sydämensä paisui ja hänen henkensä kävi korskeaksi  ja ylpeäksi, syöstiin hänet kuninkaalliselta valtaistuimeltansa, ja  hänen kunniansa otettiin häneltä pois.</verse>
        <verse osisID='Dan.5.21'>Hänet ajettiin pois ihmisten seasta, ja hänen sydämensä tuli  eläinten sydämen kaltaiseksi; hänen asuntonsa oli villiaasien parissa,  ja hän joutui syömään ruohoa niinkuin raavaat; hänen ruumiinsa kastui  taivaan kasteesta, kunnes hän tuli tuntemaan, että korkein Jumala  hallitsee ihmisten valtakuntaa ja asettaa sen päämieheksi, kenen hän  tahtoo.</verse>
        <verse osisID='Dan.5.22'>Mutta sinä, hänen poikansa Belsassar, et ole nöyryyttänyt sydäntäsi,  vaikka tämän kaiken tiesit;</verse>
        <verse osisID='Dan.5.23'>vaan sinä olet korottanut itsesi taivaan Herraa vastaan: hänen  huoneensa astiat on tuotu sinun eteesi, ja sinä ja sinun ylimyksesi,  sinun puolisosi ja sivuvaimosi olette juoneet niistä viiniä, ja sinä  olet ylistänyt hopeisia ja kultaisia, vaskisia, rautaisia, puisia ja  kivisiä jumalia, jotka eivät näe, eivät kuule eivätkä mitään tiedä.  Mutta sitä Jumalaa, jonka kädessä on sinun henkesi ja kaikki sinun  tiesi, sinä et ole kunnioittanut.</verse>
        <verse osisID='Dan.5.24'>Sentähden on tämä käsi lähetetty hänen tyköänsä ja tämä kirjoitus  kirjoitettu.</verse>
        <verse osisID='Dan.5.25'>Ja tämä on kirjoitus, joka on tuonne kirjoitettu: 'Mene, mene,  tekel, ufarsin'.</verse>
        <verse osisID='Dan.5.26'>Ja tämä on sen selitys: mene merkitsee: Jumala on laskenut sinun  valtakuntasi luvun ja on tehnyt siitä lopun.</verse>
        <verse osisID='Dan.5.27'>Tekel: sinut on vaa'alla punnittu ja köykäiseksi havaittu.</verse>
        <verse osisID='Dan.5.28'>Peres: sinun valtakuntasi on pirstottu ja annettu meedialaisille ja  persialaisille."</verse>
        <verse osisID='Dan.5.29'>Silloin Belsassar antoi käskyn, että Daniel oli puettava purppuraan  ja kultakäädyt pantava hänen kaulaansa ja julistettava, että hän oli  oleva yksi valtakunnan kolmesta valtamiehestä.</verse>
        <verse osisID='Dan.5.30'>Samana yönä tapettiin Belsassar, kaldealaisten kuningas,</verse>
        <verse osisID='Dan.5.31'>ja Daarejaves, meedialainen, sai haltuunsa valtakunnan ollessaan  noin kuudenkymmenen kahden vuoden ikäinen.</verse>
      </chapter>
      <chapter osisID='Dan.6'>
        <verse osisID='Dan.6.1'>Daarejaves näki hyväksi asettaa valtakuntaansa sata kaksikymmentä  satraappia, että heitä olisi kaikkialla valtakunnassa.</verse>
        <verse osisID='Dan.6.2'>Ja heitä ylempänä oli kolme valtaherraa, joista Daniel oli yksi.  Heille tuli satraappien tehdä tili, ettei kuningas kärsisi vahinkoa.</verse>
        <verse osisID='Dan.6.3'>Mutta Daniel oli etevämpi muita valtaherroja sekä satraappeja, sillä  hänessä oli erinomainen henki; ja kuningas aikoi asettaa hänet koko  valtakunnan päämieheksi.</verse>
        <verse osisID='Dan.6.4'>Silloin toiset valtaherrat sekä satraapit etsivät Danielia vastaan  syytä valtakunnan hallinnossa. Mutta he eivät voineet löytää mitään  syytä eikä rikkomusta, sillä hän oli uskollinen, eikä hänestä  laiminlyöntiä eikä rikkomusta löydetty.</verse>
        <verse osisID='Dan.6.5'>Silloin nämä miehet sanoivat: "Me emme löydä tuossa Danielissa mitään  syytä - ellemme löydä sitä hänen jumalanpalveluksessaan".</verse>
        <verse osisID='Dan.6.6'>Senjälkeen nämä valtaherrat ja satraapit riensivät kiiruusti  kuninkaan tykö ja sanoivat hänelle näin: "Kuningas Daarejaves eläköön  iankaikkisesti!</verse>
        <verse osisID='Dan.6.7'>Kaikki kuninkaalliset valtaherrat, maaherrat, satraapit,  hallitusmiehet ja käskynhaltijat ovat keskenänsä neuvotelleet, että  olisi annettava kuninkaallinen julistus ja vahvistettava kielto, että  kuka ikinä kolmenkymmenen päivän kuluessa rukoilee jotakin yhdeltäkään  jumalalta tai ihmiseltä, paitsi sinulta, kuningas, se heitettäköön  jalopeurain luolaan.</verse>
        <verse osisID='Dan.6.8'>Nyt, kuningas! Säädä kielto ja kirjoita kirjoitus, jota meedialaisten  ja persialaisten peruuttamattoman lain mukaan ei voida muuttaa."</verse>
        <verse osisID='Dan.6.9'>Niin kuningas Daarejaves kirjoitti kirjoituksen ja kiellon.</verse>
        <verse osisID='Dan.6.10'>Niin pian kuin Daniel oli saanut tietää, että kirjoitus oli  kirjoitettu, meni hän taloonsa, jonka yläsalin ikkunat olivat avatut  Jerusalemiin päin. Ja hän lankesi kolmena hetkenä päivässä polvillensa,  rukoili ja kiitti Jumalaansa, aivan niinkuin hän ennenkin oli tehnyt.</verse>
        <verse osisID='Dan.6.11'>Silloin nuo miehet riensivät kiiruusti sinne ja tapasivat Danielin  rukoilemasta ja avuksi huutamasta Jumalaansa.</verse>
        <verse osisID='Dan.6.12'>Sitten he astuivat kuninkaan eteen ja muistuttivat kuninkaan  kiellosta: "Etkö ole kirjoittanut kieltoa, että kuka ikinä  kolmenkymmenen päivän kuluessa rukoilee jotakin yhdeltäkään jumalalta  tai ihmiseltä, paitsi sinulta, kuningas, se heitettäköön jalopeurain  luolaan?" Kuningas vastasi ja sanoi: "Kielto on luja, meedialaisten ja  persialaisten peruuttamattoman lain mukaan".</verse>
        <verse osisID='Dan.6.13'>Silloin he vastasivat ja sanoivat kuninkaalle: "Daniel, joka on  juutalaisia pakkosiirtolaisia, ei välitä sinusta, kuningas, eikä  kiellosta, jonka olet kirjoittanut, vaan kolmena hetkenä päivässä hän  toimittaa rukouksensa".</verse>
        <verse osisID='Dan.6.14'>Mutta kun kuningas sen kuuli, tuli hän sangen murheelliseksi, ja hän  mietti, miten voisi pelastaa Danielin; auringon laskuun asti hän vaivasi  itseään vapauttaaksensa hänet.</verse>
        <verse osisID='Dan.6.15'>Silloin ne miehet riensivät kiiruusti kuninkaan tykö ja sanoivat  kuninkaalle: "Tiedä, kuningas, meedialaisten ja persialaisten laki on,  ettei mitään kuninkaan vahvistamaa kieltoa tai julistusta peruuteta".</verse>
        <verse osisID='Dan.6.16'>Silloin kuningas käski tuoda Danielin ja heittää hänet jalopeurain  luolaan. Ja kuningas puhui Danielille ja sanoi: "Sinun Jumalasi, jota  sinä lakkaamatta palvelet, pelastakoon sinut". Sitten tuotiin kivi ja  pantiin luolan suulle,</verse>
        <verse osisID='Dan.6.17'>ja kuningas sinetöi sen omallaan ja ylimystensä sineteillä, ettei  Danielin asiassa muutosta tapahtuisi.</verse>
        <verse osisID='Dan.6.18'>Sitten kuningas meni palatsiinsa ja vietti yönsä paastoten eikä  sallinut tuoda eteensä naisia, ja hänen unensa pakeni häneltä.</verse>
        <verse osisID='Dan.6.19'>Aamun sarastaessa kuningas sitten nousi ja meni kiiruusti  jalopeurain luolalle.</verse>
        <verse osisID='Dan.6.20'>Ja lähestyessään luolaa hän huusi Danielille murheellisella äänellä,  ja kuningas lausui ja sanoi Danielille: "Daniel, sinä elävän Jumalan  palvelija, onko sinun Jumalasi, jota lakkaamatta palvelet, voinut  pelastaa sinut jalopeuroilta?"</verse>
        <verse osisID='Dan.6.21'>Silloin Daniel vastasi kuninkaalle: "Kuningas eläköön  iankaikkisesti!</verse>
        <verse osisID='Dan.6.22'>Minun Jumalani on lähettänyt enkelinsä ja sulkenut jalopeurain  kidat, niin etteivät ne ole minua vahingoittaneet, sillä minut on  havaittu nuhteettomaksi hänen edessänsä, enkä minä ole sinuakaan  vastaan, kuningas, rikosta tehnyt."</verse>
        <verse osisID='Dan.6.23'>Silloin kuningas ihastui suuresti ja käski ottaa Danielin ylös  luolasta. Ja kun Daniel oli otettu ylös luolasta, ei hänessä havaittu  mitään vammaa; sillä hän oli turvannut Jumalaansa.</verse>
        <verse osisID='Dan.6.24'>Ja kuningas käski tuoda ne miehet, jotka olivat syyttäneet Danielia,  ja heittää heidät lapsineen ja vaimoineen jalopeurain luolaan; eivätkä  he ehtineet luolan pohjaan, ennenkuin jalopeurat hyökkäsivät heidän  kimppuunsa ja murskasivat kaikki heidän luunsa.</verse>
        <verse osisID='Dan.6.25'>Sitten kuningas Daarejaves kirjoitti kaikille kansoille,  kansakunnille ja kielille, mitä koko maan päällä asuu: "Suuri olkoon  teidän rauhanne!</verse>
        <verse osisID='Dan.6.26'>Minä olen antanut käskyn, että minun valtakuntani koko valtapiirissä  vavistakoon ja peljättäköön Danielin Jumalaa.  Sillä hän on elävä Jumala  ja pysyy iankaikkisesti. Hänen valtakuntansa ei häviä, eikä hänen  herrautensa lopu.</verse>
        <verse osisID='Dan.6.27'>Hän pelastaa ja vapahtaa, hän tekee tunnustekoja ja ihmeitä  taivaassa ja maan päällä, hän, joka pelasti Danielin jalopeurain  kynsistä."</verse>
        <verse osisID='Dan.6.28'>Ja tämä Daniel oli korkeassa arvossa ja kunniassa Daarejaveksen  valtakunnassa sekä persialaisen Kooreksen valtakunnassa.</verse>
      </chapter>
      <chapter osisID='Dan.7'>
        <verse osisID='Dan.7.1'>Belsassarin, Baabelin kuninkaan, ensimmäisenä hallitusvuotena Daniel  näki unen, päänsä näyn, vuoteessansa. Sitten hän kirjoitti tämän unen.</verse>
        <verse osisID='Dan.7.2'>Kertomuksen alku on tämä: Daniel lausui ja sanoi: Minä näin yöllä  näyssäni, ja katso, taivaan neljä tuulta kuohutti suurta merta.</verse>
        <verse osisID='Dan.7.3'>Ja merestä nousi neljä suurta petoa, kukin erilainen kuin toinen.</verse>
        <verse osisID='Dan.7.4'>Ensimmäinen oli kuin leijona, mutta sillä oli kotkan siivet.  Minun  sitä katsellessani reväistiin siltä siivet, ja se nostettiin maasta  pystyyn ja asetettiin kahdelle jalalle niinkuin ihminen, ja sille  annettiin ihmisen sydän.</verse>
        <verse osisID='Dan.7.5'>Ja katso, oli toinen peto, joka oli karhun näköinen. Se nostettiin  toiselle kyljellensä, ja sillä oli suussa kolme kylkiluuta, hammasten  välissä; ja sille sanottiin näin: "Nouse ja syö paljon lihaa".</verse>
        <verse osisID='Dan.7.6'>Tämän jälkeen minä näin, ja katso, oli taas toinen peto, pantterin  kaltainen, ja sen selässä oli neljä linnunsiipeä.  Sillä pedolla oli  neljä päätä, ja sille annettiin valta.</verse>
        <verse osisID='Dan.7.7'>Sen jälkeen minä näin yöllisessä näyssäni, ja katso, oli neljäs peto,  kauhea, hirmuinen ja ylen väkevä; sillä oli suuret rautaiset hampaat, ja  se söi ja murskasi ja tallasi tähteet jalkoihinsa. Se oli erilainen kuin  kaikki edelliset pedot, ja sillä oli kymmenen sarvea.</verse>
        <verse osisID='Dan.7.8'>Minä tarkkasin sarvea, ja katso, eräs muu pieni sarvi puhkesi niiden  välistä, ja kolme edellisistä sarvista reväistiin pois sen edestä. Ja  katso, sillä sarvella oli silmät kuin ihmisen silmät, ja suu, joka  herjaten puhui.</verse>
        <verse osisID='Dan.7.9'>Minun sitä katsellessani valtaistuimet asetettiin, ja Vanhaikäinen  istuutui. Hänen vaatteensa olivat valkeat kuin lumi ja hänen päänsä  hiukset kuin puhdas villa. Hänen valtaistuimensa oli tulen liekkejä, ja  sen pyörät olivat palavaa tulta.</verse>
        <verse osisID='Dan.7.10'>Tulivirta vuoti, se kävi ulos hänestä; tuhannen tuhatta palveli  häntä, ja kymmenen tuhatta kertaa kymmenen tuhatta seisoi hänen  edessänsä. Oikeus istui tuomiolle, ja kirjat avattiin.</verse>
        <verse osisID='Dan.7.11'>Minä katselin, ja silloin, niiden herjaavien sanojen tähden, joita  sarvi puhui, minun katsellessani peto tapettiin, ja sen ruumis  hävitettiin ja heitettiin tuleen palamaan.</verse>
        <verse osisID='Dan.7.12'>Ja muiltakin pedoilta otettiin valta pois; niiden elämän pituus oli  määrätty aikaa ja hetkeä myöten.</verse>
        <verse osisID='Dan.7.13'>Minä näin yöllisessä näyssä, ja katso, taivaan pilvissä tuli Ihmisen  Pojan kaltainen; ja hän saapui Vanhaikäisen tykö, ja hänet saatettiin  tämän eteen.</verse>
        <verse osisID='Dan.7.14'>Ja hänelle annettiin valta, kunnia ja valtakunta, ja kaikki kansat,  kansakunnat ja kielet palvelivat häntä. Hänen valtansa on iankaikkinen  valta, joka ei lakkaa, ja hänen valtakuntansa on valtakunta, joka ei  häviä.</verse>
        <verse osisID='Dan.7.15'>Minä, Daniel, tunsin henkeni tulevan murheelliseksi ruumiissani, ja  minun näkemäni näyt peljättivät minua.</verse>
        <verse osisID='Dan.7.16'>Minä lähestyin yhtä siellä seisovista ja pyysin häneltä varmaa  tietoa kaikista näistä asioista. Niin hän vastasi minulle ja ilmoitti  minulle niiden selityksen:</verse>
        <verse osisID='Dan.7.17'>"Nuo suuret pedot, joita on neljä, ovat neljä kuningasta, jotka  nousevat maasta.</verse>
        <verse osisID='Dan.7.18'>Mutta Korkeimman pyhät saavat valtakunnan ja omistavat valtakunnan  iankaikkisesti - iankaikkisesta iankaikkiseen."</verse>
        <verse osisID='Dan.7.19'>Senjälkeen minä tahdoin saada varmuuden neljännestä pedosta, joka  oli erilainen kuin kaikki muut ja ylen hirmuinen; jolla oli rautaiset  hampaat ja vaskiset kynnet, joka söi ja murskasi ja tallasi tähteet  jalkoihinsa;</verse>
        <verse osisID='Dan.7.20'>sekä pedon pään kymmenestä sarvesta ynnä siitä sarvesta, joka  puhkesi ja jonka edestä kolme putosi; jolla sarvella oli silmät ja  herjauksia puhuva suu ja joka näytti suuremmalta kuin ne muut;</verse>
        <verse osisID='Dan.7.21'>se sarvi, jonka minä näin sotivan pyhiä vastaan ja voittavan heidät,</verse>
        <verse osisID='Dan.7.22'>siihen asti kunnes Vanhaikäinen tuli ja oikeus annettiin Korkeimman  pyhille ja aika joutui ja pyhät saivat omaksensa valtakunnan.</verse>
        <verse osisID='Dan.7.23'>Hän vastasi näin: "Neljäs peto on neljäs valtakunta, joka syntyy  maan päälle, erilainen kuin kaikki muut valtakunnat. Se syö kaiken maan  ja tallaa ja murskaa sen.</verse>
        <verse osisID='Dan.7.24'>Ja ne kymmenen sarvea ovat kymmenen kuningasta, jotka nousevat siitä  valtakunnasta. Ja heidän jälkeensä nousee eräs muu, ja hän on erilainen  kuin edelliset, ja hän kukistaa kolme kuningasta.</verse>
        <verse osisID='Dan.7.25'>Hän puhuu sanoja Korkeinta vastaan ja hävittää Korkeimman pyhiä. Hän  pyrkii muuttamaan ajat ja lain, ja ne annetaan hänen käteensä ajaksi ja  kahdeksi ajaksi ja puoleksi ajaksi.</verse>
        <verse osisID='Dan.7.26'>Sitten oikeus istuu tuomiolle, ja hänen valtansa otetaan pois ja  hävitetään ja tuhotaan loppuun asti.</verse>
        <verse osisID='Dan.7.27'>Ja valtakunta ja valta ja valtakuntien voima kaiken taivaan alla  annetaan Korkeimman pyhien kansalle. Hänen valtakuntansa on iankaikkinen  valtakunta, ja kaikki vallat palvelevat häntä ja ovat hänelle  alamaiset."</verse>
        <verse osisID='Dan.7.28'>Tähän loppuu kertomus. Minua, Danielia, peljättivät minun ajatukseni  suuresti, ja minun kasvoni kalpenivat, ja minä kätkin asian sydämeeni.</verse>
      </chapter>
      <chapter osisID='Dan.8'>
        <verse osisID='Dan.8.1'>Kuningas Belsassarin kolmantena hallitusvuotena näin minä, Daniel,  näyn, senjälkeen kuin minulla jo ennen oli ollut näky.</verse>
        <verse osisID='Dan.8.2'>Kun minä näyssä katselin, havaitsin minä olevani Suusanin linnassa,  Eelamin maakunnassa; ja kun minä näyssä katselin, olin minä Uulai-joen  rannalla.</verse>
        <verse osisID='Dan.8.3'>Minä nostin silmäni ja katsoin. Ja katso, oinas seisoi päin jokea, ja  sillä oli kaksi sarvea; ja sarvet olivat korkeat, ja toinen oli toista  korkeampi; ja korkeampi puhkesi esiin myöhemmin.</verse>
        <verse osisID='Dan.8.4'>Minä näin oinaan puskevan länteen, pohjoiseen ja etelään päin, eikä  yksikään eläin kestänyt sen edessä, eikä kukaan voinut pelastaa sen  vallasta. Se teki, mitä tahtoi; ja se tuli suureksi.</verse>
        <verse osisID='Dan.8.5'>Sitten minä tarkkasin, ja katso: tuli kauris päivän laskun puolelta,  kulki koko maan ylitse eikä maata koskettanut; ja kauriilla oli keskellä  otsaa uhkea sarvi.</verse>
        <verse osisID='Dan.8.6'>Ja se tuli aivan sen kaksisarvisen oinaan luokse, jonka minä olin  nähnyt seisovan päin jokea, ja karkasi sen kimppuun vihansa väessä.</verse>
        <verse osisID='Dan.8.7'>Ja minä näin sen käyvän kiinni oinaaseen ja kiukuissaan puskevan  oinasta ja murskaavan sen molemmat sarvet. Eikä oinaalla ollut voimaa  kestää sen edessä, vaan kauris heitti sen maahan ja tallasi sitä; eikä  ollut ketään, joka olisi voinut pelastaa oinaan sen vallasta.</verse>
        <verse osisID='Dan.8.8'>Ja kauris tuli ylen suureksi; mutta kun se oli väkevimmillään, särkyi  suuri sarvi, ja sen sijalle kasvoi neljä uhkeata sarvea, taivaan neljää  tuulta kohti.</verse>
        <verse osisID='Dan.8.9'>Ja yhdestä niistä puhkesi esiin sarvi, alussa vähäpätöinen.  Se  kasvoi suuresti etelään päin ja itään päin ja Ihanaan maahan päin.</verse>
        <verse osisID='Dan.8.10'>Ja se kasvoi taivaan sotajoukkoon asti ja pudotti maahan osan siitä  sotajoukosta ja tähdistä ja tallasi niitä.</verse>
        <verse osisID='Dan.8.11'>Hän ylpeili sotajoukon ruhtinastakin vastaan, ja tältä otettiin pois  jokapäiväinen uhri, ja hänen pyhäkkönsä paikka kukistettiin.</verse>
        <verse osisID='Dan.8.12'>Myös sotajoukko jokapäiväisen uhrin lisäksi annettiin rikollisesti  alttiiksi tuholle. Se sarvi heitti totuuden maahan, ja mitä se teki,  siinä se menestyi.</verse>
        <verse osisID='Dan.8.13'>Sitten minä kuulin yhden pyhän puhuvan, ja toinen pyhä sanoi sille,  joka puhui: "Kuinka pitkää aikaa tarkoittaa näky jokapäiväisestä uhrista  ja kauhistavasta rikoksesta: pyhäkön ja sotajoukon alttiiksi antamisesta  tallattavaksi?"</verse>
        <verse osisID='Dan.8.14'>Ja hän sanoi minulle: "Kahtatuhatta kolmeasataa iltaa ja aamua;  sitten pyhäkkö asetetaan jälleen oikeuteensa".</verse>
        <verse osisID='Dan.8.15'>Kun minä, Daniel, olin nähnyt tämän näyn ja koetin sitä ymmärtää,  niin katso, minun edessäni seisoi miehen muotoinen olento.</verse>
        <verse osisID='Dan.8.16'>Ja minä kuulin ihmisen äänen Uulain keskeltä, ja se huusi ja sanoi:  "Gabriel, selitä tälle se näky!"</verse>
        <verse osisID='Dan.8.17'>Silloin hän tuli aivan lähelle sitä paikkaa, jossa minä seisoin; ja  hänen tullessansa minut valtasi pelko, ja minä lankesin kasvoilleni. Ja  hän sanoi minulle: "Tarkkaa, ihmislapsi, sillä näky tarkoittaa lopun  aikaa".</verse>
        <verse osisID='Dan.8.18'>Ja kun hän puhui minulle, olin minä horroksissa, kasvot maata  vasten; mutta hän tarttui minuun ja nosti minut seisomaan.</verse>
        <verse osisID='Dan.8.19'>Sitten hän sanoi: "Katso, minä ilmoitan sinulle, mitä on tapahtuva  viimeisenä vihan aikana; sillä lopun aikaa tämä tarkoittaa.</verse>
        <verse osisID='Dan.8.20'>Kaksisarvinen oinas, jonka sinä näit, on: Meedian ja Persian  kuninkaat.</verse>
        <verse osisID='Dan.8.21'>Ja kauris on Jaavanin kuningas, ja suuri sarvi, joka sillä oli  keskellä otsaa, on ensimmäinen kuningas.</verse>
        <verse osisID='Dan.8.22'>Ja että se särkyi ja neljä nousi sen sijalle, se on: neljä  valtakuntaa nousee siitä kansasta, ei kuitenkaan niin väkevää kuin hän.</verse>
        <verse osisID='Dan.8.23'>Ja heidän valtansa lopulla, kun luopiot ovat täyttäneet syntiensä  mitan, nousee kuningas, kasvoilta röyhkeä ja juonissa taitava.</verse>
        <verse osisID='Dan.8.24'>Ja väkevä on hänen voimansa, vaikka ei tosin hänen omasta  voimastaan, ja ihmeellisen paljon hän saa aikaan hävitystä; ja hän  menestyy siinä, mitä hän tekee, ja hän tuottaa turmion väkeville ja  pyhien kansalle.</verse>
        <verse osisID='Dan.8.25'>Ja hänen oveluutensa tähden onnistuu petos hänen kädessään.  Hän  hautoo suuria sydämessään, ja keskellä rauhaa hän tuottaa turmion  monille. Ruhtinasten ruhtinastakin vastaan hän nousee, mutta ilman  ihmiskättä hänet muserretaan.</verse>
        <verse osisID='Dan.8.26'>Ja näky illoista ja aamuista, josta oli puhe, on tosi.  Mutta sinä  lukitse näky, sillä se tarkoittaa kaukaista aikaa."</verse>
        <verse osisID='Dan.8.27'>Ja minä, Daniel, olin raukea ja sairastin jonkin aikaa.  Sitten minä  nousin ja toimitin palvelusta kuninkaan tykönä; ja minä olin  hämmästyksissäni näyn tähden enkä sitä ymmärtänyt.</verse>
      </chapter>
      <chapter osisID='Dan.9'>
        <verse osisID='Dan.9.1'>Daarejaveksen, Ahasveroksen pojan, ensimmäisenä hallitusvuotena,  hänen, joka oli meedialaista sukua ja oli tullut kaldealaisten  valtakunnan kuninkaaksi -</verse>
        <verse osisID='Dan.9.2'>hänen ensimmäisenä hallitusvuotenaan, minä, Daniel, kirjoituksista  huomasin vuosien luvun, josta Herran sana oli tullut profeetta  Jeremialle, että Jerusalem oli oleva raunioina seitsemänkymmentä vuotta.</verse>
        <verse osisID='Dan.9.3'>Ja minä käänsin kasvoni Herran Jumalan puoleen hartaassa rukouksessa  ja anomisessa, paastossa, säkissä ja tuhassa.</verse>
        <verse osisID='Dan.9.4'>Minä rukoilin Herraa, Jumalaani, tunnustin ja sanoin: "Oi Herra, sinä  suuri ja peljättävä Jumala, joka pidät liiton ja säilytät laupeuden  niille, jotka sinua rakastavat ja noudattavat sinun käskyjäsi.</verse>
        <verse osisID='Dan.9.5'>Me olemme syntiä tehneet, olemme väärin tehneet, olleet jumalattomat  ja uppiniskaiset; me olemme poikenneet pois sinun käskyistäsi ja  oikeuksistasi</verse>
        <verse osisID='Dan.9.6'>emmekä ole kuulleet sinun palvelijoitasi, profeettoja, jotka puhuivat  sinun nimessäsi kuninkaillemme, ruhtinaillemme ja isillemme ja kaikelle  maan kansalle.</verse>
        <verse osisID='Dan.9.7'>Sinun, Herra, on vanhurskaus, mutta meidän on häpeä, niinkuin se on  tänä päivänä Juudan miesten ja Jerusalemin asukasten ja koko Israelin,  läheisten ja kaukaisten, kaikissa maissa, joihin sinä olet heidät  karkoittanut heidän uskottomuutensa tähden, jota he ovat sinulle  osoittaneet.</verse>
        <verse osisID='Dan.9.8'>Herra, meidän on häpeä, meidän kuninkaittemme, ruhtinaittemme ja  isiemme, koska me olemme tehneet syntiä sinua vastaan.</verse>
        <verse osisID='Dan.9.9'>Herran, meidän Jumalamme, on armo ja anteeksiantamus, sillä me olemme  olleet hänelle uppiniskaiset;</verse>
        <verse osisID='Dan.9.10'>me emme ole kuulleet Herran, meidän Jumalamme, ääntä emmekä  vaeltaneet hänen laissansa, jonka hän asetti meidän eteemme  palvelijainsa, profeettain, kautta.</verse>
        <verse osisID='Dan.9.11'>Vaan koko Israel rikkoi sinun lakisi ja poikkesi pois eikä kuullut  sinun ääntäsi, ja niin vuodatettiin meidän päällemme se kirous ja vala,  joka on kirjoitettu Mooseksen, Jumalan palvelijan, laissa; sillä me  olimme tehneet syntiä häntä vastaan.</verse>
        <verse osisID='Dan.9.12'>Ja hän toteutti sanansa, jonka hän on puhunut meitä ja meidän  tuomareitamme vastaan, jotka meitä tuomitsivat, ja antoi meidän  päällemme tulla niin suuren onnettomuuden, ettei senkaltaista ole  tapahtunut koko taivaan alla, kuin Jerusalemissa tapahtui.</verse>
        <verse osisID='Dan.9.13'>Niinkuin on kirjoitettu Mooseksen laissa, niin tuli kaikki tämä  onnettomuus meidän päällemme. Mutta me emme koettaneet lepyttää Herraa,  meidän Jumalaamme, niin että olisimme kääntyneet pois synneistämme ja  ottaneet vaarin sinun totuudestasi.</verse>
        <verse osisID='Dan.9.14'>Sentähden Herra valvoi ja antoi tämän onnettomuuden tulla meidän  päällemme; sillä Herra, meidän Jumalamme, on vanhurskas kaikissa  töissänsä, jotka hän tekee, mutta me emme ole kuulleet hänen ääntänsä.</verse>
        <verse osisID='Dan.9.15'>Ja nyt, Herra, meidän Jumalamme, joka toit kansasi pois Egyptin  maasta väkevällä kädellä ja teit itsellesi nimen, niinkuin se vielä tänä  päivänä on: me olemme syntiä tehneet ja olleet jumalattomat.</verse>
        <verse osisID='Dan.9.16'>Herra, kaiken vanhurskautesi tähden, kääntyköön sinun vihasi ja  kiivastuksesi pois sinun kaupungistasi Jerusalemista, sinun pyhästä  vuorestasi; sillä meidän syntiemme tähden ja meidän isäimme pahojen  tekojen tähden on Jerusalem ja sinun kansasi tullut kaikkien  häväistäväksi, jotka meidän ympärillämme ovat.</verse>
        <verse osisID='Dan.9.17'>Ja nyt, meidän Jumalamme, kuule palvelijasi rukous ja hänen  anomisensa ja valista kasvosi pyhäkkösi ylitse, joka on autiona; Herran  tähden.</verse>
        <verse osisID='Dan.9.18'>Minun Jumalani, kallista korvasi ja kuule, avaa silmäsi ja katso  meidän hävitystämme ja sitä kaupunkia, joka on otettu sinun nimiisi;  sillä me annamme rukouksiemme langeta sinun eteesi, emme omaan  vanhurskauteemme, vaan sinun suureen armoosi luottaen.</verse>
        <verse osisID='Dan.9.19'>Herra, kuule, Herra, anna anteeksi, Herra, huomaa ja tee tekosi  itsesi tähden, älä viivyttele, minun Jumalani; sillä sinun kaupunkisi ja  sinun kansasi ovat sinun nimiisi otetut."</verse>
        <verse osisID='Dan.9.20'>Ja vielä minä puhuin ja rukoilin ja tunnustin syntini ja kansani  Israelin synnit ja annoin rukoukseni langeta Herran, Jumalani, eteen  minun Jumalani pyhän vuoren puolesta.</verse>
        <verse osisID='Dan.9.21'>Ja kun minä vielä puhuin rukouksessa, tuli se mies, Gabriel, jonka  minä olin nähnyt ennen näyssä, kiiruusti kiitäen minun tyköni ehtoouhrin  aikana.</verse>
        <verse osisID='Dan.9.22'>Ja hän opetti minua, puhui minulle ja sanoi: "Daniel, nyt minä olen  lähtenyt neuvomaan sinua ymmärrykseen.</verse>
        <verse osisID='Dan.9.23'>Kun sinä aloit rukoilla, lähti liikkeelle sana, ja minä olen tullut  sitä ilmoittamaan; sillä sinä olet otollinen. Käsitä siis se sana ja  ymmärrä näky.</verse>
        <verse osisID='Dan.9.24'>Seitsemänkymmentä viikkoa on säädetty sinun kansallesi ja pyhälle  kaupungillesi; silloin luopumus päättyy, ja synti sinetillä lukitaan, ja  pahat teot sovitetaan, ja iankaikkinen vanhurskaus tuodaan, ja näky ja  profeetta sinetillä vahvistetaan, ja kaikkeinpyhin voidellaan.</verse>
        <verse osisID='Dan.9.25'>Ja tiedä ja käsitä: siitä ajasta, jolloin tuli se sana, että  Jerusalem on jälleen rakennettava, voideltuun, ruhtinaaseen, asti, on  kuluva seitsemän vuosiviikkoa; ja kuusikymmentäkaksi vuosiviikkoa, niin  se jälleen rakennetaan toreinensa ja vallihautoinensa, mutta keskellä  ahtaita aikoja.</verse>
        <verse osisID='Dan.9.26'>Ja kuudenkymmenen kahden vuosiviikon mentyä tuhotaan voideltu, eikä  häneltä jää ketään. Ja kaupungin ja pyhäkön hävittää hyökkäävän  ruhtinaan väki, mutta hän itse saa loppunsa tulvassa. Ja loppuun asti on  oleva sota: hävitys on säädetty.</verse>
        <verse osisID='Dan.9.27'>Ja hän tekee liiton raskaaksi monille yhden vuosiviikon ajaksi, ja  puoleksi vuosiviikoksi hän lakkauttaa teurasuhrin ja ruokauhrin; ja  hävittäjä tulee kauhistuksen siivillä. Tämä loppuu vasta, kun säädetty  tuomio vuodatetaan hävittäjän ylitse."</verse>
      </chapter>
      <chapter osisID='Dan.10'>
        <verse osisID='Dan.10.1'>Persian kuninkaan Kooreksen kolmantena hallitusvuotena ilmoitettiin  sana Danielille, jota kutsuttiin Beltsassariksi; ja se sana on totuus ja  merkitsee suurta vaivaa. Ja hän ymmärsi sanan, ja hän käsitti näyn.</verse>
        <verse osisID='Dan.10.2'>Niinä päivinä minä, Daniel, murehdin kolmen viikon päivät.</verse>
        <verse osisID='Dan.10.3'>Herkullista ruokaa minä en syönyt, ei liha eikä viini tullut minun  suuhuni, enkä minä voidellut itseäni öljyllä, ennenkuin kolmen viikon  päivät olivat loppuun kuluneet.</verse>
        <verse osisID='Dan.10.4'>Ensimmäisen kuun kahdentenakymmenentenä neljäntenä päivänä minä olin  suuren virran, Hiddekelin, rannalla.</verse>
        <verse osisID='Dan.10.5'>Minä nostin silmäni ja näin, ja katso: oli eräs mies, puettuna  pellavavaatteisiin ja kupeet vyötettyinä Uufaan kullalla.</verse>
        <verse osisID='Dan.10.6'>Hänen ruumiinsa oli kuin krysoliitti, hänen kasvonsa olivat kuin  salaman leimaus, hänen silmänsä kuin tulisoihdut, hänen käsivartensa ja  jalkansa kuin kiiltävän vasken välke; ja hänen sanojensa ääni oli kuin  suuren kansanjoukon pauhina.</verse>
        <verse osisID='Dan.10.7'>Ja minä, Daniel, yksin näin sen näyn, mutta miehet, jotka olivat  minun kanssani, eivät näkyä nähneet; kuitenkin valtasi heidät suuri  pelko, ja he pakenivat ja lymysivät.</verse>
        <verse osisID='Dan.10.8'>Ja minä jäin yksin. Ja kun minä näin tämän suuren näyn, meni minulta  kaikki voima; minun verevä muotoni muuttui kaamean näköiseksi, eikä  minussa ollut voimaa mihinkään.</verse>
        <verse osisID='Dan.10.9'>Ja minä kuulin hänen sanainsa äänen; ja kuullessani hänen sanainsa  äänen minä vaivuin horroksiin kasvoilleni, kasvot maata vasten.</verse>
        <verse osisID='Dan.10.10'>Ja katso, käsi kosketti minua ja ravisti minut hereille, polvieni ja  kätteni varaan.</verse>
        <verse osisID='Dan.10.11'>Ja hän sanoi minulle: "Daniel, sinä otollinen mies, ota vaari niistä  sanoista, jotka minä sinulle puhun, ja nouse seisomaan, sillä minut on  nyt lähetetty sinun tykösi". Ja hänen puhuessansa minulle tämän sanan  minä nousin vavisten.</verse>
        <verse osisID='Dan.10.12'>Ja hän sanoi minulle: "Älä pelkää, Daniel, sillä ensimmäisestä  päivästä asti, jona sinä taivutit sydämesi ymmärrykseen ja nöyryyteen  Jumalasi edessä, ovat sinun sanasi tulleet kuulluiksi; ja sinun sanojesi  tähden minä olen tullut.</verse>
        <verse osisID='Dan.10.13'>Persian valtakunnan enkeliruhtinas seisoi vastustamassa minua  kaksikymmentäyksi päivää, mutta katso, Miikael, yksi ensimmäisistä  enkeliruhtinaista, tuli minun avukseni, sillä minä olin jäänyt yksin  sinne, Persian kuningasten tykö.</verse>
        <verse osisID='Dan.10.14'>Ja minä tulin opettamaan sinulle, mitä on tapahtuva sinun kansallesi  päivien lopulla; sillä vielä tämäkin näky koskee niitä päiviä."</verse>
        <verse osisID='Dan.10.15'>Ja hänen näitä minulle puhuessansa minä käänsin kasvoni maahan päin  ja olin ääneti.</verse>
        <verse osisID='Dan.10.16'>Ja katso, olento, ihmislasten muotoinen, kosketti minun huuliani;  silloin minä avasin suuni ja puhuin ja sanoin edessäni seisovalle:  "Herrani, nähdessäni näyn valtasi minut tuska, ja minulta meni kaikki  voima.</verse>
        <verse osisID='Dan.10.17'>Ja kuinka voi herrani palvelija, tällainen kuin minä, puhutella  sellaista, kuin minun herrani on? Sillä siitä asti ei minussa ole  voimaa, tuskin enää henkeäkään."</verse>
        <verse osisID='Dan.10.18'>Silloin kosketti minua jälleen se ihmisen muotoinen ja vahvisti  minua.</verse>
        <verse osisID='Dan.10.19'>Ja hän sanoi: "Älä pelkää, sinä otollinen mies, rauha olkoon  sinulle. Vahvistu! Vahvistu!" Ja hänen puhuessaan minulle minä  vahvistuin ja sanoin: "Puhukoon herrani, sillä sinä olet minua  vahvistanut".</verse>
        <verse osisID='Dan.10.20'>Ja hän sanoi: "Tiedätkö, mitä varten minä olen tullut sinun tykösi?  Nyt minä käyn jälleen sotimaan Persian enkeliruhtinasta vastaan, ja kun  minä olen päässyt hänestä, niin katso: tulee Jaavanin enkeliruhtinas.</verse>
        <verse osisID='Dan.10.21'>Mutta minä ilmoitan sinulle, mitä on kirjoitettuna totuuden  kirjassa. Eikä ole ketään muuta vahvistamassa minua heitä vastaan paitsi  teidän enkeliruhtinaanne Miikael.</verse>
      </chapter>
      <chapter osisID='Dan.11'>
        <verse osisID='Dan.11.1'>Ja minä seisoin meedialaisen Daarejaveksen ensimmäisenä  hallitusvuotena häntä vahvistamassa ja suojelemassa."</verse>
        <verse osisID='Dan.11.2'>Ja nyt minä ilmoitan sinulle totuuden: Katso, vielä nousee kolme  kuningasta Persiassa, ja neljäs rikastuu kaikkia muita rikkaammaksi. Ja  kun hän on vahvistunut rikkaudessaan, panee hän kaiken liikkeelle  Jaavanin valtakuntaa vastaan.</verse>
        <verse osisID='Dan.11.3'>Sitten nousee sankarikuningas; hän hallitsee suurella vallalla ja  tekee, mitä tahtoo.</verse>
        <verse osisID='Dan.11.4'>Mutta juuri kun hän on noussut, hajoaa hänen valtakuntansa ja  jakautuu neljään taivaan tuuleen. Se ei joudu hänen jälkeläisilleen eikä  ole niin mahtava kuin hänen hallitessaan.  Sillä hänen valtakuntansa  kukistuu ja joutuu muille, ei heille.</verse>
        <verse osisID='Dan.11.5'>Ja Etelän kuningas on voimistuva sekä yksi hänen ruhtinaistaan; tämä  on voimistuva vielä enemmän kuin hän, ja hänen valtansa on oleva suuri  valta.</verse>
        <verse osisID='Dan.11.6'>Ja vuosien kuluttua he tekevät keskenään liiton, ja Etelän kuninkaan  tytär menee Pohjan kuninkaan tykö saadakseen aikaan sopimuksen. Mutta  häneltä menee hänen käsivartensa voima; eikä pysy Pohjan kuningas, ei  hänen käsivartensa. Ja tytär itse annetaan alttiiksi ja ne, jotka olivat  hänet tuoneet, ja hänen isänsä ja se, joka häntä aikoinaan auttoi.</verse>
        <verse osisID='Dan.11.7'>Sitten hänen juurtensa vesoista nousee eräs hänen sijaansa ja tulee  sotajoukkoa vastaan, tulee Pohjan kuninkaan linnoitukseen ja tekee  heille mielensä mukaan ja on väkevä.</verse>
        <verse osisID='Dan.11.8'>Myöskin heidän jumalansa ja valetut kuvansa ja kallisarvoiset  astiansa, hopeat ja kullat hän vie saaliinansa Egyptiin; sitten hän  muutamia vuosia pysyy Pohjan kuninkaasta erillään.</verse>
        <verse osisID='Dan.11.9'>Tämä hyökkää Etelän kuninkaan valtakuntaan, mutta palajaa takaisin  maahansa.</verse>
        <verse osisID='Dan.11.10'>Ja hänen poikansa varustautuvat ja kokoavat suuret sotavoimat. Ja  hän hyökkää ja kuohuu ja tulvii, hän tulee toistamiseen ja tunkeutuu  hänen linnoitukseensa asti.</verse>
        <verse osisID='Dan.11.11'>Silloin Etelän kuningas kiukustuu ja lähtee sotimaan häntä vastaan,  Pohjan kuningasta vastaan. Tämä nostattaa suuren joukon, mutta se joukko  joutuu hänen valtaansa.</verse>
        <verse osisID='Dan.11.12'>Ja kun se joukko on raivattu pois, paisuu hänen sydämensä.  Hän  kaataa kymmeniä tuhansia, mutta ei ole kyllin vahva.</verse>
        <verse osisID='Dan.11.13'>Pohjan kuningas nostattaa jälleen joukon, entistä suuremman, ja  muutaman ajan, muutaman vuoden kuluttua hyökkää suurella sotavoimalla ja  runsailla varustuksilla.</verse>
        <verse osisID='Dan.11.14'>Niinä aikoina monet nousevat Etelän kuningasta vastaan; ja sinun  omasta kansastasi nousee väkivallan miehiä, että näky kävisi toteen,  mutta he itse lankeavat.</verse>
        <verse osisID='Dan.11.15'>Ja Pohjan kuningas hyökkää ja luo vallin ja valloittaa varustetun  kaupungin. Eivät kestä Etelän käsivarret, ei sen valioväki, ei ole sillä  voimaa seisoa vastaan.</verse>
        <verse osisID='Dan.11.16'>Ja hän, joka hyökkää sitä vastaan, tekee, mitä tahtoo, eikä kukaan  voi seisoa häntä vastaan. Hän asettuu Ihanaan maahan, ja hävitys tulee  hänen kätensä kautta.</verse>
        <verse osisID='Dan.11.17'>Ja nyt hän aikoo hyökätä valtakuntansa koko voimalla; mutta sopimus  on hänellä mielessä, ja hän saa sen aikaan. Hän antaa hänelle yhden  tyttäristään, tälle turmioksi. Mutta siitä ei tule pysyväistä eikä ole  hänelle etua.</verse>
        <verse osisID='Dan.11.18'>Sitten hän kääntyy rantamaita vastaan ja ottaa valtaansa monet.  Mutta eräs sotapäällikkö tekee hänen herjauksistaan lopun ja kostaa  hänelle hänen herjauksensa.</verse>
        <verse osisID='Dan.11.19'>Silloin hän kääntyy oman maansa linnoituksiin, mutta kompastuu ja  kaatuu, eikä häntä enää ole.</verse>
        <verse osisID='Dan.11.20'>Ja hänen sijaansa nousee eräs, joka antaa veronvaatijan käydä läpi  valtakunnan ihanimman maan. Mutta muutamien päivien kuluttua hänet  tuhotaan, ei kuitenkaan vihan väellä eikä sodalla.</verse>
        <verse osisID='Dan.11.21'>Ja hänen sijaansa nousee kelvoton, joka ei ollut saapa kuninkaan  arvoa. Hän tulee keskellä rauhaa ja anastaa juonilla kuninkuuden.</verse>
        <verse osisID='Dan.11.22'>Ja sotajoukkojen tulva huuhtoutuu pois hänen edestänsä ja menee  murskaksi, niin myös liiton ruhtinas.</verse>
        <verse osisID='Dan.11.23'>Siitä saakka kun liittoudutaan hänen kanssansa, hän harjoittaa  petosta. Hän lähtee liikkeelle ja saa ylivallan vähällä väellä.</verse>
        <verse osisID='Dan.11.24'>Keskellä rauhaa hän hyökkää maakunnan lihavimpiin seutuihin ja  tekee, mitä eivät hänen isänsä eivätkä hänen isiensä isät olleet  tehneet: ryöstösaalista ja tavaraa hän jakelee omilleen; ja linnoituksia  vastaan hän hankitsee juoniansa, säädettyyn aikaan asti.</verse>
        <verse osisID='Dan.11.25'>Ja hän panee liikkeelle voimansa ja rohkeutensa Etelän kuningasta  vastaan, hyökäten suurella sotajoukolla. Mutta Etelän kuningas  varustautuu sotaan suurella ja ylen väkevällä sotajoukolla. Hän ei  kuitenkaan kestä, sillä häntä vastaan hankitaan juonia.</verse>
        <verse osisID='Dan.11.26'>Ja ne, jotka syövät hänen pöydästään, tuhoavat hänet, ja hänen  sotajoukkonsa huuhdotaan pois, ja on paljon kaatuneita ja haavoitettuja.</verse>
        <verse osisID='Dan.11.27'>Ja kumpaisellakin kuninkaalla on paha mielessä toistansa vastaan.  Samassa pöydässä he puhuvat valhetta; mutta se ei onnistu; sillä  säädetty aika ei ole vielä lopussa.</verse>
        <verse osisID='Dan.11.28'>Silloin hän palaa maahansa paljoine tavaroineen, miettien hankkeita  pyhää liittoa vastaan; hän toteuttaa ne ja palaa maahansa.</verse>
        <verse osisID='Dan.11.29'>Määräaikana hän hyökkää jälleen Etelämaahan, mutta tällä viimeisellä  retkellä ei käy niinkuin ensimmäisellä.</verse>
        <verse osisID='Dan.11.30'>Häntä vastaan hyökkäävät kittiläisten laivat, ja hän menettää  rohkeutensa, kääntyy takaisin ja purkaa kiukkunsa pyhää liittoa vastaan.  Kotiin palattuaan hän suo huomiota niille, jotka hylkäävät pyhän liiton.</verse>
        <verse osisID='Dan.11.31'>Hänen lähettämänsä sotajoukot nousevat ja häväisevät pyhäkön  linnoituksineen, poistavat jokapäiväisen uhrin ja asettavat sinne  hävityksen kauhistuksen.</verse>
        <verse osisID='Dan.11.32'>Ja liitonrikkojat hän viettelee luopumukseen houkutuksillaan, mutta  niitten joukko, jotka tuntevat Jumalansa, pysyy lujana ja tekee  tehtävänsä.</verse>
        <verse osisID='Dan.11.33'>Ja taidolliset kansan seassa opettavat monta, mutta heitä sorretaan  miekalla, tulella, vankeudella ja ryöstöllä, jonkun aikaa.</verse>
        <verse osisID='Dan.11.34'>Ja keskellä sortoa heille suodaan pieni menestys, ja monet liittyvät  heihin teeskennellen.</verse>
        <verse osisID='Dan.11.35'>Ja taidollisista jotkut kompastuvat, että heidän joukkonsa  koeteltaisiin, seulottaisiin ja puhdistettaisiin lopun ajaksi, sillä  vielä kestää, ennenkuin määräaika on.</verse>
        <verse osisID='Dan.11.36'>Ja kuningas tekee, mitä hän tahtoo, ja korottaa itsensä ja uhittelee  jokaista jumalaa, itse jumalien Jumalaa vastaan hän puhuu kauheita. Ja  hän menestyy, kunnes vihan aika on lopussa; sillä mikä on säädetty, se  tapahtuu.</verse>
        <verse osisID='Dan.11.37'>Hän ei välitä isäinsä jumalista, ei naisten lempijumalasta, eikä hän  välitä mistään muustakaan jumalasta, sillä hän uhittelee niitä kaikkia.</verse>
        <verse osisID='Dan.11.38'>Mutta sen sijaan hän kunnioittaa linnoitusten jumalaa. Sitä jumalaa,  jota hänen isänsä eivät tunteneet, hän kunnioittaa kullalla ja hopealla,  kalliilla kivillä ja muilla kalleuksilla.</verse>
        <verse osisID='Dan.11.39'>Ja tätä hän tekee vahvoille linnoituksille - hän vieraine  jumalineen. Niille, jotka hän omikseen tuntee, hän osoittaa suurta  kunniaa ja panee heidät monien hallitsijaksi ja jakaa heille maata  palkaksi.</verse>
        <verse osisID='Dan.11.40'>Mutta lopun ajalla Etelän kuningas iskee yhteen hänen kanssansa. Ja  Pohjan kuningas käy tämän kimppuun vaunuilla ja ratsuilla ja monilla  laivoilla, hyökkää hänen maihinsa, tulvana leviten niiden ylitse.</verse>
        <verse osisID='Dan.11.41'>Hän hyökkää myös Ihanaan maahan, ja monta kaatuu. Mutta hänen  kädestänsä pelastuvat nämä: Edom ja Mooab ja ammonilaisten pääosa.</verse>
        <verse osisID='Dan.11.42'>Ja hän ojentaa kätensä maita kohti; Egyptin maa ei ole säästyvä.</verse>
        <verse osisID='Dan.11.43'>Hän valtaa kulta- ja hopea-aarteet ja kaikki Egyptin kalleudet, ja  liibyalaiset ja etiopialaiset liittyvät häntä seuraamaan.</verse>
        <verse osisID='Dan.11.44'>Mutta sanomat idästä ja pohjoisesta säikähdyttävät häntä, ja hän  lähtee täynnä kiukkua hävittämään monia ja vihkimään heitä tuhon omiksi.</verse>
        <verse osisID='Dan.11.45'>Hän pystyttää hovitelttansa meren ja pyhäkön ihanan vuoren välille.  Mutta hänen loppunsa tulee, eikä häntä kukaan auta.</verse>
      </chapter>
      <chapter osisID='Dan.12'>
        <verse osisID='Dan.12.1'>Siihen aikaan nousee Miikael, se suuri enkeliruhtinas, joka seisoo  sinun kansasi lasten suojana. Ja se on oleva ahdistuksen aika, jonka  kaltaista ei ole ollut siitä saakka, kuin kansoja on ollut, hamaan  siihen aikaan asti. Mutta siihen aikaan pelastetaan sinun kansasi,  kaikki, jotka kirjaan kirjoitetut ovat.</verse>
        <verse osisID='Dan.12.2'>Ja monet maan tomussa makaavista heräjävät, toiset iankaikkiseen  elämään, toiset häpeään ja iankaikkiseen kauhistukseen.</verse>
        <verse osisID='Dan.12.3'>Ja taidolliset loistavat, niinkuin taivaanvahvuus loistaa, ja ne,  jotka monta vanhurskauteen saattavat, niinkuin tähdet, aina ja  iankaikkisesti.</verse>
        <verse osisID='Dan.12.4'>Mutta sinä, Daniel, lukitse nämä sanat ja sinetöi tämä kirja lopun  aikaan asti. Monet sitä tutkivat, ja ymmärrys lisääntyy.</verse>
        <verse osisID='Dan.12.5'>Ja minä, Daniel, näin, ja katso, siellä seisoi kaksi muuta, toinen  virran tällä rannalla, toinen virran tuolla rannalla.</verse>
        <verse osisID='Dan.12.6'>Ja toinen sanoi pellavapukuiselle miehelle, joka oli virran vetten  yläpuolella: "Kuinka kauan on vielä näitten ihmeellisten asiain  loppuun?"</verse>
        <verse osisID='Dan.12.7'>Ja minä kuuntelin pellavapukuista miestä, joka oli virran vetten  yläpuolella, ja hän nosti oikean ja vasemman kätensä taivasta kohti ja  vannoi hänen kauttansa, joka elää iankaikkisesti: "Siihen on vielä aika,  kaksi aikaa ja puoli aikaa. Ja kun pyhän kansan yhden osan hajotus on  loppunut, silloin nämä kaikki täyttyvät."</verse>
        <verse osisID='Dan.12.8'>Ja minä kuulin, mutta en ymmärtänyt, ja minä sanoin: "Herrani, mikä  on oleva näitten päätös?"</verse>
        <verse osisID='Dan.12.9'>Niin hän sanoi: "Mene, Daniel, sillä ne sanat pysyvät lukittuina ja  sinetöityinä lopun aikaan asti.</verse>
        <verse osisID='Dan.12.10'>Monet puhdistetaan, kirkastetaan ja koetellaan, mutta jumalattomat  pysyvät jumalattomina, eikä yksikään jumalaton ymmärrä tätä, mutta  taidolliset ymmärtävät.</verse>
        <verse osisID='Dan.12.11'>Ja siitä ajasta, jolloin jokapäiväinen uhri poistetaan ja hävityksen  kauhistus asetetaan, on oleva tuhat kaksisataa yhdeksänkymmentä päivää.</verse>
        <verse osisID='Dan.12.12'>Autuas se, joka odottaa ja saavuttaa tuhat kolmesataa kolmekymmentä  viisi päivää.</verse>
      </chapter>
    </div></osisText>
</osis>