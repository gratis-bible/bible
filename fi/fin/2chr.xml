<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='fin' xml:lang='fi'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='fin'>
        <title>Finish Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Finnish Bible
  		PYHŽ RAAMATTU
  		(C) 1933, 1938
  		Vanha Testamentti XI 1933 Uusi Testamentti XII 1938
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>fin</identifier>
        <source>ftp://unboundftp.biola.edu/pub/finnish1938_utf8.zip</source>
        <language type='IETF'>fi</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Chr'>
      <chapter osisID='2Chr.1'>
        <verse osisID='2Chr.1.1'>Salomo, Daavidin poika, vahvistui kuninkuudessansa, ja Herra, hänen  Jumalansa, oli hänen kanssansa ja teki hänet ylen suureksi.</verse>
        <verse osisID='2Chr.1.2'>Ja Salomo antoi kutsun koko Israelille, tuhannen- ja  sadanpäämiehille, tuomareille ja kaikille ruhtinaille koko Israelissa,  perhekunta-päämiehille;</verse>
        <verse osisID='2Chr.1.3'>ja niin Salomo ja koko seurakunta hänen kanssaan menivät  uhrikukkulalle, joka oli Gibeonissa, sillä siellä oli Jumalan  ilmestysmaja, jonka Herran palvelija Mooses oli tehnyt erämaassa.</verse>
        <verse osisID='2Chr.1.4'>Mutta Jumalan arkin oli Daavid tuonut Kirjat-Jearimista siihen  paikkaan, jonka Daavid oli sille valmistanut; sillä hän oli pystyttänyt  sille majan Jerusalemiin.</verse>
        <verse osisID='2Chr.1.5'>Ja vaskialttari, jonka Besalel, Uurin poika, Huurin pojanpoika, oli  rakentanut, oli siellä Herran asumuksen edessä; Salomo ja seurakunta  etsivät häntä siellä.</verse>
        <verse osisID='2Chr.1.6'>Ja Salomo uhrasi siellä Herran edessä ilmestysmajan vaskialttarilla;  hän uhrasi sen päällä tuhat polttouhria.</verse>
        <verse osisID='2Chr.1.7'>Sinä yönä Jumala ilmestyi Salomolle ja sanoi hänelle: "Ano, mitä  tahdot minun sinulle antavan".</verse>
        <verse osisID='2Chr.1.8'>Salomo vastasi Jumalalle: "Sinä olet tehnyt suuren laupeuden minun  isälleni Daavidille ja tehnyt minut kuninkaaksi hänen sijaansa.</verse>
        <verse osisID='2Chr.1.9'>Niin toteutukoon nyt, Herra Jumala, sinun isälleni Daavidille  antamasi sana; sillä sinä olet pannut minut hallitsemaan kansaa, jota on  paljon niinkuin tomua maassa.</verse>
        <verse osisID='2Chr.1.10'>Anna siis minulle viisaus ja taito lähteä ja tulla tämän kansan  edellä, sillä kuka voi muuten tätä sinun suurta kansaasi tuomita?"</verse>
        <verse osisID='2Chr.1.11'>Ja Jumala sanoi Salomolle: "Koska sinulla on tämä mieli etkä anonut  rikkautta, tavaraa ja kunniaa, et vihamiestesi henkeä, etkä myöskään  anonut pitkää ikää, vaan anoit itsellesi viisautta ja taitoa  tuomitaksesi minun kansaani, jonka kuninkaaksi minä olen sinut tehnyt,</verse>
        <verse osisID='2Chr.1.12'>niin annetaan sinulle viisaus ja taito; ja lisäksi minä annan  sinulle rikkautta, tavaraa ja kunniaa, niin ettei sitä ole ollut niin  paljoa kenelläkään kuninkaalla ennen sinua eikä tule olemaan sinun  jälkeesi".</verse>
        <verse osisID='2Chr.1.13'>Käytyään uhrikukkulalla, joka oli Gibeonissa, Salomo palasi  ilmestysmajalta Jerusalemiin ja hallitsi Israelia.</verse>
        <verse osisID='2Chr.1.14'>Ja Salomo kokosi sotavaunuja ja ratsumiehiä, niin että hänellä oli  tuhannet neljätsadat sotavaunut ja kaksitoista tuhatta ratsumiestä. Ne  hän sijoitti vaunukaupunkeihin ja kuninkaan luo Jerusalemiin.</verse>
        <verse osisID='2Chr.1.15'>Ja kuningas toimitti niin, että Jerusalemissa oli hopeata ja kultaa  kuin kiviä, ja setripuuta niin paljon kuin metsäviikunapuita  Alankomaassa.</verse>
        <verse osisID='2Chr.1.16'>Ja hevoset, mitä Salomolla oli, tuotiin Egyptistä ja Kuvesta;  kuninkaan kauppiaat noutivat niitä Kuvesta maksua vastaan.</verse>
        <verse osisID='2Chr.1.17'>Egyptistä tuodut vaunut maksoivat kuusisataa hopeasekeliä ja hevonen  sata viisikymmentä. Samoin tuotiin niitä heidän välityksellään kaikille  heettiläisten ja aramilaisten kuninkaille.</verse>
      </chapter>
      <chapter osisID='2Chr.2'>
        <verse osisID='2Chr.2.1'>Ja Salomo käski ryhtyä rakentamaan temppeliä Herran nimelle ja  kuninkaallista linnaa itsellensä.</verse>
        <verse osisID='2Chr.2.2'>Ja Salomo määräsi seitsemänkymmentä tuhatta miestä taakankantajiksi  ja kahdeksankymmentä tuhatta miestä kivenhakkaajiksi vuoristoon ja  niille kolmetuhatta kuusisataa työnjohtajaa.</verse>
        <verse osisID='2Chr.2.3'>Sitten Salomo lähetti Huuramille, Tyyron kuninkaalle, sanan: "Tee  minulle sama, minkä teit isälleni Daavidille, jolle lähetit setripuita,  että hän rakentaisi itsellensä linnan asuaksensa siinä.</verse>
        <verse osisID='2Chr.2.4'>Katso, minä rakennan temppelin Herran, Jumalani, nimelle,  pyhittääkseni sen hänelle, että siinä poltettaisiin hyvänhajuista  suitsutusta hänen edessänsä, pidettäisiin aina esillä näkyleipiä ja  uhrattaisiin polttouhreja aamuin ja illoin, sapatteina, uudenkuun  päivinä ja Herran, meidän Jumalamme, juhlina; tämä on Israelin ikuinen  velvollisuus.</verse>
        <verse osisID='2Chr.2.5'>Ja temppeli, jonka minä rakennan, on oleva suuri; sillä meidän  Jumalamme on suurin kaikista jumalista.</verse>
        <verse osisID='2Chr.2.6'>Kuka kykenisi rakentamaan hänelle huoneen? Taivaisiin ja taivasten  taivaisiin hän ei mahdu. Mikä siis olen minä rakentamaan hänelle  temppeliä muuta varten kuin uhratakseni hänen edessänsä?</verse>
        <verse osisID='2Chr.2.7'>Niin lähetä nyt minulle mies, joka on taitava tekemään kulta-,  hopea-, vaski- ja rautatöitä, niin myös töitä purppuranpunaisista,  helakanpunaisista ja punasinisistä langoista, ja joka osaa veistää  veistoksia, työskentelemään yhdessä niiden taitajien kanssa, joita  minulla on Juudassa ja Jerusalemissa ja jotka minun isäni Daavid on  hankkinut.</verse>
        <verse osisID='2Chr.2.8'>Ja lähetä minulle setripuita, kypressipuita ja santelipuita  Libanonilta, sillä minä tiedän, että sinun palvelijasi osaavat hakata  Libanonin puita; ja katso, minun palvelijani olkoot sinun palvelijaisi  kanssa.</verse>
        <verse osisID='2Chr.2.9'>Minulle on hankittava paljon puuta, sillä temppeli, jonka minä  rakennan, on oleva suuri ja ihmeellinen.</verse>
        <verse osisID='2Chr.2.10'>Ja katso, minä annan kirvesmiehille, puitten hakkaajille,  kaksikymmentä tuhatta koor-mittaa nisuja, sinun palvelijaisi ravinnoksi,  ja kaksikymmentä tuhatta koor-mittaa ohria, kaksikymmentä tuhatta  bat-mittaa viiniä ja kaksikymmentä tuhatta bat-mittaa öljyä."</verse>
        <verse osisID='2Chr.2.11'>Huuram, Tyyron kuningas, vastasi kirjeellä, jonka hän lähetti  Salomolle: "Sentähden, että Herra rakastaa kansaansa, on hän asettanut  sinut heidän kuninkaakseen".</verse>
        <verse osisID='2Chr.2.12'>Ja Huuram sanoi vielä: "Kiitetty olkoon Herra, Israelin Jumala, joka  on tehnyt taivaan ja maan, siitä että hän on antanut kuningas Daavidille  viisaan pojan, jolla on älyä ja ymmärrystä rakentaa temppeli Herralle ja  kuninkaallinen linna itsellensä.</verse>
        <verse osisID='2Chr.2.13'>Ja nyt minä lähetän taitavan, ymmärtäväisen miehen, Huuram-Aabin,</verse>
        <verse osisID='2Chr.2.14'>joka on daanilaisen vaimon poika ja jonka isä on tyyrolainen. Hän  osaa tehdä kulta- ja hopea-, vaski- ja rauta-, kivi- ja puutöitä, niin  myös töitä purppuranpunaisista ja punasinisistä langoista, valkoisista  pellavalangoista ja helakanpunaisista langoista. Hän osaa veistää  veistoksia ja sommitella kaikkinaisia taideteoksia, joita hänen  tehtäväkseen annetaan, yhdessä sinun taitomiestesi ja herrani, sinun  isäsi Daavidin, taitomiesten kanssa.</verse>
        <verse osisID='2Chr.2.15'>Lähettäköön siis herrani palvelijoillensa nisut, ohrat, öljyn ja  viinin, niinkuin on sanonut.</verse>
        <verse osisID='2Chr.2.16'>Silloin me hakkaamme puita Libanonilta niin paljon, kuin sinä  tarvitset, ja me kuljetamme ne lautoissa meritse sinulle Jaafoon.  Toimita sinä ne sitten ylös Jerusalemiin."</verse>
        <verse osisID='2Chr.2.17'>Ja Salomo luetti kaikki muukalaiset miehet Israelin maassa,  senjälkeen kuin hänen isänsä Daavid oli heidät luettanut. Ja heitä  huomattiin olevan sata viisikymmentäkolme tuhatta kuusisataa.</verse>
        <verse osisID='2Chr.2.18'>Näistä hän teki seitsemänkymmentä tuhatta taakankantajiksi,  kahdeksankymmentä tuhatta kivenhakkaajiksi vuoristoon ja kolmetuhatta  kuusisataa työnjohtajiksi, joiden oli pidettävä väki työssä.</verse>
      </chapter>
      <chapter osisID='2Chr.3'>
        <verse osisID='2Chr.3.1'>Sitten Salomo alkoi rakentaa Herran temppeliä Jerusalemiin, Moorian  vuorelle, jossa Herra oli ilmestynyt hänen isällensä Daavidille, siihen  paikkaan, jonka Daavid oli valmistanut, jebusilaisen Ornanin  puimatantereelle.</verse>
        <verse osisID='2Chr.3.2'>Hän alkoi rakentaa toisen kuun toisena päivänä, neljäntenä  hallitusvuotenansa.</verse>
        <verse osisID='2Chr.3.3'>Tällaisen perustuksen Salomo laski rakennettavalle Jumalan  temppelille: pituus oli, vanhan mitan mukaan, kuusikymmentä kyynärää,  leveys kaksikymmentä kyynärää.</verse>
        <verse osisID='2Chr.3.4'>Eteinen, temppelin itäpäässä, oli yhtä pitkä kuin temppeli leveä,  kahtakymmentä kyynärää, ja sen korkeus oli kaksikymmentä kyynärää; ja  hän päällysti sen sisältä puhtaalla kullalla.</verse>
        <verse osisID='2Chr.3.5'>Suuren huoneen hän laudoitti sisältä kypressipuulla, jonka hän silasi  parhaalla kullalla ja johon hän laittoi palmuja ja vitjoja.</verse>
        <verse osisID='2Chr.3.6'>Ja hän koristi huoneen kalliilla kivillä. Ja kulta oli Parvaimin  kultaa.</verse>
        <verse osisID='2Chr.3.7'>Ja hän silasi huoneen, palkit, kynnykset, seinät ja ovet, kullalla ja  kaiverrutti kerubeja seiniin.</verse>
        <verse osisID='2Chr.3.8'>Ja hän teki kaikkeinpyhimmän huoneen. Se oli yhtä pitkä kuin temppeli  leveä, kahtakymmentä kyynärää, ja myös kahtakymmentä kyynärää leveä. Ja  hän silasi sen parhaalla kullalla, joka painoi kuusisataa talenttia.</verse>
        <verse osisID='2Chr.3.9'>Ja kultanaulojen paino oli viisikymmentä sekeliä. Myöskin yläsalit  hän silasi kullalla.</verse>
        <verse osisID='2Chr.3.10'>Kaikkein pyhimpään huoneeseen hän teki kaksi kerubia, taidollisesti  tehtyä, ja päällysti ne kullalla.</verse>
        <verse osisID='2Chr.3.11'>Kerubien siipien pituus oli yhteensä kaksikymmentä kyynärää.  Toisen  kerubin toinen siipi oli viittä kyynärää pitkä ja kosketti huoneen  toista seinää, ja sen toinen siipi oli viittä kyynärää pitkä ja ulottui  toisen kerubin siipeen.</verse>
        <verse osisID='2Chr.3.12'>Ja toisen kerubin toinen siipi oli viittä kyynärää pitkä ja ulottui  huoneen toiseen seinään, ja sen toinen siipi oli viittä kyynärää pitkä  ja oli kiinni toisen kerubin siivessä.</verse>
        <verse osisID='2Chr.3.13'>Näin nämä kerubit levittivät siipensä kahtakymmentä kyynärää  laajalti; ja ne seisoivat jaloillaan, kasvot käännettyinä huoneeseen  päin.</verse>
        <verse osisID='2Chr.3.14'>Ja hän teki esiripun punasinisistä, purppuranpunaisista ja  helakanpunaisista langoista ja valkoisista pellavalangoista ja laittoi  siihen kerubeja.</verse>
        <verse osisID='2Chr.3.15'>Ja hän teki temppelin eteen kaksi pylvästä, kolmenkymmenen viiden  kyynärän korkuista; ja pylväänpää, joka oli niiden päässä, oli viittä  kyynärää korkea.</verse>
        <verse osisID='2Chr.3.16'>Ja hän teki vitjoja kaikkeinpyhimpään, ja hän pani niitä pylväitten  päähän; ja hän teki sata granaattiomenaa ja asetti ne vitjoihin.</verse>
        <verse osisID='2Chr.3.17'>Ja hän pystytti pylväät temppelin eteen, toisen oikealle puolelle ja  toisen vasemmalle puolelle: oikeanpuoliselle hän antoi nimen Jaakin ja  vasemmanpuoliselle nimen Booas.</verse>
      </chapter>
      <chapter osisID='2Chr.4'>
        <verse osisID='2Chr.4.1'>Hän teki alttarin vaskesta, kahtakymmentä kyynärää pitkän,  kahtakymmentä kyynärää leveän ja kymmentä kyynärää korkean.</verse>
        <verse osisID='2Chr.4.2'>Hän teki myös meren, valetun, kymmentä kyynärää leveän reunasta  reunaan, ympärinsä pyöreän, ja viittä kyynärää korkean; ja  kolmenkymmenen kyynärän pituinen mittanuora ulottui sen ympäri.</verse>
        <verse osisID='2Chr.4.3'>Ja sen alaosassa oli yltympäri raavaankuvia, jotka kulkivat sen  ympäri; ne ympäröivät merta yltympäri, kymmenen kullakin kyynärällä.  Raavaita oli kahdessa rivissä, valettuina meren kanssa yhteen.</verse>
        <verse osisID='2Chr.4.4'>Ja se seisoi kahdentoista raavaan varassa, joista kolme oli  käännettynä pohjoiseen, kolme länteen, kolme etelään ja kolme itään  päin; meri oli niiden yläpuolella, niiden varassa, ja kaikkien niiden  takapuolet olivat sisään päin.</verse>
        <verse osisID='2Chr.4.5'>Se oli kämmenen paksuinen, ja sen reuna oli maljan reunan kaltainen,  puhjenneen liljan muotoinen. Siihen mahtui, se veti kolmetuhatta  bat-mittaa.</verse>
        <verse osisID='2Chr.4.6'>Hän teki myös kymmenen allasta ja asetti viisi oikealle puolelle ja  viisi vasemmalle puolelle pesemistä varten; sillä niissä huuhdottiin se,  mikä kuului polttouhriin. Mutta meri oli pappien peseytymistä varten.</verse>
        <verse osisID='2Chr.4.7'>Hän teki myös kymmenen kultaista lampunjalkaa, niinkuin niistä oli  säädetty, ja pani ne temppelisaliin, viisi oikealle puolelle ja viisi  vasemmalle puolelle.</verse>
        <verse osisID='2Chr.4.8'>Hän teki myös kymmenen pöytää ja asetti ne temppelisaliin, viisi  oikealle puolelle ja viisi vasemmalle puolelle. Hän teki myös sata  kultamaljaa.</verse>
        <verse osisID='2Chr.4.9'>Ja hän teki pappien esipihan ja suuren esikartanon sekä esikartanon  ovet; ja ovet hän päällysti vaskella.</verse>
        <verse osisID='2Chr.4.10'>Ja meren hän asetti oikealle sivulle, kaakkoa kohti.</verse>
        <verse osisID='2Chr.4.11'>Huuram teki myös kattilat, lapiot ja maljat. Ja niin Huuram sai  suoritetuksi työn, mikä hänen oli tehtävä kuningas Salomolle Jumalan  temppeliin:</verse>
        <verse osisID='2Chr.4.12'>kaksi pylvästä ja kaksi palloa, pylväänpäätä, pylväiden päähän, ja  kaksi ristikkokoristetta peittämään kahta pallonmuotoista pylväänpäätä,  jotka olivat pylväitten päässä,</verse>
        <verse osisID='2Chr.4.13'>ja neljäsataa granaattiomenaa kahteen ristikkokoristeeseen, kaksi  riviä granaattiomenia kumpaankin ristikkokoristeeseen, peittämään kahta  pallonmuotoista pylväänpäätä, jotka olivat pylväitten päällä.</verse>
        <verse osisID='2Chr.4.14'>Ja hän teki telineet ja teki altaat telineitten päälle,</verse>
        <verse osisID='2Chr.4.15'>Ja yhden meren ja kaksitoista raavasta sen alle.</verse>
        <verse osisID='2Chr.4.16'>Ja kattilat, lapiot ja haarukat ynnä kaikki niihin kuuluvat kalut  Huuram-Aabiv teki kuningas Salomolle Herran temppeliin kiilloitetusta  vaskesta.</verse>
        <verse osisID='2Chr.4.17'>Jordanin lakeudella kuningas ne valatti savimuotteihin, Sukkotin ja  Seredan välillä.</verse>
        <verse osisID='2Chr.4.18'>Ja Salomo teetti kaikkia näitä kaluja ylen paljon, sillä vasken  painoa ei määrätty.</verse>
        <verse osisID='2Chr.4.19'>Salomo teetti myös kaikki kalut, joita tuli olla Herran temppelissä:  kulta-alttarin, pöydät, joilla näkyleivät olivat,</verse>
        <verse osisID='2Chr.4.20'>lampunjalat lamppuineen, jotka oli sytytettävä säädetyllä tavalla  kaikkeinpyhimmän eteen, puhtaasta kullasta,</verse>
        <verse osisID='2Chr.4.21'>kultaisine kukkalehtineen, lamppuineen ja lamppusaksineen -  puhtainta kultaa;</verse>
        <verse osisID='2Chr.4.22'>veitset, maljat, kupit ja hiilipannut puhtaasta kullasta; ja  temppelin oviaukkojen sisemmät ovet, jotka veivät kaikkeinpyhimpään,  sekä ne temppelin ovet, jotka veivät temppelisaliin, kullasta.</verse>
      </chapter>
      <chapter osisID='2Chr.5'>
        <verse osisID='2Chr.5.1'>Kun kaikki työ, minkä Salomo teetti Herran temppeliin, oli valmis,  vei Salomo sinne isänsä Daavidin pyhät lahjat. Hopean, kullan ja kaikki  kalut hän pani Jumalan temppelin aarrekammioihin.</verse>
        <verse osisID='2Chr.5.2'>Sitten Salomo kokosi Israelin vanhimmat ja kaikki sukukuntien  johtomiehet, israelilaisten perhekunta-päämiehet, Jerusalemiin, tuomaan  Herran liitonarkkia Daavidin kaupungista, se on Siionista.</verse>
        <verse osisID='2Chr.5.3'>Niin kokoontuivat kuninkaan luo kaikki Israelin miehet juhlapäivänä,  joka on seitsemännessä kuussa.</verse>
        <verse osisID='2Chr.5.4'>Ja kun kaikki Israelin vanhimmat olivat tulleet saapuville, nostivat  leeviläiset arkin,</verse>
        <verse osisID='2Chr.5.5'>ja he veivät arkin ja ilmestysmajan sinne, sekä kaiken pyhän  kaluston, joka oli majassa; leeviläiset papit veivät ne sinne.</verse>
        <verse osisID='2Chr.5.6'>Ja kuningas Salomo seisoi arkin edessä ynnä koko Israelin kansa, joka  oli kokoontunut hänen luoksensa; ja he uhrasivat lampaita ja raavaita  niin paljon, että niitä ei voitu luetella eikä laskea.</verse>
        <verse osisID='2Chr.5.7'>Ja papit toivat Herran liitonarkin paikoilleen temppelin kuoriin,  kaikkeinpyhimpään, kerubien siipien alle.</verse>
        <verse osisID='2Chr.5.8'>Sillä kerubit levittivät siipensä sen paikan ylitse, missä arkki oli,  ja niin kerubit peittivät ylhäältä päin arkin ja sen korennot.</verse>
        <verse osisID='2Chr.5.9'>Ja korennot olivat niin pitkät, että niiden arkista ulkonevat päät  voi nähdä kaikkeinpyhimmän edustalta, mutta ulkoa niitä ei voinut nähdä.  Ja ne jäivät sinne tähän päivään asti.</verse>
        <verse osisID='2Chr.5.10'>Arkissa ei ollut muuta kuin ne kaksi taulua, jotka Mooses oli pannut  sinne Hoorebilla, kun Herra oli tehnyt liiton israelilaisten kanssa,  heidän lähdettyänsä Egyptistä.</verse>
        <verse osisID='2Chr.5.11'>Kun papit lähtivät pyhäköstä - sillä kaikki siellä olevat papit  olivat pyhittäneet itsensä, osastoihin katsomatta;</verse>
        <verse osisID='2Chr.5.12'>ja kaikki leeviläiset veisaajat, Aasaf, Heeman ja Jedutun poikinensa  ja veljinensä, seisoivat hienoihin pellavavaatteisiin puettuina  kymbaaleineen, harppuineen ja kanteleineen itään päin alttarista, ja  heidän kanssaan sata kaksikymmentä pappia, jotka puhalsivat torviin;</verse>
        <verse osisID='2Chr.5.13'>ja puhaltajien ja veisaajien oli yhdyttävä yhtaikaa ja yhteen ääneen  ylistämään ja kiittämään Herraa - ja kun torvet, kymbaalit ja muut  soittokoneet soivat ja viritettiin Herran ylistys: "Sillä hän on hyvä,  sillä hänen armonsa pysyy iankaikkisesti", silloin pilvi täytti huoneen,  Herran temppelin,</verse>
        <verse osisID='2Chr.5.14'>niin että papit eivät voineet astua toimittamaan virkaansa pilven  tähden; sillä Herran kirkkaus täytti Jumalan temppelin.</verse>
      </chapter>
      <chapter osisID='2Chr.6'>
        <verse osisID='2Chr.6.1'>Silloin Salomo sanoi: "Herra on sanonut tahtovansa asua pimeässä.</verse>
        <verse osisID='2Chr.6.2'>Mutta minä olen rakentanut huoneen sinulle asunnoksi, asuinsijan,  asuaksesi siinä iäti."</verse>
        <verse osisID='2Chr.6.3'>Sitten kuningas käänsi kasvonsa ja siunasi koko Israelin seurakunnan;  ja koko Israelin seurakunta seisoi.</verse>
        <verse osisID='2Chr.6.4'>Hän sanoi: "Kiitetty olkoon Herra, Israelin Jumala, joka kädellänsä  on täyttänyt sen, mitä hän suullansa puhui minun isälleni Daavidille,  sanoen:</verse>
        <verse osisID='2Chr.6.5'>'Siitä päivästä saakka, jona minä vein kansani Egyptistä, en minä ole  mistään Israelin sukukunnasta valinnut yhtään kaupunkia, että siihen  rakennettaisiin temppeli, missä minun nimeni asuisi, enkä myöskään ole  valinnut ketään olemaan kansani Israelin ruhtinaana.</verse>
        <verse osisID='2Chr.6.6'>Mutta Jerusalemin minä olen valinnut nimeni asuinsijaksi, ja Daavidin  minä olen valinnut vallitsemaan kansaani Israelia.'</verse>
        <verse osisID='2Chr.6.7'>Ja minun isäni Daavid aikoi rakentaa temppelin Herran, Israelin  Jumalan, nimelle.</verse>
        <verse osisID='2Chr.6.8'>Mutta Herra sanoi minun isälleni Daavidille: 'Kun sinä aiot rakentaa  temppelin minun nimelleni, niin tosin teet siinä hyvin, että sitä aiot;</verse>
        <verse osisID='2Chr.6.9'>kuitenkaan et sinä ole sitä temppeliä rakentava, vaan sinun poikasi,  joka lähtee sinun kupeistasi, hän on rakentava temppelin minun  nimelleni'.</verse>
        <verse osisID='2Chr.6.10'>Ja Herra on täyttänyt sanansa, minkä hän puhui: minä olen noussut  isäni Daavidin sijalle ja istun Israelin valtaistuimella, niinkuin Herra  puhui, ja minä olen rakentanut temppelin Herran, Israelin Jumalan,  nimelle.</verse>
        <verse osisID='2Chr.6.11'>Ja minä olen sijoittanut siihen arkin, jossa on se Herran liitto,  minkä hän teki israelilaisten kanssa."</verse>
        <verse osisID='2Chr.6.12'>Sitten hän astui Herran alttarin eteen koko Israelin seurakunnan  nähden ja ojensi kätensä.</verse>
        <verse osisID='2Chr.6.13'>Salomo oli näet teettänyt lavan vaskesta, viittä kyynärää pitkän,  viittä kyynärää leveän ja kolmea kyynärää korkean, ja asettanut sen  esikartanon keskelle. Sille hän nousi, polvistui koko Israelin  seurakunnan nähden, ojensi kätensä taivasta kohti</verse>
        <verse osisID='2Chr.6.14'>ja sanoi: "Herra, Israelin Jumala, ei ole sinun vertaistasi Jumalaa,  ei taivaassa eikä maan päällä, sinun, joka pidät liiton ja säilytät  laupeuden palvelijoitasi kohtaan, jotka vaeltavat sinun edessäsi  kaikesta sydämestänsä.</verse>
        <verse osisID='2Chr.6.15'>Sinä olet pitänyt, mitä puhuit palvelijallesi Daavidille, minun  isälleni. Minkä sinä suullasi puhuit, sen sinä kädelläsi täytit,  niinkuin nyt on tapahtunut.</verse>
        <verse osisID='2Chr.6.16'>Niin pidä nytkin, Herra, Israelin Jumala, mitä puhuit palvelijallesi  Daavidille, minun isälleni, sanoen: 'Aina on mies sinun suvustasi oleva  minun edessäni, istumassa Israelin valtaistuimella, jos vain sinun  poikasi pitävät vaarin teistänsä, niin että he vaeltavat minun lakini  mukaan, niinkuin sinä olet minun edessäni vaeltanut'.</verse>
        <verse osisID='2Chr.6.17'>Niin toteutukoon nyt, Herra, Israelin Jumala, sinun sanasi, jonka  puhuit palvelijallesi Daavidille.</verse>
        <verse osisID='2Chr.6.18'>Mutta asuuko todella Jumala maan päällä ihmisten seassa?  Katso,  taivaisiin ja taivasten taivaisiin sinä et mahdu; kuinka sitten tähän  temppeliin, jonka minä olen rakentanut!</verse>
        <verse osisID='2Chr.6.19'>Käänny kuitenkin palvelijasi rukouksen ja anomisen puoleen, Herra,  minun Jumalani, niin että kuulet huudon ja rukouksen, jonka palvelijasi  sinun edessäsi rukoilee,</verse>
        <verse osisID='2Chr.6.20'>ja että silmäsi ovat päivät ja yöt avoinna tätä temppeliä kohti,  tätä paikkaa kohti, johon sinä olet sanonut asettavasi nimesi, niin että  kuulet rukouksen, jonka palvelijasi tähän paikkaan päin kääntyneenä  rukoilee.</verse>
        <verse osisID='2Chr.6.21'>Kuule palvelijasi ja kansasi Israelin rukoukset, jotka he rukoilevat  tähän paikkaan päin kääntyneinä; kuule asuinpaikastasi, taivaasta, ja  kun kuulet, niin anna anteeksi.</verse>
        <verse osisID='2Chr.6.22'>Jos joku rikkoo lähimmäistänsä vastaan ja hänet pannaan valalle ja  vannotetaan, ja jos hän tulee ja vannoo sinun alttarisi edessä tässä  temppelissä,</verse>
        <verse osisID='2Chr.6.23'>niin kuule taivaasta ja auta palvelijasi oikeuteensa; tee niin, että  kostat syylliselle ja annat hänen tekojensa tulla hänen päänsä päälle,  mutta julistat syyttömän syyttömäksi ja annat hänelle hänen  vanhurskautensa mukaan.</verse>
        <verse osisID='2Chr.6.24'>Jos vihollinen voittaa sinun kansasi Israelin, sentähden että he  ovat tehneet syntiä sinua vastaan, mutta he kääntyvät ja kiittävät sinun  nimeäsi, rukoilevat ja anovat armoa sinun kasvojesi edessä tässä  temppelissä,</verse>
        <verse osisID='2Chr.6.25'>niin kuule taivaasta ja anna anteeksi kansasi Israelin synti ja tuo  heidät takaisin tähän maahan, jonka olet antanut heille ja heidän  isillensä.</verse>
        <verse osisID='2Chr.6.26'>Jos taivas suljetaan, niin ettei tule sadetta, koska he ovat tehneet  syntiä sinua vastaan, mutta he rukoilevat kääntyneinä tähän paikkaan  päin ja ylistävät sinun nimeäsi ja kääntyvät synnistänsä, koska sinä  nöyryytät heitä,</verse>
        <verse osisID='2Chr.6.27'>niin kuule taivaasta ja anna anteeksi palvelijaisi ja kansasi  Israelin synti - sillä sinä osoitat heille hyvän tien, jota heidän on  vaeltaminen - ja suo sade maallesi, jonka olet antanut kansallesi  perintöosaksi.</verse>
        <verse osisID='2Chr.6.28'>Jos maahan tulee nälänhätä, rutto, jos tulee nokitähkä ja  viljanruoste, jos tulevat heinäsirkat ja tuhosirkat, jos sen viholliset  ahdistavat sitä maassa, jossa sen portit ovat, jos tulee mikä tahansa  vitsaus tai vaiva,</verse>
        <verse osisID='2Chr.6.29'>ja jos silloin joku ihminen, kuka hyvänsä, tai koko sinun kansasi  Israel, rukoilee ja anoo armoa, kun he kukin tuntevat vitsauksen ja  tuskan, joka on kohdannut heitä, ja ojentavat kätensä tähän temppeliin  päin,</verse>
        <verse osisID='2Chr.6.30'>niin kuule silloin taivaasta, asuinpaikastasi, ja anna anteeksi ja  anna jokaiselle aivan hänen tekojensa mukaan, koska sinä tunnet hänen  sydämensä - sillä sinä yksin tunnet ihmislasten sydämet -</verse>
        <verse osisID='2Chr.6.31'>että he pelkäisivät sinua ja vaeltaisivat sinun teitäsi, niin kauan  kuin he elävät tässä maassa, jonka sinä olet meidän isillemme antanut.</verse>
        <verse osisID='2Chr.6.32'>Myös jos joku muukalainen, joka ei ole sinun kansaasi Israelia,  tulee kaukaisesta maasta sinun suuren nimesi, väkevän kätesi ja  ojennetun käsivartesi tähden - jos hän tulee ja rukoilee kääntyneenä  tähän temppeliin päin,</verse>
        <verse osisID='2Chr.6.33'>niin kuule taivaasta, asuinpaikastasi, häntä ja tee kaikki, mitä  muukalainen sinulta rukoilee, että kaikki maan kansat tuntisivat sinun  nimesi ja pelkäisivät sinua, samoin kuin sinun kansasi Israel, ja  tulisivat tietämään, että sinä olet ottanut nimiisi tämän temppelin,  jonka minä olen rakentanut.</verse>
        <verse osisID='2Chr.6.34'>Jos sinun kansasi lähtee sotaan vihollisiansa vastaan sitä tietä,  jota sinä heidät lähetät, ja he rukoilevat sinua kääntyneinä tähän  kaupunkiin päin, jonka sinä olet valinnut, ja tähän temppeliin päin,  jonka minä olen sinun nimellesi rakentanut,</verse>
        <verse osisID='2Chr.6.35'>niin kuule taivaasta heidän rukouksensa ja anomisensa ja hanki  heille oikeus.</verse>
        <verse osisID='2Chr.6.36'>Jos he tekevät syntiä sinua vastaan - sillä ei ole ihmistä, joka ei  syntiä tee - ja sinä vihastut heihin ja annat heidät vihollisen valtaan,  niin että heidän vangitsijansa vievät heidät vangeiksi kaukaiseen tai  läheiseen maahan,</verse>
        <verse osisID='2Chr.6.37'>mutta jos he sitten menevät itseensä siinä maassa, johon heidät on  viety vangeiksi, kääntyvät ja anovat sinulta armoa vankeutensa maassa,  sanoen: 'Me olemme tehneet syntiä, tehneet väärin ja olleet  jumalattomat',</verse>
        <verse osisID='2Chr.6.38'>ja palajavat sinun tykösi kaikesta sydämestään ja kaikesta  sielustaan vankeutensa maassa, johon heidät on vangeiksi viety, ja  rukoilevat kääntyneinä tähän maahan päin, jonka sinä olet heidän  isillensä antanut, tähän kaupunkiin päin, jonka sinä olet valinnut, ja  tähän temppeliin päin, jonka minä olen sinun nimellesi rakentanut,</verse>
        <verse osisID='2Chr.6.39'>niin kuule taivaasta, asuinpaikastasi, heidän rukouksensa ja  anomisensa, hanki heille oikeus ja anna anteeksi kansallesi, mitä he  ovat rikkoneet sinua vastaan.</verse>
        <verse osisID='2Chr.6.40'>Olkoot siis, minun Jumalani, sinun silmäsi avoinna, ja tarkatkoot  sinun korvasi rukouksia tässä paikassa.</verse>
        <verse osisID='2Chr.6.41'>Ja nyt: Nouse, Herra Jumala, tule leposijaasi, sinä ja sinun voimasi  arkki. Sinun pappisi, Herra Jumala, olkoot puetut autuuteen, ja sinun  hurskaasi riemuitkoot siitä, mikä hyvä on.</verse>
        <verse osisID='2Chr.6.42'>Herra Jumala, älä hylkää voideltuasi; muista armolupauksiasi, jotka  annoit Daavidille, palvelijallesi."</verse>
      </chapter>
      <chapter osisID='2Chr.7'>
        <verse osisID='2Chr.7.1'>Kun Salomo oli lakannut rukoilemasta, tuli taivaasta tuli ja kulutti  polttouhrin ja teurasuhrit, ja Herran kirkkaus täytti temppelin,</verse>
        <verse osisID='2Chr.7.2'>niin että papit eivät voineet mennä Herran temppeliin; sillä Herran  kirkkaus täytti Herran temppelin.</verse>
        <verse osisID='2Chr.7.3'>Ja kun kaikki israelilaiset näkivät tulen tulevan alas ja näkivät  temppelin päällä Herran kirkkauden, polvistuivat he kivillä lasketulla  pihalla kasvoillensa maahan ja rukoilivat ja kiittivät Herraa siitä,  että hän on hyvä, että hänen armonsa pysyy iankaikkisesti.</verse>
        <verse osisID='2Chr.7.4'>Sitten kuningas ja kaikki kansa uhrasivat teurasuhrin Herran edessä.</verse>
        <verse osisID='2Chr.7.5'>Ja kuningas Salomo uhrasi teurasuhrina kaksikymmentäkaksi tuhatta  raavasta ja satakaksikymmentä tuhatta lammasta. Näin he, kuningas ja  koko kansa, vihkivät Herran temppelin.</verse>
        <verse osisID='2Chr.7.6'>Papit seisoivat kukin virkatoimessaan. Ja leeviläiset, käsissään  Herran soittimet, jotka kuningas Daavid oli teettänyt, seisoivat  kiittämässä Herraa Daavidin ylistysvirsillä siitä, että hänen armonsa  pysyy iankaikkisesti. Ja heitä vastapäätä papit soittivat torvia, kaiken  Israelin seisoessa.</verse>
        <verse osisID='2Chr.7.7'>Ja Salomo pyhitti Herran temppelin edessä olevan esipihan keskiosan,  sillä hänen oli siellä uhrattava polttouhri ja yhteysuhrin rasvat, koska  polttouhri, ruokauhri ja rasvat eivät mahtuneet vaskialttarille, jonka  Salomo oli teettänyt.</verse>
        <verse osisID='2Chr.7.8'>Näin Salomo siihen aikaan vietti juhlaa seitsemän päivää, ja koko  Israel hänen kanssansa. Se oli sangen suuri kokous, johon kokoonnuttiin  aina sieltä, mistä mennään Hamatiin, ja aina Egyptin purolta asti.</verse>
        <verse osisID='2Chr.7.9'>Kahdeksantena päivänä heillä oli juhlakokous. Sillä alttarin  vihkimistä he viettivät seitsemän päivää ja juhlaa seitsemän päivää.</verse>
        <verse osisID='2Chr.7.10'>Mutta seitsemännen kuun kahdentenakymmenentenä kolmantena päivänä  hän päästi kansan menemään majoillensa. He iloitsivat ja olivat hyvillä  mielin siitä hyvästä, minkä Herra oli tehnyt Daavidille ja Salomolle ja  kansallensa Israelille.</verse>
        <verse osisID='2Chr.7.11'>Kun Salomo oli saanut valmiiksi Herran temppelin ja kuninkaan linnan  ja menestynyt kaikessa, mitä oli ajatellut tehdä Herran temppelissä ja  omassa linnassaan,</verse>
        <verse osisID='2Chr.7.12'>ilmestyi Herra Salomolle yöllä ja sanoi hänelle: "Minä olen kuullut  sinun rukouksesi ja valinnut tämän paikan uhripaikakseni.</verse>
        <verse osisID='2Chr.7.13'>Jos minä suljen taivaan, niin ettei tule sadetta, jos minä käsken  heinäsirkkain syödä maan tahi jos minä lähetän ruton kansaani,</verse>
        <verse osisID='2Chr.7.14'>mutta minun kansani, joka on otettu minun nimiini, nöyrtyy, ja he  rukoilevat ja etsivät minun kasvojani ja palajavat pahoilta teiltänsä,  niin minä kuulen taivaasta ja annan anteeksi heidän syntinsä ja teen  heidän maansa jälleen terveeksi.</verse>
        <verse osisID='2Chr.7.15'>Nyt minun silmäni ovat avoinna, ja minun korvani tarkkaavat  rukouksia tässä paikassa.</verse>
        <verse osisID='2Chr.7.16'>Ja nyt minä olen valinnut ja pyhittänyt tämän temppelin, että minun  nimeni olisi siinä iäti; ja minun silmäni ja sydämeni tulevat aina  olemaan siinä.</verse>
        <verse osisID='2Chr.7.17'>Ja jos sinä vaellat minun edessäni, niinkuin sinun isäsi Daavid  vaelsi, ja teet kaiken, mitä minä olen käskenyt sinun tehdä, ja noudatat  minun käskyjäni ja oikeuksiani,</verse>
        <verse osisID='2Chr.7.18'>niin minä pidän pystyssä sinun kuninkaallisen valtaistuimesi,  niinkuin minä lupasin sinun isällesi Daavidille sanoen: 'Aina on mies  sinun suvustasi hallitseva Israelia'.</verse>
        <verse osisID='2Chr.7.19'>Mutta jos te käännytte pois ja hylkäätte minun käskyni ja  säädökseni, jotka minä olen teille antanut, ja menette ja palvelette  muita jumalia ja kumarratte niitä,</verse>
        <verse osisID='2Chr.7.20'>niin minä kiskaisen sellaiset irti maastani, jonka minä olen heille  antanut; ja tämän temppelin, jonka minä olen nimelleni pyhittänyt, minä  heitän pois kasvojeni edestä, ja minä teen sen sananparreksi ja  pistopuheeksi kaikille kansoille.</verse>
        <verse osisID='2Chr.7.21'>Ja tämän temppelin tähden, joka ennen oli korkein, on jokainen  ohikulkija tyrmistyvä. Ja kun hän kysyy: 'Miksi on Herra näin tehnyt  tälle maalle ja tälle temppelille?',</verse>
        <verse osisID='2Chr.7.22'>niin vastataan: 'Siksi, että he hylkäsivät Herran, isiensä Jumalan,  joka oli vienyt heidät pois Egyptin maasta, ja liittyivät muihin  jumaliin, kumarsivat niitä ja palvelivat niitä; sentähden hän on antanut  kaiken tämän pahan heitä kohdata'."</verse>
      </chapter>
      <chapter osisID='2Chr.8'>
        <verse osisID='2Chr.8.1'>Niiden kahdenkymmenen vuoden kuluttua, joina Salomo oli rakentanut  Herran temppelin ja oman linnansa,</verse>
        <verse osisID='2Chr.8.2'>linnoitti Salomo ne kaupungit, jotka Huuram oli antanut hänelle, ja  hän asetti israelilaisia niihin asumaan.</verse>
        <verse osisID='2Chr.8.3'>Ja Salomo meni Hamat-Soobaan ja valloitti sen.</verse>
        <verse osisID='2Chr.8.4'>Hän linnoitti myös Tadmorin erämaassa ja kaikki varastokaupungit,  jotka hän oli rakentanut Hamatiin.</verse>
        <verse osisID='2Chr.8.5'>Vielä hän linnoitti Ylä-Beet-Hooronin ja Ala-Beet-Hooronin muureilla,  porteilla ja salvoilla varustetuiksi kaupungeiksi;</verse>
        <verse osisID='2Chr.8.6'>samoin Baalatin ja kaikki varastokaupungit, jotka hänellä oli, ja  kaikki vaunukaupungit ja ratsumiesten kaupungit ja kaikki muut paikat,  mitkä hän tahtoi linnoittaa Jerusalemissa ja Libanonilla ja kaikessa  hallitsemassaan maassa.</verse>
        <verse osisID='2Chr.8.7'>Kaiken kansan, mitä oli jäänyt jäljelle heettiläisistä,  amorilaisista, perissiläisistä, hivviläisistä ja jebusilaisista, kaikki,  jotka eivät olleet israelilaisia,</verse>
        <verse osisID='2Chr.8.8'>ne niiden jälkeläiset, jotka vielä olivat jäljellä maassa ja joita  israelilaiset eivät olleet tuhonneet, ne Salomo saattoi työveron  alaisiksi, aina tähän päivään asti.</verse>
        <verse osisID='2Chr.8.9'>Mutta israelilaisista Salomo ei tehnyt ketään työorjakseen, vaan  heitä oli sotilaina, hänen vaunusoturiensa päällikköinä ja hänen  sotavaunujensa ja ratsumiestensä päällikköinä.</verse>
        <verse osisID='2Chr.8.10'>Maaherrojen virkamiehiä oli Salomolla kaksisataa viisikymmentä,  jotka vallitsivat väkeä.</verse>
        <verse osisID='2Chr.8.11'>Ja Salomo toi faraon tyttären Daavidin kaupungista linnaan, jonka  hän oli tälle rakentanut; sillä hän sanoi: "Älköön nainen asuko  Daavidin, Israelin kuninkaan, linnassa; sillä se on pyhäkkö, koska  Herran arkki on tullut sinne".</verse>
        <verse osisID='2Chr.8.12'>Siihen aikaan Salomo uhrasi polttouhreja Herralle Herran alttarilla,  jonka hän oli rakentanut eteisen eteen.</verse>
        <verse osisID='2Chr.8.13'>Hän uhrasi kunakin päivänä sen päivän uhrit Mooseksen käskyn mukaan,  sapatteina ja uudenkuun päivinä sekä juhlina kolme kertaa vuodessa:  happamattoman leivän juhlana, viikkojuhlana ja lehtimajanjuhlana.</verse>
        <verse osisID='2Chr.8.14'>Ja hän asetti, niinkuin hänen isänsä Daavid oli säätänyt, pappien  osastot toimittamaan virkaansa ja leeviläiset suorittamaan tehtäviänsä,  veisaamaan ylistysvirsiä ja palvelemaan pappeja, kunakin päivänä sen  päivän tehtävissä, sekä ovenvartijat osastoittain joka ovelle, sillä  niin oli Jumalan mies Daavid käskenyt.</verse>
        <verse osisID='2Chr.8.15'>Eikä missään poikettu kuninkaan käskyistä, mitä tuli pappeihin,  leeviläisiin ja aarrekammioihin.</verse>
        <verse osisID='2Chr.8.16'>Ja niin suoritettiin Salomon kaikki työt, Herran temppelin  perustamispäivään asti, sekä siihen saakka, kunnes se valmistui.  Niin  oli Herran temppeli valmis.</verse>
        <verse osisID='2Chr.8.17'>Siihen aikaan Salomo meni Esjon-Geberiin ja Elatiin, joka on meren  rannalla Edomin maassa.</verse>
        <verse osisID='2Chr.8.18'>Ja Huuram lähetti palvelijansa tuomaan hänelle laivoja.  Palvelijat  olivat meritaitoisia ja menivät yhdessä Salomon palvelijain kanssa  Oofiriin ja noutivat sieltä kultaa neljäsataa viisikymmentä talenttia ja  toivat sen kuningas Salomolle.</verse>
      </chapter>
      <chapter osisID='2Chr.9'>
        <verse osisID='2Chr.9.1'>Kun Saban kuningatar kuuli Salomon maineen, tuli hän Jerusalemiin  koettelemaan Salomoa arvoituksilla. Hän tuli sangen suuren seurueen  kanssa, mukanaan kameleja, jotka kantoivat hajuaineita, kultaa ylen  paljon ja kalliita kiviä. Ja kun hän tuli Salomon luo, puhui hän tälle  kaikki, mitä hänellä oli mielessänsä.</verse>
        <verse osisID='2Chr.9.2'>Mutta Salomo selitti hänelle kaikki hänen kysymyksensä; Salomolle ei  mikään jäänyt ongelmaksi, jota hän ei olisi hänelle selittänyt.</verse>
        <verse osisID='2Chr.9.3'>Kun Saban kuningatar näki kaiken Salomon viisauden, linnan, jonka hän  oli rakentanut,</verse>
        <verse osisID='2Chr.9.4'>ruuat hänen pöydällänsä, kuinka hänen palvelijansa asuivat ja hänen  palvelusväkensä palveli ja kuinka he olivat puetut, ja näki hänen  juomanlaskijansa ja kuinka he olivat puetut, ja hänen yläsalinsa, josta  hän nousi Herran temppeliin, meni hän miltei hengettömäksi.</verse>
        <verse osisID='2Chr.9.5'>Sitten hän sanoi kuninkaalle: "Totta oli se puhe, jonka minä  kotimaahani sinusta ja sinun viisaudestasi kuulin.</verse>
        <verse osisID='2Chr.9.6'>Minä en uskonut, mitä sanottiin, ennenkuin itse tulin ja sain omin  silmin nähdä; ja katso, ei puoltakaan sinun suuresta viisaudestasi oltu  minulle kerrottu. Sinä olet paljon suurempi, kuin minä olin kuullut  huhuttavan.</verse>
        <verse osisID='2Chr.9.7'>Onnellisia ovat sinun miehesi, onnellisia nämä palvelijasi, jotka  aina saavat olla sinun edessäsi ja kuulla sinun viisauttasi.</verse>
        <verse osisID='2Chr.9.8'>Kiitetty olkoon Herra, sinun Jumalasi, joka sinuun on niin  mielistynyt, että on asettanut sinut valtaistuimellensa olemaan  kuninkaana Herran, sinun Jumalasi, kunniaksi. Sentähden, että sinun  Jumalasi rakastaa Israelia ja tahtoo pitää sen pystyssä ainiaan, on hän  antanut sinut heille kuninkaaksi, tekemään sitä, mikä oikeus ja  vanhurskaus on."</verse>
        <verse osisID='2Chr.9.9'>Ja hän antoi kuninkaalle sata kaksikymmentä talenttia kultaa, sangen  paljon hajuaineita ja kalliita kiviä. Ei milloinkaan ole ollut moisia  hajuaineita kuin ne, jotka Saban kuningatar antoi kuningas Salomolle.</verse>
        <verse osisID='2Chr.9.10'>Huuramin palvelijat ja Salomon palvelijat, jotka toivat kultaa  Oofirista, toivat myöskin santelipuuta ja kalliita kiviä.</verse>
        <verse osisID='2Chr.9.11'>Ja kuningas teetti santelipuusta portaat Herran temppeliin ja  kuninkaan palatsiin ja kanteleita ja harppuja laulajille.  Moisia ei  oltu ennen nähty Juudan maassa.</verse>
        <verse osisID='2Chr.9.12'>Kuningas Salomo taas antoi Saban kuningattarelle kaikki, mitä tämä  halusi ja pyysi, antoi vielä enemmän, kuin mitä tämä oli tuonut  kuninkaalle. Sitten hän lähti paluumatkalle ja meni palvelijoineen omaan  maahansa.</verse>
        <verse osisID='2Chr.9.13'>Kullan paino, mikä yhtenä vuotena tuli Salomolle, oli kuusisataa  kuusikymmentä kuusi talenttia kultaa,</verse>
        <verse osisID='2Chr.9.14'>paitsi mitä kauppamiehet ja kaupustelijat toivat. Sen lisäksi kaikki  Arabian kuninkaat ja maan käskynhaltijat toivat Salomolle kultaa ja  hopeata.</verse>
        <verse osisID='2Chr.9.15'>Ja kuningas Salomo teetti kaksisataa suurta kilpeä pakotetusta  kullasta ja käytti jokaiseen kilpeen kuusisataa sekeliä pakotettua  kultaa;</verse>
        <verse osisID='2Chr.9.16'>samoin kolmesataa pienempää kilpeä pakotetusta kullasta, ja käytti  jokaiseen kilpeen kolmesataa sekeliä kultaa. Ja kuningas asetti ne  Libanoninmetsä-taloon.</verse>
        <verse osisID='2Chr.9.17'>Vielä kuningas teetti suuren norsunluisen valtaistuimen ja päällysti  sen puhtaalla kullalla.</verse>
        <verse osisID='2Chr.9.18'>Valtaistuimessa oli kuusi porrasta ja astinlauta, kullalla  kiinnitettyinä valtaistuimeen. Istuimen kummallakin puolella oli  käsinoja, ja kaksi leijonaa seisoi käsinojan vieressä.</verse>
        <verse osisID='2Chr.9.19'>Ja kaksitoista leijonaa seisoi siinä kuudella portaalla, kummallakin  puolella. Senkaltaista ei ole tehty missään muussa valtakunnassa.</verse>
        <verse osisID='2Chr.9.20'>Ja kaikki kuningas Salomon juoma-astiat olivat kultaa, ja kaikki  Libanoninmetsä-talon astiat olivat puhdasta kultaa.  Hopeata ei Salomon  päivinä pidetty minkään arvoisena.</verse>
        <verse osisID='2Chr.9.21'>Kuninkaalla oli näet laivoja, jotka kulkivat Tarsiiseen Huuramin  palvelijain kanssa; kerran kolmessa vuodessa Tarsiin-laivat tulivat ja  toivat kultaa ja hopeata, norsunluuta, apinoita ja riikinkukkoja.</verse>
        <verse osisID='2Chr.9.22'>Ja kuningas Salomo oli kaikkia maan kuninkaita suurempi rikkaudessa  ja viisaudessa.</verse>
        <verse osisID='2Chr.9.23'>Ja kaikki maan kuninkaat pyrkivät näkemään Salomoa kuullaksensa  hänen viisauttaan, jonka Jumala oli antanut hänen sydämeensä.</verse>
        <verse osisID='2Chr.9.24'>Ja he toivat kukin lahjansa: hopea- ja kultakaluja, vaatteita,  aseita, hajuaineita, hevosia ja muuleja, joka vuosi vuoden tarpeen.</verse>
        <verse osisID='2Chr.9.25'>Salomolla oli neljätuhatta hevosvaljakkoa vaunuineen ja kaksitoista  tuhatta ratsumiestä; ne hän sijoitti vaunukaupunkeihin ja kuninkaan luo  Jerusalemiin.</verse>
        <verse osisID='2Chr.9.26'>Ja hän vallitsi kaikkia kuninkaita Eufrat-virrasta aina  filistealaisten maahan ja Egyptin rajaan asti.</verse>
        <verse osisID='2Chr.9.27'>Ja kuningas toimitti niin, että Jerusalemissa oli hopeata kuin  kiviä, ja setripuuta niin paljon kuin metsäviikunapuita Alankomaassa.</verse>
        <verse osisID='2Chr.9.28'>Ja hevosia tuotiin Salomolle Egyptistä ja kaikista muista maista.</verse>
        <verse osisID='2Chr.9.29'>Mitä muuta Salomosta on kerrottavaa, hänen sekä aikaisemmista että  myöhemmistä vaiheistaan, se on kirjoitettuna profeetta Naatanin  historiassa, siilolaisen Ahian ennustuksessa ja näkijä Jeddon näyssä  Jerobeamista, Nebatin pojasta.</verse>
        <verse osisID='2Chr.9.30'>Salomo hallitsi Jerusalemissa koko Israelia neljäkymmentä vuotta.</verse>
        <verse osisID='2Chr.9.31'>Sitten Salomo meni lepoon isiensä tykö, ja hänet haudattiin isänsä  Daavidin kaupunkiin. Ja hänen poikansa Rehabeam tuli kuninkaaksi hänen  sijaansa.</verse>
      </chapter>
      <chapter osisID='2Chr.10'>
        <verse osisID='2Chr.10.1'>Rehabeam meni Sikemiin, sillä koko Israel oli tullut Sikemiin  tekemään häntä kuninkaaksi.</verse>
        <verse osisID='2Chr.10.2'>Kun Jerobeam, Nebatin poika, kuuli sen - hän oli Egyptissä, jonne oli  paennut kuningas Salomoa - palasi Jerobeam Egyptistä.</verse>
        <verse osisID='2Chr.10.3'>Ja he lähettivät kutsumaan hänet. Niin Jerobeam ja koko Israel tuli  saapuville, ja he puhuivat Rehabeamille sanoen:</verse>
        <verse osisID='2Chr.10.4'>"Sinun isäsi teki meidän ikeemme raskaaksi; mutta huojenna sinä nyt  se kova työ, jota isäsi teetti, ja se raskas ies, jonka hän pani meidän  niskaamme, niin me palvelemme sinua".</verse>
        <verse osisID='2Chr.10.5'>Hän vastasi heille: "Odottakaa kolme päivää ja tulkaa sitten takaisin  minun tyköni". Ja kansa meni.</verse>
        <verse osisID='2Chr.10.6'>Kuningas Rehabeam neuvotteli vanhain kanssa, jotka olivat palvelleet  hänen isäänsä Salomoa, kun tämä vielä eli, ja kysyi: "Kuinka te neuvotte  vastaamaan tälle kansalle?"</verse>
        <verse osisID='2Chr.10.7'>He vastasivat hänelle ja sanoivat: "Jos sinä olet hyvä tätä kansaa  kohtaan, olet armollinen heille ja puhut heille hyviä sanoja, niin he  ovat sinun palvelijoitasi kaiken elinaikasi".</verse>
        <verse osisID='2Chr.10.8'>Mutta hän hylkäsi tämän neuvon, jonka vanhat hänelle antoivat, ja  neuvotteli nuorten miesten kanssa, jotka olivat kasvaneet hänen kanssaan  ja jotka palvelivat häntä.</verse>
        <verse osisID='2Chr.10.9'>Hän kysyi heiltä: "Kuinka te neuvotte meitä vastaamaan tälle  kansalle, joka on puhunut minulle sanoen: 'Huojenna se ies, jonka sinun  isäsi on pannut meidän niskaamme'?"</verse>
        <verse osisID='2Chr.10.10'>Niin nuoret miehet, jotka olivat kasvaneet hänen kanssaan,  vastasivat hänelle sanoen: "Sano näin tälle kansalle, joka on puhunut  sinulle sanoen: 'Sinun isäsi teki meidän ikeemme raskaaksi, mutta  huojenna sinä se meiltä' - sano heille näin: 'Minun pikkusormeni on  paksumpi kuin minun isäni lantio.</verse>
        <verse osisID='2Chr.10.11'>Jos siis isäni on sälyttänyt teidän selkäänne raskaan ikeen, niin  minä teen teidän ikeenne vielä raskaammaksi; jos isäni on kurittanut  teitä raipoilla, niin minä kuritan teitä piikkiruoskilla.'"</verse>
        <verse osisID='2Chr.10.12'>Niin Jerobeam ja koko kansa tuli Rehabeamin tykö kolmantena päivänä,  niinkuin kuningas oli käskenyt, sanoen: "Tulkaa takaisin minun tyköni  kolmantena päivänä".</verse>
        <verse osisID='2Chr.10.13'>Ja kuningas antoi heille kovan vastauksen. Sillä kuningas Rehabeam  hylkäsi vanhain neuvon</verse>
        <verse osisID='2Chr.10.14'>ja puhui heille nuorten miesten neuvon mukaan, sanoen: "Jos minun  isäni on tehnyt teidän ikeenne raskaaksi, niin minä teen sen vielä  raskaammaksi; jos minun isäni on kurittanut teitä raipoilla, niin minä  kuritan teitä piikkiruoskilla".</verse>
        <verse osisID='2Chr.10.15'>Kuningas ei siis kuullut kansaa; sillä Jumala sen niin salli  täyttääkseen sanansa, jonka hän oli puhunut Jerobeamille, Nebatin  pojalle, siilolaisen Ahian kautta.</verse>
        <verse osisID='2Chr.10.16'>Kun koko Israel huomasi, ettei kuningas heitä kuullut, vastasi kansa  kuninkaalle näin: "Mitä osaa meillä on Daavidiin?  Ei meillä ole  perintöosaa Iisain poikaan. Majoillesi, Israel, joka mies! Valvo nyt  huonettasi, Daavid!" Ja koko Israel meni majoillensa.</verse>
        <verse osisID='2Chr.10.17'>Niin Rehabeam tuli ainoastaan niiden israelilaisten kuninkaaksi,  jotka asuivat Juudan kaupungeissa.</verse>
        <verse osisID='2Chr.10.18'>Ja kun kuningas Rehabeam lähetti matkaan verotöiden valvojan  Hadoramin, kivittivät israelilaiset hänet kuoliaaksi. Silloin kuningas  Rehabeam nousi nopeasti vaunuihinsa ja pakeni Jerusalemiin.</verse>
        <verse osisID='2Chr.10.19'>Näin Israel luopui Daavidin suvusta, aina tähän päivään asti.</verse>
      </chapter>
      <chapter osisID='2Chr.11'>
        <verse osisID='2Chr.11.1'>Kun Rehabeam tuli Jerusalemiin, kokosi hän Juudan heimon ja  Benjaminin, sata kahdeksankymmentä tuhatta sotakuntoista valiomiestä,  sotimaan Israelia vastaan ja palauttamaan kuninkuutta Rehabeamille.</verse>
        <verse osisID='2Chr.11.2'>Mutta Jumalan miehelle Semajalle tuli tämä Herran sana:</verse>
        <verse osisID='2Chr.11.3'>"Sano Rehabeamille, Salomon pojalle, Juudan kuninkaalle, ja koko  Israelille Juudassa ja Benjaminissa näin:</verse>
        <verse osisID='2Chr.11.4'>'Näin sanoo Herra: Älkää menkö sotimaan veljiänne vastaan.  Palatkaa  kukin kotiinne, sillä minä olen sallinut tämän tapahtua.'" Niin he  kuulivat Herran sanoja, kääntyivät takaisin eivätkä menneet Jerobeamia  vastaan.</verse>
        <verse osisID='2Chr.11.5'>Mutta Rehabeam asui Jerusalemissa ja linnoitti lujasti Juudan  kaupunkeja.</verse>
        <verse osisID='2Chr.11.6'>Hän linnoitti Beetlehemin, Eetanin, Tekoan,</verse>
        <verse osisID='2Chr.11.7'>Beet-Suurin, Sookon, Adullamin,</verse>
        <verse osisID='2Chr.11.8'>Gatin, Maaresan, Siifin,</verse>
        <verse osisID='2Chr.11.9'>Adoraimin, Laakiin, Asekan,</verse>
        <verse osisID='2Chr.11.10'>Soran, Aijalonin ja Hebronin, jotka ovat Juudassa ja Benjaminissa;  ne hän linnoitti lujiksi kaupungeiksi.</verse>
        <verse osisID='2Chr.11.11'>Hän varusti linnoitukset ja sijoitti niihin päämiehiä sekä  muonavarastoja, öljyä ja viiniä</verse>
        <verse osisID='2Chr.11.12'>ja jokaiseen kaupunkiin kilpiä ja keihäitä; hän varusti ne hyvin  lujasti. Ja Juuda ja Benjamin olivat hänen.</verse>
        <verse osisID='2Chr.11.13'>Ja papit ja leeviläiset, mitä koko Israelissa oli, tulivat kaikilta  alueiltaan ja asettuivat palvelemaan häntä.</verse>
        <verse osisID='2Chr.11.14'>Sillä leeviläiset jättivät laidunmaansa ja perintömaansa ja lähtivät  Juudaan ja Jerusalemiin, koska Jerobeam ja hänen poikansa olivat  hyljänneet heidät, niin etteivät he saaneet pappeina palvella Herraa,</verse>
        <verse osisID='2Chr.11.15'>Jerobeam kun oli asettanut itselleen pappeja uhrikukkuloita varten  ja metsänpeikkoja varten ja vasikoita varten, jotka hän oli teettänyt.</verse>
        <verse osisID='2Chr.11.16'>Ja heitä seurasivat kaikista Israelin sukukunnista Jerusalemiin ne,  jotka sydämestään antautuivat etsimään Herraa, Israelin Jumalaa,  uhratakseen Herralle, isiensä Jumalalle.</verse>
        <verse osisID='2Chr.11.17'>Näin he vahvistivat Juudan valtakuntaa ja tukivat Rehabeamia,  Salomon poikaa, kolme vuotta; sillä he vaelsivat Daavidin ja Salomon  teitä kolme vuotta.</verse>
        <verse osisID='2Chr.11.18'>Ja Rehabeam otti vaimokseen Mahlatin, joka oli Daavidin pojan  Jerimotin ja Iisain pojan Eliabin tyttären Abihailin tytär.</verse>
        <verse osisID='2Chr.11.19'>Tämä synnytti hänelle pojat Jeuksen, Semarjan ja Saahamin.</verse>
        <verse osisID='2Chr.11.20'>Hänen jälkeensä hän nai Maakan, Absalomin tyttären, joka synnytti  hänelle Abian, Attain, Siisan ja Selomitin.</verse>
        <verse osisID='2Chr.11.21'>Ja Rehabeam rakasti Maakaa, Absalomin tytärtä, enemmän kuin kaikkia  muita vaimojaan ja sivuvaimojaan. Sillä hän oli ottanut kahdeksantoista  vaimoa ja kuusikymmentä sivuvaimoa; ja hänelle syntyi kaksikymmentä  kahdeksan poikaa ja kuusikymmentä tytärtä.</verse>
        <verse osisID='2Chr.11.22'>Ja Rehabeam asetti Abian, Maakan pojan, päämieheksi, ruhtinaaksi  hänen veljiensä joukossa, sillä hän aikoi tehdä hänet kuninkaaksi.</verse>
        <verse osisID='2Chr.11.23'>Ja viisaasti hän jakoi kaikki Juudan ja Benjaminin maakunnat ja  kaikki varustetut kaupungit kaikkien poikiensa kesken ja antoi heille  runsaasti elintarpeita ja hankki heille paljon vaimoja.</verse>
      </chapter>
      <chapter osisID='2Chr.12'>
        <verse osisID='2Chr.12.1'>Kun Rehabeamin kuninkuus oli vahvistunut ja hän oli voimistunut,  hylkäsi hän Herran lain, hän ja koko Israel hänen kanssaan.</verse>
        <verse osisID='2Chr.12.2'>Mutta kuningas Rehabeamin viidentenä hallitusvuotena hyökkäsi Siisak,  Egyptin kuningas, Jerusalemin kimppuun, sillä he olivat tulleet  uskottomiksi Herraa kohtaan.</verse>
        <verse osisID='2Chr.12.3'>Hänellä oli mukanaan sotavaunuja tuhat kaksisataa ja ratsumiehiä  kuusikymmentä tuhatta, ja lukematon oli väki, joka tuli hänen kanssaan  Egyptistä: liibyalaisia, sukkilaisia ja etiopialaisia.</verse>
        <verse osisID='2Chr.12.4'>Ja hän valloitti Juudan varustetut kaupungit ja tuli aina  Jerusalemiin saakka.</verse>
        <verse osisID='2Chr.12.5'>Niin profeetta Semaja tuli Rehabeamin ja Juudan päämiesten tykö,  jotka olivat kokoontuneet Jerusalemiin Siisakia pakoon, ja hän sanoi  heille: "Näin sanoo Herra: Te olette hyljänneet minut, sentähden olen  minäkin hyljännyt teidät Siisakin käsiin".</verse>
        <verse osisID='2Chr.12.6'>Silloin Israelin päämiehet ja kuningas nöyrtyivät ja sanoivat: "Herra  on vanhurskas".</verse>
        <verse osisID='2Chr.12.7'>Kun Herra näki heidän nöyrtyvän, tuli Semajalle tämä Herran sana: "He  ovat nöyrtyneet; minä en tuhoa heitä, vaan minä annan heidän hädin  tuskin pelastua, eikä minun vihaani vuodateta Jerusalemin päälle  Siisakin käden kautta.</verse>
        <verse osisID='2Chr.12.8'>Kuitenkin heidän on tultava hänen palvelijoikseen, että he tulisivat  tietämään, mitä on palvella minua ja mitä on palvella vieraitten maitten  valtakuntia."</verse>
        <verse osisID='2Chr.12.9'>Niin Siisak, Egyptin kuningas, hyökkäsi Jerusalemin kimppuun ja otti  Herran temppelin aarteet ja kuninkaan linnan aarteet, otti kaikki  tyynni. Hän otti myös kaikki kultakilvet, jotka Salomo oli teettänyt.</verse>
        <verse osisID='2Chr.12.10'>Kuningas Rehabeam teetti niiden sijaan vaskikilvet ja jätti ne  henkivartijain päälliköitten haltuun, jotka vartioivat kuninkaan linnan  ovella.</verse>
        <verse osisID='2Chr.12.11'>Ja niin usein kuin kuningas meni Herran temppeliin, menivät myöskin  henkivartijat ja kantoivat niitä ja veivät ne sitten takaisin  henkivartijain huoneeseen.</verse>
        <verse osisID='2Chr.12.12'>Sentähden, että Rehabeam nöyrtyi, kääntyi Herran viha hänestä pois,  niin ettei tullut täydellistä tuhoa; ja olivathan asiat Juudassa vielä  hyvin.</verse>
        <verse osisID='2Chr.12.13'>Niin kuningas Rehabeam vahvistui Jerusalemissa ja hallitsi edelleen.  Sillä Rehabeam oli neljänkymmenen yhden vuoden vanha tullessaan  kuninkaaksi, ja hän hallitsi seitsemäntoista vuotta Jerusalemissa, siinä  kaupungissa, jonka Herra oli valinnut kaikista Israelin sukukunnista,  sijoittaaksensa nimensä siihen.  Hänen äitinsä oli nimeltään Naema,  ammonilainen.</verse>
        <verse osisID='2Chr.12.14'>Ja hän teki sitä, mikä on pahaa, sillä hän ei kiinnittänyt  sydäntänsä etsimään Herraa.</verse>
        <verse osisID='2Chr.12.15'>Rehabeamin vaiheet, sekä aikaisemmat että myöhemmät, ovat  kirjoitetut profeetta Semajan ja näkijä Iddon historiaan,  sukuluettelojen tapaan. Mutta Rehabeamin ja Jerobeamin väliset taistelut  jatkuivat kaiken aikaa.</verse>
        <verse osisID='2Chr.12.16'>Sitten Rehabeam meni lepoon isiensä tykö, ja hänet haudattiin  Daavidin kaupunkiin. Ja hänen poikansa Abia tuli kuninkaaksi hänen  sijaansa.</verse>
      </chapter>
      <chapter osisID='2Chr.13'>
        <verse osisID='2Chr.13.1'>Kuningas Jerobeamin kahdeksantenatoista hallitusvuotena tuli Abia  Juudan kuninkaaksi.</verse>
        <verse osisID='2Chr.13.2'>Hän hallitsi kolme vuotta Jerusalemissa. Hänen äitinsä nimi oli  Mikaja, Uurielin tytär, Gibeasta. Mutta Abia ja Jerobeam olivat sodassa  keskenään.</verse>
        <verse osisID='2Chr.13.3'>Abia alotti sodan urhoollisella sotajoukolla, neljälläsadalla  tuhannella valiomiehellä, mutta Jerobeam asettui sotarintaan häntä  vastaan kahdeksallasadalla tuhannella valiomiehellä, sotaurholla.</verse>
        <verse osisID='2Chr.13.4'>Ja Abia nousi Semaraimin vuoren laelle Efraimin vuoristossa ja sanoi:  "Kuulkaa minua, Jerobeam ja koko Israel!</verse>
        <verse osisID='2Chr.13.5'>Täytyyhän teidän tietää, että Herra, Israelin Jumala, on antanut  Daavidille ja hänen pojillensa ikuisiksi ajoiksi Israelin kuninkuuden,  lujan kuin suolaliitto.</verse>
        <verse osisID='2Chr.13.6'>Mutta Jerobeam, Nebatin poika, Daavidin pojan Salomon palvelija,  nousi ja kapinoitsi herraansa vastaan.</verse>
        <verse osisID='2Chr.13.7'>Ja hänen luoksensa kokoontui tyhjäntoimittajia, kelvottomia miehiä,  ja he pääsivät voitolle Rehabeamista, Salomon pojasta, sillä Rehabeam  oli nuori ja arka eikä voinut heitä vastustaa.</verse>
        <verse osisID='2Chr.13.8'>Ja nyt te luulette voivanne vastustaa Herran kuninkuutta, joka on  Daavidin poikien käsissä, koska teitä on suuri joukko ja teillä on  kultavasikat, jotka Jerobeam on teettänyt teille jumaliksi.</verse>
        <verse osisID='2Chr.13.9'>Ettekö te ole karkoittaneet Herran pappeja, Aaronin poikia, ja  leeviläisiä, ja itse tehneet itsellenne pappeja, niinkuin muiden maiden  kansat tekevät? Ken tahansa tuli papinvirkaan vihittäväksi, mukanaan  mullikka ja seitsemän oinasta, hänestä tuli epäjumalan pappi.</verse>
        <verse osisID='2Chr.13.10'>Mutta meidän Jumalamme on Herra, ja häntä me emme ole hyljänneet. Ja  pappeina palvelevat Herraa Aaronin pojat, ja leeviläiset toimittavat  palvelustehtäviä.</verse>
        <verse osisID='2Chr.13.11'>He polttavat Herralle polttouhreja joka aamu ja joka ilta ja  hyvänhajuista suitsutusta, ja he latovat leivät päälletysten  aitokultaiselle pöydälle ja sytyttävät joka ilta kultaisen  seitsenhaaraisen lampun lamppuineen; sillä me hoidamme Herran, meidän  Jumalamme, meille antamat tehtävät, mutta te olette hänet hyljänneet.</verse>
        <verse osisID='2Chr.13.12'>Ja katso, meidän kanssamme, meidän edellämme on Jumala ja ovat hänen  pappinsa, ja hälytystorvet toitottamassa teitä vastaan. Te  israelilaiset, älkää sotiko Herraa, isienne Jumalaa, vastaan, sillä se  ei teille onnistu."</verse>
        <verse osisID='2Chr.13.13'>Mutta Jerobeam oli pannut väkeä kiertämään heidän taaksensa  väijyksiin, niin että toiset olivat Juudan miesten edessä ja toiset  väijyksissä heidän takanansa.</verse>
        <verse osisID='2Chr.13.14'>Kun Juudan miehet kääntyivät, niin katso, heillä oli sota edessä ja  takana. Silloin he huusivat Herraa, ja papit puhalsivat torviin.</verse>
        <verse osisID='2Chr.13.15'>Ja Juudan miehet nostivat sotahuudon; ja kun Juudan miehet nostivat  sotahuudon, antoi Jumala Abian ja Juudan voittaa Jerobeamin ja koko  Israelin.</verse>
        <verse osisID='2Chr.13.16'>Ja israelilaiset kääntyivät Juudan miehiä pakoon, ja Jumala antoi  heidät näiden käsiin.</verse>
        <verse osisID='2Chr.13.17'>Ja Abia väkinensä tuotti heille suuren tappion, niin että  israelilaisia kaatui viisisataa tuhatta valiomiestä.</verse>
        <verse osisID='2Chr.13.18'>Näin israelilaiset siihen aikaan nöyryytettiin; mutta Juudan miehet  voimistuivat, sillä he turvautuivat Herraan, isiensä Jumalaan.</verse>
        <verse osisID='2Chr.13.19'>Ja Abia ajoi Jerobeamia takaa ja valloitti häneltä muutamia  kaupunkeja: Beetelin ja sen tytärkaupungit, Jesanan ja sen  tytärkaupungit ja Efronin ja sen tytärkaupungit.</verse>
        <verse osisID='2Chr.13.20'>Eikä Jerobeam enää tullut voimiinsa Abian elinpäivinä, vaan Herra  löi häntä, niin että hän kuoli.</verse>
        <verse osisID='2Chr.13.21'>Mutta Abia vahvistui. Ja hän otti itselleen neljätoista vaimoa, ja  hänelle syntyi kaksikymmentä kaksi poikaa ja kuusitoista tytärtä.</verse>
        <verse osisID='2Chr.13.22'>Mitä muuta on kerrottavaa Abiasta, hänen vaelluksestaan ja hänen  puheistaan, se on kirjoitettuna profeetta Iddon selityskirjassa.</verse>
      </chapter>
      <chapter osisID='2Chr.14'>
        <verse osisID='2Chr.14.1'>Sitten Abia meni lepoon isiensä tykö, ja hänet haudattiin Daavidin  kaupunkiin. Ja hänen poikansa Aasa tuli kuninkaaksi hänen sijaansa.  Hänen aikanansa oli maassa rauha kymmenen vuotta.</verse>
        <verse osisID='2Chr.14.2'>Ja Aasa teki sitä, mikä oli hyvää ja oikeata Herran, hänen Jumalansa,  silmissä.</verse>
        <verse osisID='2Chr.14.3'>Hän poisti vieraat alttarit ja uhrikukkulat, murskasi patsaat ja  hakkasi maahan asera-karsikot.</verse>
        <verse osisID='2Chr.14.4'>Ja hän kehoitti Juudaa etsimään Herraa, heidän isiensä Jumalaa, ja  noudattamaan lakia ja käskyjä.</verse>
        <verse osisID='2Chr.14.5'>Ja kaikista Juudan kaupungeista hän poisti uhrikukkulat ja  auringonpatsaat, ja valtakunnassa oli rauha hänen aikanansa.</verse>
        <verse osisID='2Chr.14.6'>Ja hän rakensi varustettuja kaupunkeja Juudaan, koska maassa oli  rauha eikä hänellä näinä vuosina ollut mitään sotaa; sillä Herra oli  suonut hänen päästä rauhaan.</verse>
        <verse osisID='2Chr.14.7'>Hän sanoi Juudalle: "Linnoittakaamme nämä kaupungit, ympäröikäämme ne  muureilla ja torneilla, ovilla ja salvoilla.  Vielä on maa meidän  vallassamme, sentähden että me olemme etsineet Herraa, meidän  Jumalaamme. Me olemme etsineet häntä, ja hän on suonut meidän päästä  rauhaan joka taholla." Niin he rakensivat, ja se heille onnistui.</verse>
        <verse osisID='2Chr.14.8'>Ja Aasalla oli sotajoukko, joka oli varustettu kilvillä ja keihäillä:  Juudasta oli kolmesataa tuhatta miestä ja Benjaminista kaksisataa  kahdeksankymmentä tuhatta, jotka kantoivat kilpeä ja jännittivät jousta.  Kaikki nämä olivat sotaurhoja.</verse>
        <verse osisID='2Chr.14.9'>Mutta etiopialainen Serah lähti heitä vastaan sotajoukolla, jossa oli  miehiä tuhannen tuhatta ja sotavaunuja kolmesataa; ja hän tuli Maaresaan  saakka.</verse>
        <verse osisID='2Chr.14.10'>Ja Aasa lähti häntä vastaan, ja he asettuivat sotarintaan Sefatan  laaksoon, Maaresaan.</verse>
        <verse osisID='2Chr.14.11'>Ja Aasa huusi Herraa, Jumalaansa, ja sanoi: "Herra, sinä yksin voit  auttaa taistelussa voimallisen ja voimattoman välillä. Auta meitä,  Herra, meidän Jumalamme, sillä sinuun me turvaudumme ja sinun nimessäsi  me olemme tulleet tätä suurta joukkoa vastaan. Herra, sinä olet meidän  Jumalamme; älä salli ihmisen päästä voitolle sinusta."</verse>
        <verse osisID='2Chr.14.12'>Niin Herra antoi Aasan ja Juudan voittaa etiopialaiset, ja  etiopialaiset pakenivat.</verse>
        <verse osisID='2Chr.14.13'>Ja Aasa ja väki, joka oli hänen kanssaan, ajoivat heitä takaa  Gerariin saakka. Ja etiopialaisia kaatui niin paljon, ettei heistä  jäänyt ketään henkiin, sillä Herra ja hänen sotajoukkonsa tuhosivat  heidät. Ja he ottivat paljon saalista,</verse>
        <verse osisID='2Chr.14.14'>valloittivat kaikki kaupungit Gerarin ympäriltä, sillä Herran kauhu  oli vallannut nämä, ja ryöstivät kaikki kaupungit, sillä niissä oli  paljon ryöstettävää.</verse>
        <verse osisID='2Chr.14.15'>Jopa karjamajatkin he valtasivat, veivät pois saaliinaan paljon  lampaita ja kameleja ja palasivat Jerusalemiin.</verse>
      </chapter>
      <chapter osisID='2Chr.15'>
        <verse osisID='2Chr.15.1'>Niin Jumalan henki tuli Asarjaan, Oodedin poikaan.</verse>
        <verse osisID='2Chr.15.2'>Hän meni Aasaa vastaan ja sanoi hänelle: "Kuulkaa minua, Aasa ja koko  Juuda ja Benjamin. Herra on teidän kanssanne, kun te olette hänen  kanssansa; ja jos häntä etsitte, niin te löydätte hänet, mutta jos  hylkäätte hänet, niin hän hylkää teidät.</verse>
        <verse osisID='2Chr.15.3'>Kauan aikaa Israel oli ilman oikeata Jumalaa, ilman opetusta antavaa  pappia ja ilman lakia.</verse>
        <verse osisID='2Chr.15.4'>Mutta kun he ahdistuksessansa palasivat Herran, Israelin Jumalan,  tykö ja etsivät häntä, niin he löysivät hänet.</verse>
        <verse osisID='2Chr.15.5'>Niinä aikoina ei ollut turvallisuutta niillä, jotka lähtivät ja  tulivat, vaan suuri hämminki vallitsi kaikkien maakuntain asukasten  keskuudessa.</verse>
        <verse osisID='2Chr.15.6'>Ja kansa törmäsi kansaa vastaan ja kaupunki kaupunkia vastaan, sillä  Jumala oli saattanut heidät hämminkiin lähettäen kaikkinaisia  ahdistuksia.</verse>
        <verse osisID='2Chr.15.7'>Mutta te olkaa lujat älkääkä antako kättenne vaipua, sillä teidän  työllänne on palkkansa."</verse>
        <verse osisID='2Chr.15.8'>Kun Aasa kuuli nämä profeetta Oodedin sanat ja ennustuksen, rohkaisi  hän mielensä ja toimitti pois iljetykset koko Juudan ja Benjaminin  maasta ja niistä kaupungeista, jotka hän oli valloittanut Efraimin  vuoristosta, ja uudisti Herran alttarin, joka oli Herran eteisen edessä.</verse>
        <verse osisID='2Chr.15.9'>Ja hän kokosi koko Juudan ja Benjaminin ja myöskin heidän luonaan  asuvat muukalaiset, jotka olivat tulleet Efraimista, Manassesta ja  Simeonista, sillä monet olivat siirtyneet Israelista hänen luokseen  nähtyänsä, että Herra, hänen Jumalansa, oli hänen kanssaan.</verse>
        <verse osisID='2Chr.15.10'>Ja he kokoontuivat Jerusalemiin Aasan viidennentoista hallitusvuoden  kolmannessa kuussa</verse>
        <verse osisID='2Chr.15.11'>ja uhrasivat sinä päivänä Herralle saaliista, minkä he olivat  tuoneet, seitsemänsataa raavasta ja seitsemäntuhatta lammasta.</verse>
        <verse osisID='2Chr.15.12'>Ja he tekivät liiton, että etsisivät Herraa, isiensä Jumalaa,  kaikesta sydämestään ja kaikesta sielustaan,</verse>
        <verse osisID='2Chr.15.13'>ja että jokainen, joka ei etsinyt Herraa, Israelin Jumalaa, oli  surmattava, olipa hän pieni tai suuri, mies tai nainen.</verse>
        <verse osisID='2Chr.15.14'>Ja he vannoivat valan Herralle suurella äänellä riemun raikuessa ja  torvien ja pasunain pauhatessa.</verse>
        <verse osisID='2Chr.15.15'>Ja koko Juuda iloitsi siitä valasta, sillä he olivat vannoneet sen  kaikesta sydämestään, ja he etsivät Herraa kaikella halullansa ja  löysivät hänet; niin Herra soi heidän päästä rauhaan joka taholla.</verse>
        <verse osisID='2Chr.15.16'>Kuningas Aasa erotti äitinsäkin Maakan kuningattaren arvosta, koska  tämä oli pystyttänyt inhotuksen Aseralle; Aasa kukisti inhotuksen,  rouhensi ja poltti sen Kidronin laaksossa.</verse>
        <verse osisID='2Chr.15.17'>Mutta uhrikukkulat eivät hävinneet Israelista. Kuitenkin Aasan sydän  oli ehyesti Herralle antautunut, niin kauan kuin hän eli.</verse>
        <verse osisID='2Chr.15.18'>Ja hän vei Jumalan temppeliin isänsä pyhät lahjat ja omat pyhät  lahjansa: hopeata, kultaa ja kalua.</verse>
        <verse osisID='2Chr.15.19'>Eikä ollut sotaa Aasan kolmanteenkymmenenteen viidenteen  hallitusvuoteen asti.</verse>
      </chapter>
      <chapter osisID='2Chr.16'>
        <verse osisID='2Chr.16.1'>Aasan kolmantenakymmenentenä kuudentena hallitusvuotena lähti Baesa,  Israelin kuningas, Juudaa vastaan ja linnoitti Raaman, estääkseen ketään  pääsemästä Aasan, Juudan kuninkaan, luota tai hänen luokseen.</verse>
        <verse osisID='2Chr.16.2'>Ja Aasa toi hopeata ja kultaa Herran temppelin ja kuninkaan linnan  aarrekammioista ja lähetti sen Benhadadille, Aramin kuninkaalle, joka  asui Damaskossa, ja käski sanoa:</verse>
        <verse osisID='2Chr.16.3'>"Onhan liitto meidän välillämme, minun ja sinun, niinkuin oli minun  isäni ja sinun isäsi välillä. Katso, minä lähetän sinulle hopeata ja  kultaa; mene ja riko liittosi Baesan, Israelin kuninkaan, kanssa, että  hän lähtisi pois minun kimpustani."</verse>
        <verse osisID='2Chr.16.4'>Niin Benhadad kuuli kuningas Aasaa ja lähetti sotajoukkojensa  päälliköt Israelin kaupunkeja vastaan, ja he valtasivat Iijonin, Daanin  ja Aabel-Maimin sekä kaikki Naftalin kaupunkien varastohuoneet.</verse>
        <verse osisID='2Chr.16.5'>Kun Baesa kuuli sen, lakkasi hän linnoittamasta Raamaa ja keskeytti  työnsä.</verse>
        <verse osisID='2Chr.16.6'>Mutta kuningas Aasa toi koko Juudan, ja he veivät pois Raamasta kivet  ja puut, joilla Baesa oli sitä linnoittanut.  Niillä hän linnoitti Geban  ja Mispan.</verse>
        <verse osisID='2Chr.16.7'>Siihen aikaan tuli näkijä Hanani Aasan, Juudan kuninkaan, tykö ja  sanoi hänelle: "Koska sinä turvauduit Aramin kuninkaaseen etkä  turvautunut Herraan, Jumalaasi, sentähden on Aramin kuninkaan sotajoukko  päässyt sinun käsistäsi.</verse>
        <verse osisID='2Chr.16.8'>Eikö etiopialaisia ja liibyalaisia ollut suuri sotajoukko, eikö  heillä ollut hyvin paljon sotavaunuja ja ratsumiehiä?  Mutta koska sinä  turvauduit Herraan, antoi hän heidät sinun käsiisi.</verse>
        <verse osisID='2Chr.16.9'>Sillä Herran silmät tarkkaavat kaikkea maata, että hän voimakkaasti  auttaisi niitä, jotka ovat ehyellä sydämellä antautuneet hänelle. Tässä  sinä teit tyhmästi, sillä tästä lähtien on sinulla yhä oleva sotia."</verse>
        <verse osisID='2Chr.16.10'>Mutta Aasa vihastui näkijään ja panetti hänet vankilaan, sillä niin  vihoissaan hän oli hänelle tästä. Myöskin muutamille muille kansasta  Aasa siihen aikaan teki väkivaltaa.</verse>
        <verse osisID='2Chr.16.11'>Aasan vaiheet, sekä aikaisemmat että myöhemmät, katso, ne ovat  kirjoitettuina Juudan ja Israelin kuningasten kirjassa.</verse>
        <verse osisID='2Chr.16.12'>Ja kolmantenakymmenentenä yhdeksäntenä hallitusvuotenaan Aasa  sairastui jaloistaan, ja hänen tautinsa yltyi hyvin kovaksi. Mutta  taudissaankaan hän ei etsinyt Herraa, vaan lääkäreitä.</verse>
        <verse osisID='2Chr.16.13'>Sitten Aasa meni lepoon isiensä tykö ja kuoli neljäntenäkymmenentenä  yhdentenä hallitusvuotenaan.</verse>
        <verse osisID='2Chr.16.14'>Ja hänet haudattiin omaan hautaansa, jonka hän oli hakkauttanut  itsellensä Daavidin kaupunkiin; ja hänet laskettiin vuoteelle, joka oli  täytetty hajuaineilla ja erilaisilla, voiteeksi sekoitetuilla  höysteillä, ja hänen kunniakseen poltettiin ylen runsas kuolinsuitsutus.</verse>
      </chapter>
      <chapter osisID='2Chr.17'>
        <verse osisID='2Chr.17.1'>Hänen poikansa Joosafat tuli kuninkaaksi hänen sijaansa. Hän  vahvistautui Israelia vastaan.</verse>
        <verse osisID='2Chr.17.2'>Hän sijoitti sotaväkeä kaikkiin Juudan varustettuihin kaupunkeihin ja  asetti maaherroja Juudan maahan ja Efraimin kaupunkeihin, jotka hänen  isänsä Aasa oli valloittanut.</verse>
        <verse osisID='2Chr.17.3'>Ja Herra oli Joosafatin kanssa, sillä hän vaelsi isänsä Daavidin  aikaisempia teitä eikä etsinyt baaleja;</verse>
        <verse osisID='2Chr.17.4'>vaan hän etsi isänsä Jumalaa ja vaelsi hänen käskyjensä mukaan eikä  tehnyt, niinkuin Israel teki.</verse>
        <verse osisID='2Chr.17.5'>Niin Herra vahvisti kuninkuuden hänen käsissään, ja koko Juuda antoi  lahjoja Joosafatille, niin että hänelle tuli paljon rikkautta ja  kunniaa.</verse>
        <verse osisID='2Chr.17.6'>Ja kun hänen rohkeutensa kasvoi Herran teillä, poisti hän vielä  uhrikukkulatkin ja asera-karsikot Juudasta.</verse>
        <verse osisID='2Chr.17.7'>Ja kolmantena hallitusvuotenaan hän lähetti ylimmät virkamiehensä  Benhailin, Obadjan, Sakarjan, Netanelin ja Miikajan Juudan kaupunkeihin  antamaan opetusta,</verse>
        <verse osisID='2Chr.17.8'>ja heidän kanssansa leeviläiset Semajan, Netanjan, Sebadjan,  Asahelin, Semiramotin, Joonatanin, Adonian, Tobian ja Toob-Adonian,  leeviläiset; ja näillä oli kanssansa papit Elisama ja Jooram.</verse>
        <verse osisID='2Chr.17.9'>Nämä opettivat Juudassa, ja heillä oli mukanaan Herran lain kirja; he  kiertelivät kaikissa Juudan kaupungeissa ja opettivat kansaa.</verse>
        <verse osisID='2Chr.17.10'>Ja Herran kauhu valtasi kaikki Juudaa ympäröivien maitten  valtakunnat, niin etteivät ne sotineet Joosafatia vastaan.</verse>
        <verse osisID='2Chr.17.11'>Ja osa filistealaisia toi Joosafatille lahjoja ja hopeata veroksi;  myöskin arabialaiset toivat hänelle pikkukarjaa: seitsemäntuhatta  seitsemänsataa oinasta ja seitsemäntuhatta seitsemänsataa pukkia.</verse>
        <verse osisID='2Chr.17.12'>Niin Joosafat tuli yhä mahtavammaksi, jopa ylen mahtavaksi, ja hän  rakensi Juudaan linnoja ja varastokaupunkeja.</verse>
        <verse osisID='2Chr.17.13'>Hänellä oli suuria varastoja Juudan kaupungeissa ja sotilaita,  sotaurhoja, Jerusalemissa.</verse>
        <verse osisID='2Chr.17.14'>Ja tämä oli heidän palvelusvuoronsa heidän perhekuntiensa mukaan:  Juudan tuhanten päämiehet olivat: päämies Adna ja hänen kanssaan  kolmesataa tuhatta sotaurhoa;</verse>
        <verse osisID='2Chr.17.15'>hänen rinnallaan päämies Joohanan ja hänen kanssaan kaksisataa  kahdeksankymmentä tuhatta;</verse>
        <verse osisID='2Chr.17.16'>hänen rinnallaan Amasja, Sikrin poika, joka oli vapaaehtoisesti  antautunut Herralle, ja hänen kanssaan kaksisataa tuhatta sotaurhoa.</verse>
        <verse osisID='2Chr.17.17'>Benjaminista: Eljada, sotaurho, ja hänen kanssaan kaksisataa tuhatta  jousella ja kilvellä asestettua;</verse>
        <verse osisID='2Chr.17.18'>hänen rinnallaan Joosabad ja hänen kanssaan sata kahdeksankymmentä  tuhatta sotaan varustettua.</verse>
        <verse osisID='2Chr.17.19'>Nämä palvelivat kuningasta, ja lisäksi ne, jotka kuningas oli  sijoittanut varustettuihin kaupunkeihin koko Juudaan.</verse>
      </chapter>
      <chapter osisID='2Chr.18'>
        <verse osisID='2Chr.18.1'>Niin Joosafatille tuli paljon rikkautta ja kunniaa, ja hän lankoutui  Ahabin kanssa.</verse>
        <verse osisID='2Chr.18.2'>Ja muutamien vuosien kuluttua hän meni Ahabin luo Samariaan.  Ahab  teurastutti hänelle ja väelle, joka oli hänen kanssansa, paljon lampaita  ja raavaita; ja Ahab yllytti häntä lähtemään sotaan Gileadin Raamotia  vastaan.</verse>
        <verse osisID='2Chr.18.3'>Israelin kuningas Ahab sanoi Juudan kuninkaalle Joosafatille:  "Lähdetkö minun kanssani Gileadin Raamotiin?" Hän vastasi hänelle: "Minä  niinkuin sinä, minun kansani niinkuin sinun kansasi; minä tulen sinun  kanssasi sotaan".</verse>
        <verse osisID='2Chr.18.4'>Mutta Joosafat sanoi Israelin kuninkaalle: "Kysy kuitenkin ensin,  mitä Herra sanoo".</verse>
        <verse osisID='2Chr.18.5'>Niin Israelin kuningas kokosi profeetat, neljäsataa miestä, ja sanoi  heille: "Onko meidän lähdettävä sotaan Gileadin Raamotia vastaan, vai  onko minun oltava lähtemättä?" He vastasivat: "Lähde; Jumala antaa sen  kuninkaan käsiin".</verse>
        <verse osisID='2Chr.18.6'>Mutta Joosafat sanoi: "Eikö täällä ole enää ketään muuta Herran  profeettaa, jolta voisimme kysyä?"</verse>
        <verse osisID='2Chr.18.7'>Israelin kuningas vastasi Joosafatille: "On vielä mies, jolta  voisimme kysyä Herran mieltä, mutta minä vihaan häntä, sillä hän ei  koskaan ennusta minulle hyvää, vaan aina pahaa; se on Miika, Jimlan  poika". Joosafat sanoi: "Älköön kuningas niin puhuko".</verse>
        <verse osisID='2Chr.18.8'>Niin Israelin kuningas kutsui erään hoviherran ja sanoi: "Nouda  kiiruusti Miika, Jimlan poika".</verse>
        <verse osisID='2Chr.18.9'>Mutta Israelin kuningas ja Joosafat, Juudan kuningas, istuivat  kumpikin valtaistuimellansa puettuina kuninkaallisiin pukuihinsa; he  istuivat puimatantereella Samarian portin ovella, ja kaikki profeetat  olivat hurmoksissa heidän edessänsä.</verse>
        <verse osisID='2Chr.18.10'>Ja Sidkia, Kenaanan poika, teki itsellensä rautasarvet ja sanoi:  "Näin sanoo Herra: Näillä sinä pusket aramilaisia, kunnes teet heistä  lopun".</verse>
        <verse osisID='2Chr.18.11'>Ja kaikki profeetat ennustivat samalla tavalla, sanoen: "Mene  Gileadin Raamotiin, niin sinä saat voiton; Herra antaa sen kuninkaan  käsiin".</verse>
        <verse osisID='2Chr.18.12'>Ja sanansaattaja, joka oli mennyt kutsumaan Miikaa, puhui hänelle  sanoen: "Katso, kaikki profeetat ovat yhdestä suusta luvanneet  kuninkaalle hyvää. Olkoon sinun sanasi heidän sanansa kaltainen, ja  lupaa sinäkin hyvää."</verse>
        <verse osisID='2Chr.18.13'>Mutta Miika vastasi: "Niin totta kuin Herra elää, sen minä puhun,  minkä minun Jumalani sanoo".</verse>
        <verse osisID='2Chr.18.14'>Kun hän tuli kuninkaan eteen, sanoi kuningas hänelle: "Miika, onko  meidän lähdettävä sotaan Gileadin Raamotiin, vai onko minun oltava  lähtemättä?" Hän vastasi hänelle: "Menkää, niin te saatte voiton; heidät  annetaan teidän käsiinne".</verse>
        <verse osisID='2Chr.18.15'>Mutta kuningas sanoi hänelle: "Kuinka monta kertaa minun on  vannotettava sinua, ettet puhu minulle muuta kuin totuutta Herran  nimessä?"</verse>
        <verse osisID='2Chr.18.16'>Silloin hän sanoi: "Minä näin koko Israelin hajallaan vuorilla,  niinkuin lampaat, joilla ei ole paimenta. Ja Herra sanoi: 'Näillä ei ole  isäntää; palatkoot he kukin rauhassa kotiinsa'."</verse>
        <verse osisID='2Chr.18.17'>Niin Israelin kuningas sanoi Joosafatille: "Enkö minä sanonut  sinulle, ettei tämä koskaan ennusta minulle hyvää, vaan aina pahaa?"</verse>
        <verse osisID='2Chr.18.18'>Mutta hän sanoi: "Kuulkaa siis Herran sana: Minä näin Herran istuvan  istuimellansa ja kaiken taivaan joukon seisovan hänen edessään, hänen  oikealla ja vasemmalla puolellansa.</verse>
        <verse osisID='2Chr.18.19'>Ja Herra sanoi: 'Kuka viekoittelisi Ahabin, Israelin kuninkaan,  lähtemään sotaan, että hän kaatuisi Gileadin Raamotissa?' Mikä vastasi  niin, mikä näin.</verse>
        <verse osisID='2Chr.18.20'>Silloin tuli henki ja asettui Herran eteen ja sanoi: 'Minä  viekoittelen hänet'. Herra kysyi häneltä: 'Miten?'</verse>
        <verse osisID='2Chr.18.21'>Hän vastasi: 'Minä menen valheen hengeksi kaikkien hänen  profeettainsa suuhun'. Silloin Herra sanoi: 'Saat viekoitella, siihen  sinä pystyt; mene ja tee niin'.</verse>
        <verse osisID='2Chr.18.22'>Katso, nyt Herra on pannut valheen hengen näiden sinun profeettaisi  suuhun, sillä Herra on päättänyt sinun osaksesi onnettomuuden."</verse>
        <verse osisID='2Chr.18.23'>Silloin astui esille Sidkia, Kenaanan poika, löi Miikaa poskelle ja  sanoi: "Mitä tietä Herran Henki on poistunut minusta puhuakseen sinun  kanssasi?"</verse>
        <verse osisID='2Chr.18.24'>Miika vastasi: "Sen saat nähdä sinä päivänä, jona kuljet huoneesta  huoneeseen piiloutuaksesi".</verse>
        <verse osisID='2Chr.18.25'>Mutta Israelin kuningas sanoi: "Ottakaa Miika ja viekää hänet  takaisin Aamonin, kaupungin päällikön, ja Jooaan, kuninkaan pojan, luo.</verse>
        <verse osisID='2Chr.18.26'>Ja sanokaa: 'Näin sanoo kuningas: Pankaa tämä vankilaan ja elättäkää  häntä vaivaisella vedellä ja leivällä, kunnes minä palaan voittajana  takaisin'."</verse>
        <verse osisID='2Chr.18.27'>Miika vastasi: "Jos sinä palaat voittajana takaisin, niin ei Herra  ole puhunut minun kauttani". Ja hän sanoi vielä: "Kuulkaa tämä, kaikki  kansat".</verse>
        <verse osisID='2Chr.18.28'>Niin Israelin kuningas ja Joosafat, Juudan kuningas, menivät  Gileadin Raamotiin.</verse>
        <verse osisID='2Chr.18.29'>Ja Israelin kuningas sanoi Joosafatille: "Täytyypä pukeutua  tuntemattomaksi, kun käy taisteluun; mutta ole sinä omissa  vaatteissasi". Ja Israelin kuningas pukeutui tuntemattomaksi ja kävi  taisteluun.</verse>
        <verse osisID='2Chr.18.30'>Mutta Aramin kuningas oli käskenyt sotavaunujensa päälliköitä  sanoen: "Älkää ryhtykö taisteluun kenenkään muun kanssa, olkoon alempi  tai ylempi, kuin ainoastaan Israelin kuninkaan kanssa".</verse>
        <verse osisID='2Chr.18.31'>Kun sotavaunujen päälliköt näkivät Joosafatin, ajattelivat he: "Tuo  on Israelin kuningas", ja ympäröivät hänet hyökätäkseen hänen  kimppuunsa. Silloin Joosafat huusi, ja Herra auttoi häntä, ja Jumala  houkutteli heidät pois hänestä.</verse>
        <verse osisID='2Chr.18.32'>Kun sotavaunujen päälliköt näkivät, ettei se ollutkaan Israelin  kuningas, vetäytyivät he hänestä pois.</verse>
        <verse osisID='2Chr.18.33'>Mutta eräs mies, joka oli jännittänyt jousensa ja ampui umpimähkään,  satutti Israelin kuningasta vyöpanssarin ja rintahaarniskan väliin. Niin  tämä sanoi vaunujensa ohjaajalle: "Käännä vaunut ja vie minut pois  sotarinnasta, sillä minä olen haavoittunut".</verse>
        <verse osisID='2Chr.18.34'>Mutta kun taistelu sinä päivänä yltyi yltymistään, jäi Israelin  kuningas seisomaan vaunuihinsa, päin aramilaisia, iltaan asti;  auringonlaskun aikaan hän kuoli.</verse>
      </chapter>
      <chapter osisID='2Chr.19'>
        <verse osisID='2Chr.19.1'>Mutta Joosafat, Juudan kuningas, palasi onnellisesti takaisin  kotiinsa Jerusalemiin.</verse>
        <verse osisID='2Chr.19.2'>Silloin Jeehu, Hananin poika, näkijä, meni kuningas Joosafatia  vastaan ja sanoi hänelle: "Oliko sinun autettava jumalatonta, ja  rakastatko sinä niitä, jotka vihaavat Herraa?  Sentähden on sinun  päälläsi Herran viha.</verse>
        <verse osisID='2Chr.19.3'>Kuitenkin on sinussa löydetty myös hyvää, sillä sinä olet hävittänyt  aserat maasta ja kiinnittänyt sydämesi Jumalan etsimiseen."</verse>
        <verse osisID='2Chr.19.4'>Niin Joosafat jäi Jerusalemiin. Sitten hän meni jälleen kansan  keskeen, Beersebasta lähtien aina Efraimin vuoristoon saakka, ja  palautti heidät takaisin Herran, heidän isiensä Jumalan, tykö.</verse>
        <verse osisID='2Chr.19.5'>Ja hän asetti tuomareita maahan, kaikkiin Juudan varustettuihin  kaupunkeihin, kaupunki kaupungilta.</verse>
        <verse osisID='2Chr.19.6'>Ja hän sanoi tuomareille: "Katsokaa, mitä teette, sillä te ette ole  tekemässä ihmisten tuomioita, vaan Herran tuomioita, ja hän on teidän  kanssanne, kun te tuomitsette.</verse>
        <verse osisID='2Chr.19.7'>Hallitkoon siis teitä Herran pelko. Ottakaa vaari siitä, mitä teette,  sillä Herrassa, meidän Jumalassamme, ei ole vääryyttä eikä  puolueellisuutta, eikä hän ota lahjuksia."</verse>
        <verse osisID='2Chr.19.8'>Myöskin Jerusalemiin Joosafat asetti leeviläisiä, pappeja ja Israelin  perhekunta-päämiehiä jakamaan Herran oikeutta ja ratkaisemaan  riita-asioita. Ja he palasivat Jerusalemiin.</verse>
        <verse osisID='2Chr.19.9'>Ja hän käski heitä sanoen: "Tehkää Herraa peljäten, uskollisesti ja  ehyellä sydämellä näin:</verse>
        <verse osisID='2Chr.19.10'>Jokaisessa riita-asiassa, minkä veljenne, jotka asuvat  kaupungeissansa, tuovat teidän eteenne, koskipa se murhaa tai lakia,  käskyä, säädöksiä tai oikeuksia, varoittakaa heitä, etteivät saattaisi  itseänsä vikapäiksi Herran edessä ja ettei viha kohtaisi teitä ja teidän  veljiänne. Näin tehkää, ettette tulisi vikapäiksi.</verse>
        <verse osisID='2Chr.19.11'>Ja katso, ylimmäinen pappi Amarja olkoon teillä esimiehenä kaikissa  Herran asioissa ja Sebadja, Ismaelin poika, Juudan heimoruhtinas,  kaikissa kuninkaan asioissa, ja olkoot leeviläiset teillä virkamiehinä.  Olkaa lujat ja ryhtykää työhön; ja Herra olkoon sen kanssa, joka hyvä  on."</verse>
      </chapter>
      <chapter osisID='2Chr.20'>
        <verse osisID='2Chr.20.1'>Senjälkeen tulivat mooabilaiset ja ammonilaiset, ja heidän kanssaan  myös muita paitsi ammonilaisia, sotimaan Joosafatia vastaan.</verse>
        <verse osisID='2Chr.20.2'>Niin tultiin ilmoittamaan tästä Joosafatille: "Suuri joukko tulee  sinua vastaan meren toiselta puolelta, Aramista, ja katso, he ovat jo  Hasason-Taamarissa"; se on Een-Gedissä.</verse>
        <verse osisID='2Chr.20.3'>Silloin Joosafat peljästyi ja kääntyi kysymään Herralta ja kuulutti  paaston koko Juudaan.</verse>
        <verse osisID='2Chr.20.4'>Niin Juuda kokoontui etsimään apua Herralta; myös kaikista Juudan  kaupungeista tultiin etsimään Herraa.</verse>
        <verse osisID='2Chr.20.5'>Ja Joosafat astui esiin Juudan ja Jerusalemin seurakunnassa, Herran  temppelissä, uuden esipihan edessä</verse>
        <verse osisID='2Chr.20.6'>ja sanoi: "Herra, meidän isiemme Jumala, sinä olet Jumala taivaassa,  ja sinä hallitset kaikkia pakanakansain valtakuntia.  Sinun kädessäsi on  voima ja väkevyys, eikä kukaan kestä sinun edessäsi.</verse>
        <verse osisID='2Chr.20.7'>Sinä, meidän Jumalamme, karkoitit tämän maan asukkaat kansasi  Israelin tieltä ja annoit sen ystäväsi Aabrahamin jälkeläisille  ikuisiksi ajoiksi.</verse>
        <verse osisID='2Chr.20.8'>He asettuivat tänne ja rakensivat täällä sinulle, sinun nimellesi,  pyhäkön sanoen:</verse>
        <verse osisID='2Chr.20.9'>'Jos meitä kohtaa joku onnettomuus, miekka, rangaistustuomio, rutto  tai nälänhätä, niin me astumme tämän temppelin eteen ja sinun eteesi,  sillä sinun nimesi on tässä temppelissä; ja me huudamme sinua  hädässämme, ja sinä kuulet ja autat'.</verse>
        <verse osisID='2Chr.20.10'>Ja katso, siinä ovat nyt ammonilaiset ja mooabilaiset ja Seirin  vuoristolaiset, joiden alueen kautta sinä et antanut israelilaisten  kulkea, kun he tulivat Egyptin maasta, vaan nämä kääntyivät heistä pois  eivätkä tuhonneet heitä.</verse>
        <verse osisID='2Chr.20.11'>Katso, nyt he kostavat sen meille: he tulevat karkoittamaan meitä  maasta, joka on sinun omasi ja jonka sinä olet antanut meidän omaksemme.</verse>
        <verse osisID='2Chr.20.12'>Meidän Jumalamme, etkö tuomitse heitä? Sillä me emme mahda mitään  tätä suurta joukkoa vastaan, joka hyökkää meidän kimppuumme, emmekä itse  tiedä mitä tehdä, vaan sinuun meidän silmämme katsovat."</verse>
        <verse osisID='2Chr.20.13'>Kaikki Juudan miehet seisoivat siinä Herran edessä pikkulapsineen,  vaimoineen ja poikineen.</verse>
        <verse osisID='2Chr.20.14'>Ja Herran Henki tuli seurakunnan keskellä Jahasieliin, Sakarjan  poikaan, joka oli Benajan poika, joka Jegielin poika, joka Mattanjan  poika, leeviläisen, joka oli Aasafin jälkeläisiä,</verse>
        <verse osisID='2Chr.20.15'>ja hän sanoi: "Kuunnelkaa, kaikki te Juudan miehet ja Jerusalemin  asukkaat ja sinä kuningas Joosafat. Näin sanoo teille Herra: Älkää  peljätkö älkääkä arkailko tätä suurta joukkoa, sillä sota ei ole teidän,  vaan Jumalan.</verse>
        <verse osisID='2Chr.20.16'>Menkää huomenna heitä vastaan. Katso, he nousevat silloin Siisin  solaa pitkin, ja te kohtaatte heidät laakson päässä, itäänpäin Jeruelin  erämaasta.</verse>
        <verse osisID='2Chr.20.17'>Mutta silloin ei ole teidän asianne taistella. Astukaa esiin,  seisokaa ja katsokaa, kuinka Herra pelastaa teidät, Juuda ja Jerusalem.  Älkää peljätkö älkääkä arkailko; menkää huomenna heitä vastaan, ja Herra  on oleva teidän kanssanne."</verse>
        <verse osisID='2Chr.20.18'>Silloin Joosafat kumartui kasvoillensa maahan, ja kaikki Juudan  miehet ja Jerusalemin asukkaat lankesivat Herran eteen, rukoilemaan  Herraa.</verse>
        <verse osisID='2Chr.20.19'>Ja ne leeviläiset, jotka olivat Kehatin ja Koorahin jälkeläisiä,  nousivat ylistämään Herraa, Israelin Jumalaa, ylen korkealla äänellä.</verse>
        <verse osisID='2Chr.20.20'>Mutta varhain seuraavana aamuna he menivät Tekoan erämaahan.  Ja  heidän lähtiessänsä Joosafat astui esiin ja sanoi: "Kuulkaa minua, te  Juudan ja Jerusalemin asukkaat. Uskokaa Herraan, Jumalaanne, niin te  olette hyvässä turvassa, ja uskokaa hänen profeettojansa, niin te  menestytte."</verse>
        <verse osisID='2Chr.20.21'>Ja neuvoteltuaan kansan kanssa hän asetti veisaajat veisaamaan  Herralle ylistysvirsiä pyhässä kaunistuksessa ja kulkemaan aseväen  edellä sanoen: "Kiittäkää Herraa, sillä hänen armonsa pysyy  iankaikkisesti".</verse>
        <verse osisID='2Chr.20.22'>Ja juuri kun he alottivat riemuhuudon ja ylistysvirren, antoi Herra  väijyjiä tulla ammonilaisten, mooabilaisten ja Seirin vuoristolaisten  selkään, jotka olivat hyökänneet Juudan kimppuun; ja heidät voitettiin.</verse>
        <verse osisID='2Chr.20.23'>Sillä ammonilaiset ja mooabilaiset asettuivat Seirin vuoristolaisia  vastaan tuhoamaan ja hävittämään heitä; ja kun he olivat lopettaneet  Seirin asukkaat, auttoivat he toisiaan toistensa tuhoamisessa.</verse>
        <verse osisID='2Chr.20.24'>Kun Juudan miehet tulivat paikalle, josta voi tähystää erämaahan, ja  kääntyivät joukkoon päin, niin katso, ruumiita makasi maassa, ei kukaan  ollut pelastunut.</verse>
        <verse osisID='2Chr.20.25'>Niin Joosafat väkineen tuli ryöstämään heiltä saalista, ja he  löysivät heidän seastaan paljon sekä tavaraa että ruumiita ja kalliita  kaluja. Ja he ottivat itsellensä enemmän kuin saivat kannetuksi; he  ryöstivät saalista kolme päivää, sillä sitä oli paljon.</verse>
        <verse osisID='2Chr.20.26'>Neljäntenä päivänä he kokoontuivat Beraka-laaksoon; sillä siellä he  kiittivät Herraa. Siitä on sen paikan nimenä Beraka-laakso vielä tänäkin  päivänä.</verse>
        <verse osisID='2Chr.20.27'>Senjälkeen kaikki Juudan ja Jerusalemin miehet, ja Joosafat heidän  etunenässään, kääntyivät iloiten paluumatkalle Jerusalemiin, sillä Herra  oli antanut heille ilon heidän vihollisistaan.</verse>
        <verse osisID='2Chr.20.28'>Ja he tulivat soittaen harpuilla, kanteleilla ja torvilla  Jerusalemiin, Herran temppeliin.</verse>
        <verse osisID='2Chr.20.29'>Ja Jumalan kauhu valtasi kaikkien maitten valtakunnat, kun he  kuulivat Herran sotineen Israelin vihollisia vastaan.</verse>
        <verse osisID='2Chr.20.30'>Sitten Joosafatin valtakunnalla oli rauha; hänen Jumalansa soi hänen  päästä rauhaan joka taholla.</verse>
        <verse osisID='2Chr.20.31'>Niin hallitsi Joosafat Juudaa. Hän oli kolmenkymmenen viiden vuoden  vanha tullessaan kuninkaaksi, ja hän hallitsi Jerusalemissa  kaksikymmentä viisi vuotta. Hänen äitinsä oli nimeltään Asuba, Silhin  tytär.</verse>
        <verse osisID='2Chr.20.32'>Ja hän vaelsi isänsä Aasan tietä, siltä poikkeamatta, ja teki sitä,  mikä on oikein Herran silmissä.</verse>
        <verse osisID='2Chr.20.33'>Mutta uhrikukkulat eivät hävinneet, eikä kansa vielä ollut  kiinnittänyt sydäntänsä isiensä Jumalaan.</verse>
        <verse osisID='2Chr.20.34'>Mitä muuta on kerrottavaa Joosafatista, sekä hänen aikaisemmista  että myöhemmistä vaiheistaan, katso, se on kirjoitettuna Jeehun, Hananin  pojan, historiassa, joka on otettu Israelin kuningasten kirjaan.</verse>
        <verse osisID='2Chr.20.35'>Senjälkeen Joosafat, Juudan kuningas, liittoutui Ahasjan, Israelin  kuninkaan, kanssa, joka oli jumalaton menoissaan.</verse>
        <verse osisID='2Chr.20.36'>Hän liittoutui tämän kanssa rakentaakseen laivoja, joiden oli määrä  kulkea Tarsiiseen; ja niin he rakensivat laivoja Esjon-Geberissä.</verse>
        <verse osisID='2Chr.20.37'>Mutta Elieser, Doodavahun poika, Maaresasta, ennusti Joosafatia  vastaan sanoen: "Koska olet liittoutunut Ahasjan kanssa, on Herra  särkevä sinun työsi". Niin laivat rikkoutuivat eivätkä kyenneet menemään  Tarsiiseen.</verse>
      </chapter>
      <chapter osisID='2Chr.21'>
        <verse osisID='2Chr.21.1'>Sitten Joosafat meni lepoon isiensä tykö, ja hänet haudattiin isiensä  viereen Daavidin kaupunkiin. Ja hänen poikansa Jooram tuli kuninkaaksi  hänen sijaansa.</verse>
        <verse osisID='2Chr.21.2'>Ja hänellä oli veljiä: Joosafatin pojat Asarja, Jehiel, Sakarja,  Asarjahu, Miikael ja Sefatja. Nämä kaikki olivat Joosafatin, Israelin  kuninkaan, poikia.</verse>
        <verse osisID='2Chr.21.3'>Ja heidän isänsä oli antanut heille suuria lahjoja, hopeata, kultaa  ja kalleuksia, sekä varustettuja kaupunkeja Juudassa; mutta kuninkuuden  hän oli antanut Jooramille, sillä tämä oli esikoinen.</verse>
        <verse osisID='2Chr.21.4'>Kun Jooram oli noussut isänsä valtaistuimelle ja vahvistunut, tappoi  hän miekalla kaikki veljensä, niin myös muutamia Israelin päämiehiä.</verse>
        <verse osisID='2Chr.21.5'>Jooram oli kolmenkymmenen kahden vuoden vanha tullessaan kuninkaaksi,  ja hän hallitsi Jerusalemissa kahdeksan vuotta.</verse>
        <verse osisID='2Chr.21.6'>Mutta hän vaelsi Israelin kuningasten tietä, niinkuin Ahabin suku oli  tehnyt, sillä hänellä oli puolisona Ahabin tytär; ja niin hän teki sitä,  mikä on pahaa Herran silmissä.</verse>
        <verse osisID='2Chr.21.7'>Mutta Herra ei tahtonut tuhota Daavidin sukua, koska hän oli tehnyt  liiton Daavidin kanssa ja koska hän oli luvannut antaa hänelle ja hänen  pojillensa lampun ainiaaksi.</verse>
        <verse osisID='2Chr.21.8'>Hänen aikanaan edomilaiset luopuivat Juudan vallanalaisuudesta ja  asettivat itsellensä kuninkaan.</verse>
        <verse osisID='2Chr.21.9'>Niin Jooram lähti sinne päällikköineen ja kaikkine sotavaunuineen. Ja  hän nousi yöllä ja voitti edomilaiset, jotka olivat saartaneet hänet, ja  sotavaunujen päälliköt.</verse>
        <verse osisID='2Chr.21.10'>Niin edomilaiset luopuivat Juudan vallanalaisuudesta vapaiksi, aina  tähän päivään asti. Siihen aikaan luopui hänen vallanalaisuudestaan myös  Libna, koska hän oli hyljännyt Herran, isiensä Jumalan.</verse>
        <verse osisID='2Chr.21.11'>Hänkin teetti uhrikukkuloita Juudan vuoristoon ja saattoi  Jerusalemin asukkaat haureuteen ja vietteli Juudan.</verse>
        <verse osisID='2Chr.21.12'>Mutta profeetta Elialta tuli hänelle tällainen kirjoitus: "Näin  sanoo Herra, sinun isäsi Daavidin Jumala: Koska et ole vaeltanut isäsi  Joosafatin teitä etkä Aasan, Juudan kuninkaan, teitä,</verse>
        <verse osisID='2Chr.21.13'>vaan olet vaeltanut Israelin kuningasten tietä ja saattanut Juudan  ja Jerusalemin asukkaat haureuteen, niinkuin Ahabin suku saattoi heidät  haureuteen; ja koska myös olet tappanut veljesi, jotka olivat sinun  isäsi perhekuntaa ja paremmat kuin sinä,</verse>
        <verse osisID='2Chr.21.14'>katso, sentähden Herra rankaisee sinun kansaasi, poikiasi, vaimojasi  ja kaikkea, mitä sinulla on, kovalla vitsauksella;</verse>
        <verse osisID='2Chr.21.15'>ja sinä itse olet sairastava vaikeata tautia, sisusvaivaa, kunnes  vuoden, parin kuluttua sisuksesi taudin voimasta tunkeutuvat ulos."</verse>
        <verse osisID='2Chr.21.16'>Niin Herra herätti Jooramia vastaan filistealaisten hengen ja niiden  arabialaisten hengen, jotka asuivat etiopialaisten naapureina,</verse>
        <verse osisID='2Chr.21.17'>ja he menivät Juudaa vastaan, valloittivat sen ja veivät saaliinaan  kaiken tavaran, mitä oli kuninkaan linnassa, niin myöskin hänen poikansa  ja vaimonsa, niin ettei hänelle jäänyt muuta poikaa kuin Jooahas, hänen  nuorin poikansa.</verse>
        <verse osisID='2Chr.21.18'>Ja kaiken tämän jälkeen Herra rankaisi häntä parantumattomalla  sisusvaivalla.</verse>
        <verse osisID='2Chr.21.19'>Parin vuoden kuluttua, toisen vuoden lopulla, hänen sisuksensa  taudin voimasta tunkeutuivat ulos, ja hän kuoli koviin tuskiin. Mutta  hänen kansansa ei polttanut hänen kunniakseen kuolinsuitsutusta,  niinkuin oli poltettu hänen isiensä kunniaksi.</verse>
        <verse osisID='2Chr.21.20'>Hän oli kolmenkymmenen kahden vuoden vanha tullessaan kuninkaaksi,  ja hän hallitsi Jerusalemissa kahdeksan vuotta. Ja hän meni pois  kenenkään kaipaamatta, ja hänet haudattiin Daavidin kaupunkiin, mutta ei  kuningasten hautoihin.</verse>
      </chapter>
      <chapter osisID='2Chr.22'>
        <verse osisID='2Chr.22.1'>Jerusalemin asukkaat tekivät Ahasjan, hänen nuorimman poikansa,  kuninkaaksi hänen sijaansa; sillä kaikki vanhemmat oli tappanut se  rosvojoukko, joka arabialaisten kanssa oli tullut leiriin. Niin tuli  Ahasja, Jooramin poika, Juudan kuninkaaksi.</verse>
        <verse osisID='2Chr.22.2'>Ahasja oli kahdenkymmenen kahden vuoden vanha tullessaan kuninkaaksi,  ja hän hallitsi Jerusalemissa vuoden. Hänen äitinsä oli nimeltään  Atalja, Omrin tytär.</verse>
        <verse osisID='2Chr.22.3'>Hänkin vaelsi Ahabin suvun teitä, sillä hänen äitinsä oli häntä  neuvomassa jumalattomuuteen.</verse>
        <verse osisID='2Chr.22.4'>Niin hän teki sitä, mikä on pahaa Herran silmissä, samoinkuin Ahabin  suku; sillä he olivat hänen isänsä kuoleman jälkeen hänen  neuvonantajiaan, hänen turmioksensa.</verse>
        <verse osisID='2Chr.22.5'>Heidän neuvostansa hän myös lähti Israelin kuninkaan Jooramin, Ahabin  pojan, kanssa taistelemaan Hasaelia, Aramin kuningasta, vastaan Gileadin  Raamotiin; mutta aramilaiset haavoittivat Jooramin.</verse>
        <verse osisID='2Chr.22.6'>Niin hän tuli takaisin Jisreeliin parantuakseen, sillä hänessä oli  haavat, jotka häneen oli isketty Raamassa hänen taistellessaan Hasaelia,  Aramin kuningasta, vastaan. Ja Juudan kuningas Ahasja, Jooramin poika,  tuli Jisreeliin katsomaan Jooramia, Ahabin poikaa, koska tämä oli  sairaana.</verse>
        <verse osisID='2Chr.22.7'>Mutta Jumalalta tuli Ahasjan tuhoksi se, että hän meni Jooramin luo.  Sillä sinne tultuaan hän meni Jooramin kanssa Jeehua, Nimsin poikaa,  vastaan, jonka Herra oli voidellut hävittämään Ahabin sukua.</verse>
        <verse osisID='2Chr.22.8'>Ja kun Jeehu oli toimeenpanemassa Ahabin suvun tuomiota, tapasi hän  Juudan ruhtinaat ja Ahasjan veljenpojat, jotka palvelivat Ahasjaa, ja  tappoi heidät.</verse>
        <verse osisID='2Chr.22.9'>Sitten hän etsi Ahasjaa; ja tämä saatiin kiinni Samariassa, jossa hän  piileskeli. Niin hänet vietiin Jeehun eteen ja surmattiin. Ja he  hautasivat hänet, sillä he sanoivat: "Hän on Joosafatin poika, hänen,  joka kaikesta sydämestänsä etsi Herraa". Eikä Ahasjan perheessä ollut  ketään, joka olisi kyennyt hallitsemaan.</verse>
        <verse osisID='2Chr.22.10'>Kun Atalja, Ahasjan äiti, näki, että hänen poikansa oli kuollut,  nousi hän ja tuhosi koko Juudan heimon kuningassuvun.</verse>
        <verse osisID='2Chr.22.11'>Mutta kuninkaan tytär Joosabat otti surmattavain kuninkaan poikien  joukosta salaa Ahasjan pojan Jooaan ja pani hänet imettäjineen  makuuhuoneeseen. Näin pappi Joojadan vaimo Joosabat, joka oli kuningas  Jooramin tytär ja Ahasjan sisar, sai hänet kätketyksi Ataljalta, niin  ettei tämä voinut häntä surmauttaa.</verse>
        <verse osisID='2Chr.22.12'>Sitten poika oli heidän luonaan Jumalan temppeliin piilotettuna  kuusi vuotta, Ataljan hallitessa maata.</verse>
      </chapter>
      <chapter osisID='2Chr.23'>
        <verse osisID='2Chr.23.1'>Mutta seitsemäntenä vuotena Joojada rohkaisi mielensä ja liittoutui  sadanpäämiesten Asarjan, Jerohamin pojan, Ismaelin, Joohananin pojan,  Asarjan, Oobedin pojan, Maasejan, Adajan pojan, ja Elisafatin, Sikrin  pojan, kanssa.</verse>
        <verse osisID='2Chr.23.2'>Nämä kiertelivät Juudassa ja kokosivat leeviläiset kaikista Juudan  kaupungeista sekä Israelin perhekunta-päämiehet; ja he tulivat  Jerusalemiin.</verse>
        <verse osisID='2Chr.23.3'>Tehkää näin: Kolmas osa teistä, papeista ja leeviläisistä,   joiden on mentävä vartionpitoon sapattina, olkoon ovenvartijoina kynnyksillä,</verse>
        <verse osisID='2Chr.23.5'>kolmas osa miehittäköön kuninkaan linnan ja kolmas osa Jesod-portin,  ja koko kansa Herran temppelin esikartanot.</verse>
        <verse osisID='2Chr.23.6'>Älköön kukaan muu kuin papit ja palvelusta tekevät leeviläiset menkö  Herran temppeliin. He saavat mennä sisään, sillä he ovat pyhät, mutta  kaikki muu kansa noudattakoon Herran määräystä.</verse>
        <verse osisID='2Chr.23.7'>Leeviläiset asettukoot kuninkaan ympärille, kullakin ase kädessä; ja  joka tunkeutuu temppeliin, se surmattakoon. Näin olkaa kuninkaan luona,  menköön hän ulos tai sisään."</verse>
        <verse osisID='2Chr.23.8'>Leeviläiset ja koko Juuda tekivät kaiken, mitä pappi Joojada oli  käskenyt heidän tehdä. Kukin heistä otti miehensä, sekä ne, joiden oli  mentävä vartionpitoon sapattina, että ne, jotka pääsivät vartionpidosta  sapattina, sillä pappi Joojada ei ollut vapauttanut osastoja  palveluksesta.</verse>
        <verse osisID='2Chr.23.9'>Ja pappi Joojada antoi sadanpäämiehille keihäät, kilvet ja  varustukset, jotka olivat olleet kuningas Daavidin omat ja olivat  Jumalan temppelissä.</verse>
        <verse osisID='2Chr.23.10'>Ja hän asetti koko kansan, kullakin peitsi kädessä, temppelin  eteläsivulta aina sen pohjoissivulle saakka, päin alttaria ja temppeliä,  kuninkaan ympärille.</verse>
        <verse osisID='2Chr.23.11'>Sitten he toivat kuninkaan pojan esille, panivat hänen päähänsä  kruunun ja antoivat hänelle lain kirjan ja tekivät hänet kuninkaaksi. Ja  Joojada ja hänen poikansa voitelivat hänet ja huusivat: "Eläköön  kuningas!"</verse>
        <verse osisID='2Chr.23.12'>Kun Atalja kuuli kansan huudon, sen juostessa ja huutaessa  riemuhuutoja kuninkaalle, meni hän kansan luo Herran temppeliin.</verse>
        <verse osisID='2Chr.23.13'>Hän näki kuninkaan seisovan korkealla paikallansa sisäänkäytävän  luona, ja päälliköt ja torvensoittajat kuninkaan luona, ja kaiken maan  kansan, joka riemuitsi ja puhalsi torviin, ja veisaajat, jotka  soittimillaan johtivat ylistyslaulua.  Silloin Atalja repäisi vaatteensa  ja huusi: "Kapina, kapina!"</verse>
        <verse osisID='2Chr.23.14'>Mutta pappi Joojada antoi sadanpäämiesten, sotajoukon johtajien,  astua esiin ja sanoi heille: "Viekää hänet pois rivien välitse, ja joka  yrittää seurata häntä, se surmattakoon miekalla". Sillä pappi oli  sanonut: "Älkää surmatko häntä Herran temppelissä".</verse>
        <verse osisID='2Chr.23.15'>Niin he kävivät häneen käsiksi, ja kun hän oli tullut kuninkaan  linnan Hevosportin sisäänkäytävän luo, surmasivat he hänet siinä.</verse>
        <verse osisID='2Chr.23.16'>Ja Joojada teki liiton hänen itsensä, koko kansan ja kuninkaan  kesken, että he olisivat Herran kansa.</verse>
        <verse osisID='2Chr.23.17'>Sitten kaikki kansa meni Baalin temppeliin, ja he hävittivät sen.  Sen alttarit ja kuvat he murskasivat, ja he tappoivat alttarien edessä  Mattanin, Baalin papin.</verse>
        <verse osisID='2Chr.23.18'>Sitten Joojada asetti päällysmiehiä Herran temppeliin, leeviläisiä  pappeja, jotka Daavid oli määrännyt Herran temppeliin, uhraamaan Herran  polttouhreja, niinkuin on kirjoitettuna Mooseksen laissa, riemuhuudoin  ja lauluin, Daavidin järjestelyn mukaan.</verse>
        <verse osisID='2Chr.23.19'>Ja hän asetti ovenvartijat Herran temppelin porteille, ettei pääsisi  sisään kukaan, joka oli jollakin tavalla saastainen.</verse>
        <verse osisID='2Chr.23.20'>Ja hän otti mukaansa sadanpäämiehet, ylimykset ja kansan  hallitusmiehet sekä kaiken maan kansan ja vei kuninkaan Herran  temppelistä, ja he tulivat Yläportin kautta kuninkaan linnaan ja  asettivat kuninkaan kuninkaalliselle valtaistuimelle.</verse>
        <verse osisID='2Chr.23.21'>Ja kaikki maan kansa iloitsi, ja kaupunki pysyi rauhallisena. Mutta  Ataljan he surmasivat miekalla.</verse>
      </chapter>
      <chapter osisID='2Chr.24'>
        <verse osisID='2Chr.24.1'>Jooas oli seitsemän vuoden vanha tullessaan kuninkaaksi, ja hän  hallitsi Jerusalemissa neljäkymmentä vuotta. Hänen äitinsä nimi oli  Sibja, Beersebasta.</verse>
        <verse osisID='2Chr.24.2'>Ja Jooas teki sitä, mikä on oikein Herran silmissä, niin kauan kuin  pappi Joojada eli.</verse>
        <verse osisID='2Chr.24.3'>Ja Joojada otti hänelle kaksi vaimoa, ja hänelle syntyi poikia ja  tyttäriä.</verse>
        <verse osisID='2Chr.24.4'>Senjälkeen Jooas aikoi uudistaa Herran temppelin.</verse>
        <verse osisID='2Chr.24.5'>Ja hän kutsui kokoon papit ja leeviläiset ja sanoi heille: "Menkää  Juudan kaupunkeihin ja kootkaa kaikesta Israelista rahaa Jumalanne  temppelin korjaamiseksi, vuodesta vuoteen, ja jouduttakaa tätä asiaa".  Mutta leeviläiset eivät jouduttaneet sitä.</verse>
        <verse osisID='2Chr.24.6'>Silloin kuningas kutsui luokseen ylimmäisen papin Joojadan ja sanoi  hänelle: "Miksi et ole pitänyt huolta siitä, että leeviläiset toisivat  Juudasta ja Jerusalemista Herran palvelijan Mooseksen määräämän Israelin  seurakunnan veron lainmajaa varten?</verse>
        <verse osisID='2Chr.24.7'>Sillä jumalaton Atalja ja hänen poikansa ovat murtautuneet Jumalan  temppeliin; he ovat myös käyttäneet baaleja varten kaikki Herran  temppelin pyhät lahjat."</verse>
        <verse osisID='2Chr.24.8'>Sitten tehtiin kuninkaan käskystä arkku, ja se asetettiin Herran  temppelin portin ulkopuolelle.</verse>
        <verse osisID='2Chr.24.9'>Ja Juudassa ja Jerusalemissa kuulutettiin, että vero, jonka Jumalan  palvelija Mooses oli erämaassa määrännyt Israelille, oli tuotava  Herralle.</verse>
        <verse osisID='2Chr.24.10'>Kaikki päämiehet ja kaikki kansa toivat iloiten rahaa ja heittivät  arkkuun, kunnes se täyttyi.</verse>
        <verse osisID='2Chr.24.11'>Aina kun leeviläiset toivat arkun kuninkaan asettamien  tarkastusmiesten luo, huomattuaan, että siinä oli paljon rahaa, tulivat  kuninkaan kirjuri ja ylimmäisen papin käskyläinen tyhjentämään arkun, ja  sitten he kantoivat sen takaisin paikoilleen. Niin he tekivät päivä  päivältä ja kokosivat paljon rahaa.</verse>
        <verse osisID='2Chr.24.12'>Sitten kuningas ja Joojada antoivat sen niille, jotka teettivät työt  Herran temppelissä, ja nämä palkkasivat kivenhakkaajia ja puuseppiä  uudistamaan Herran temppeliä, niin myös rauta- ja vaskiseppiä korjaamaan  Herran temppeliä.</verse>
        <verse osisID='2Chr.24.13'>Ja työnteettäjät toimivat niin, että työ edistyi heidän käsissään,  ja he asettivat Jumalan temppelin entiselleen sen määrämittojen mukaan  ja panivat sen kuntoon.</verse>
        <verse osisID='2Chr.24.14'>Ja kun he olivat päättäneet työnsä, veivät he rahan tähteet  kuninkaalle ja Joojadalle; ja niillä teetettiin kaluja Herran  temppeliin, jumalanpalvelus- ja uhraamiskaluja, kuppeja sekä kulta- ja  hopeakaluja. Ja Herran temppelissä uhrattiin vakituisesti polttouhreja,  niin kauan kuin Joojada eli.</verse>
        <verse osisID='2Chr.24.15'>Mutta Joojada kävi vanhaksi ja sai elämästä kyllänsä, ja hän kuoli.  Sadan kolmenkymmenen vuoden vanha hän oli kuollessaan.</verse>
        <verse osisID='2Chr.24.16'>Ja hänet haudattiin Daavidin kaupunkiin kuningasten joukkoon, sillä  hän oli tehnyt sitä, mikä hyvää on, Israelille ja Jumalalle ja hänen  temppelilleen.</verse>
        <verse osisID='2Chr.24.17'>Mutta Joojadan kuoleman jälkeen tulivat Juudan päämiehet ja  kumarsivat kuningasta; ja kuningas kuuli heitä.</verse>
        <verse osisID='2Chr.24.18'>Ja he hylkäsivät Herran, isiensä Jumalan, temppelin ja palvelivat  aseroita ja jumalankuvia. Niin viha kohtasi Juudaa ja Jerusalemia tämän  heidän rikoksensa tähden.</verse>
        <verse osisID='2Chr.24.19'>Hän lähetti heidän keskuuteensa profeettoja palauttamaan heitä  Herran tykö, ja nämä varoittivat heitä, mutta he eivät kuulleet.</verse>
        <verse osisID='2Chr.24.20'>Niin Jumalan Henki täytti Sakarjan, pappi Joojadan pojan, ja hän  astui kansan eteen ja sanoi heille: "Näin sanoo Jumala: Miksi te rikotte  Herran käskyt omaksi onnettomuudeksenne? Koska te olette hyljänneet  Herran, hylkää hänkin teidät."</verse>
        <verse osisID='2Chr.24.21'>Mutta he tekivät salaliiton häntä vastaan ja kivittivät hänet  kuoliaaksi kuninkaan käskystä Herran temppelin esipihalla.</verse>
        <verse osisID='2Chr.24.22'>Sillä kuningas Jooas ei muistanut rakkautta, jota hänen isänsä  Joojada oli hänelle osoittanut, vaan tappoi Joojadan pojan. Ja tämä  sanoi kuollessaan: "Herra nähköön ja kostakoon".</verse>
        <verse osisID='2Chr.24.23'>Vuoden vaihteessa kävi aramilaisten sotajoukko Jooaan kimppuun, ja  he tunkeutuivat Juudaan ja Jerusalemiin asti ja tuhosivat kansasta  kaikki kansan päämiehet. Ja kaiken saaliinsa he lähettivät Damaskon  kuninkaalle.</verse>
        <verse osisID='2Chr.24.24'>Sillä vaikka aramilaisten sotajoukko tuli vähälukuisena, antoi Herra  näiden käsiin hyvin suuren sotajoukon, koska he olivat hyljänneet  Herran, isiensä Jumalan. Ja niin nämä panivat toimeen rangaistustuomion  Jooaalle.</verse>
        <verse osisID='2Chr.24.25'>Kun he sitten lähtivät häntä ahdistamasta - ja hän jäi heidän  lähtiessään hyvin sairaaksi - tekivät hänen palvelijansa salaliiton  häntä vastaan pappi Joojadan pojan murhan tähden ja tappoivat hänet  hänen vuoteeseensa; ja niin hän kuoli. Ja hänet haudattiin Daavidin  kaupunkiin; kuitenkaan ei häntä haudattu kuningasten hautoihin.</verse>
        <verse osisID='2Chr.24.26'>Ne, jotka tekivät salaliiton häntä vastaan, olivat Saabad,  ammonilaisen vaimon Simeatin poika, ja Joosabad, mooabilaisen vaimon  Simritin poika.</verse>
        <verse osisID='2Chr.24.27'>Hänen pojistaan, monista häntä vastaan lausutuista ennustuksista ja  Jumalan temppelin uudestaanrakentamisesta, katso, niistä on kirjoitettu  Kuningasten kirjan selityskirjaan.  Ja hänen poikansa Amasja tuli  kuninkaaksi hänen sijaansa.</verse>
      </chapter>
      <chapter osisID='2Chr.25'>
        <verse osisID='2Chr.25.1'>Amasja oli kahdenkymmenen viiden vuoden vanha tullessansa  kuninkaaksi, ja hän hallitsi Jerusalemissa kaksikymmentä yhdeksän  vuotta. Hänen äitinsä oli nimeltään Jooaddan, Jerusalemista.</verse>
        <verse osisID='2Chr.25.2'>Hän teki sitä, mikä on oikein Herran silmissä, ei kuitenkaan ehyellä  sydämellä.</verse>
        <verse osisID='2Chr.25.3'>Ja kun hänen kuninkuutensa oli vahvistunut, tappoi hän ne  palvelijansa, jotka olivat murhanneet kuninkaan, hänen isänsä.</verse>
        <verse osisID='2Chr.25.4'>Mutta heidän lapsensa hän jätti surmaamatta: hän teki, niinkuin on  kirjoitettu laissa, Mooseksen kirjassa, jossa Herra on käskenyt sanoen:  "Älkööt isät kuolko lasten tähden älköötkä lapset isien tähden; kukin  kuolkoon oman syntinsä tähden".</verse>
        <verse osisID='2Chr.25.5'>Sitten Amasja kokosi Juudan miehet ja asetti heidät perhekunnittain,  tuhannen- ja sadanpäämiesten mukaan, koko Juudan ja Benjaminin. Ja hän  piti katselmuksen heistä, kaksikymmenvuotiaista ja sitä vanhemmista, ja  huomasi heitä olevan kolmesataa tuhatta sotakelpoista, keihästä ja  kilpeä käyttävää valiomiestä.</verse>
        <verse osisID='2Chr.25.6'>Lisäksi hän palkkasi Israelista sadalla hopeatalentilla satatuhatta  sotaurhoa.</verse>
        <verse osisID='2Chr.25.7'>Mutta Jumalan mies tuli hänen luoksensa ja sanoi: "Kuningas!  Älköön  Israelin sotajoukko lähtekö sinun kanssasi, sillä Herra ei ole Israelin,  kaikkien näiden efraimilaisten, kanssa.</verse>
        <verse osisID='2Chr.25.8'>Vaan lähde sinä yksin, käy rohkeasti taisteluun; muutoin Jumala  kaataa sinut vihollistesi eteen, sillä Jumalalla on valta auttaa ja  kaataa." Amasja sanoi Jumalan miehelle:</verse>
        <verse osisID='2Chr.25.9'>"Mutta miten käy niiden sadan talentin, jotka minä olen antanut  Israelin joukolle?" Jumalan mies vastasi: "Herra voi antaa sinulle  paljon enemmän, kuin se on".</verse>
        <verse osisID='2Chr.25.10'>Silloin Amasja erotti sen joukon, joka oli tullut hänen luoksensa  Efraimista, palaamaan kotiinsa. Siitä he vihastuivat kovin Juudaan ja  menivät kotiinsa vihasta hehkuen.</verse>
        <verse osisID='2Chr.25.11'>Mutta Amasja rohkaisi mielensä, lähti ja vei väkensä Suolalaaksoon  ja surmasi seiriläisiä kymmenen tuhatta.</verse>
        <verse osisID='2Chr.25.12'>Ja toiset kymmenen tuhatta Juudan miehet ottivat elävinä vangeiksi.  Nämä he veivät kallion laelle ja syöksivät heidät kallion laelta alas,  niin että he kaikki ruhjoutuivat.</verse>
        <verse osisID='2Chr.25.13'>Mutta ne, jotka kuuluivat Amasjan palauttamaan joukkoon ja jotka  eivät olleet päässeet hänen kanssaan sotaan, hyökkäsivät Juudan  kaupunkeihin, Samariaan ja aina Beet-Hooroniin saakka; ja he surmasivat  asukkaista kolmetuhatta ja ottivat paljon saalista.</verse>
        <verse osisID='2Chr.25.14'>Kun Amasja, voitettuaan edomilaiset, tuli takaisin, toi hän mukanaan  seiriläisten jumalat ja asetti ne itselleen jumaliksi, ja hän kumarsi  niitä ja poltti niille uhreja.</verse>
        <verse osisID='2Chr.25.15'>Niin Herran viha syttyi Amasjaa kohtaan, ja hän lähetti hänen  luokseen profeetan; tämä sanoi hänelle: "Miksi sinä etsit tuon kansan  jumalia, jotka eivät voineet pelastaa omaa kansaansa sinun käsistäsi?"</verse>
        <verse osisID='2Chr.25.16'>Hänen näin hänelle puhuessaan Amasja sanoi hänelle: "Olemmeko me  asettaneet sinut kuninkaan neuvonantajaksi? Herkeä jo, muutoin sinut  surmataan." Profeetta herkesi ja sanoi: "Minä tiedän, että Jumala on  päättänyt sinut tuhota, koska sinä teet näin etkä kuule minun neuvoani".</verse>
        <verse osisID='2Chr.25.17'>Amasja, Juudan kuningas, lähetti neuvoteltuaan asiasta Jooaalle,  Jooahaan pojalle, Jeehun pojanpojalle, Israelin kuninkaalle, tämän  sanan: "Tule, otelkaamme keskenämme".</verse>
        <verse osisID='2Chr.25.18'>Mutta Jooas, Israelin kuningas, lähetti Amasjalle, Juudan  kuninkaalle tämän sanan: "Libanonilla kasvava ohdake lähetti  setripuulle, joka kasvoi Libanonilla, tämän sanan: 'Anna tyttäresi  vaimoksi minun pojalleni'. Mutta metsän eläimet Libanonilla kulkivat  ohdakkeen ylitse ja tallasivat sen maahan.</verse>
        <verse osisID='2Chr.25.19'>Sinä sanot: 'Katso, minä olen voittanut edomilaiset', ja olet käynyt  ylpeäksi saatuasi kunniaa. Mutta pysy kotonasi; minkätähden tahdot  tuottaa onnettomuuden: sinä itse kukistut ja Juuda sinun kanssasi?"</verse>
        <verse osisID='2Chr.25.20'>Mutta Amasja ei totellut; sillä tämä tuli Jumalalta: hän tahtoi  antaa heidät alttiiksi, koska he olivat etsineet Edomin jumalia.</verse>
        <verse osisID='2Chr.25.21'>Niin Jooas, Israelin kuningas, lähti liikkeelle, ja he ottelivat  keskenään, hän ja Amasja, Juudan kuningas, Beet-Semeksessä, joka on  Juudan aluetta.</verse>
        <verse osisID='2Chr.25.22'>Ja israelilaiset voittivat Juudan miehet, ja nämä pakenivat kukin  majallensa.</verse>
        <verse osisID='2Chr.25.23'>Ja Jooas, Israelin kuningas, otti Juudan kuninkaan Amasjan, Jooaan  pojan, Jooahaan pojanpojan, Beet-Semeksessä vangiksi ja toi hänet  Jerusalemiin. Sitten hän revitti Jerusalemin muuria Efraimin portista  Kulmaporttiin saakka, neljäsataa kyynärää.</verse>
        <verse osisID='2Chr.25.24'>Ja hän otti kaiken kullan ja hopean sekä kalut, mitä Herran  temppelissä, Oobed-Edomin huostassa oli, ja kuninkaan linnan aarteet  ynnä panttivankeja ja palasi Samariaan.</verse>
        <verse osisID='2Chr.25.25'>Mutta Amasja, Jooaan poika, Juudan kuningas, eli Jooaan, Jooahaan  pojan, Israelin kuninkaan, kuoleman jälkeen viisitoista vuotta.</verse>
        <verse osisID='2Chr.25.26'>Mitä muuta on kerrottavaa Amasjan aikaisemmista ja myöhemmistä  vaiheista, se on kirjoitettuna Juudan ja Israelin kuningasten kirjassa.</verse>
        <verse osisID='2Chr.25.27'>Siitä ajasta alkaen, jolloin Amasja luopui Herrasta, punottiin  Jerusalemissa salaliittoa häntä vastaan. Hän pakeni Laakiiseen, mutta  Laakiiseen lähetettiin miehiä hänen jälkeensä, ja he surmasivat hänet  siellä.</verse>
        <verse osisID='2Chr.25.28'>Hänet nostettiin hevosten selkään ja haudattiin isiensä viereen  Juudan kaupunkiin.</verse>
      </chapter>
      <chapter osisID='2Chr.26'>
        <verse osisID='2Chr.26.1'>Mutta koko Juudan kansa otti Ussian, joka oli kuudentoista vuoden  vanha, ja teki hänet kuninkaaksi hänen isänsä Amasjan sijaan.</verse>
        <verse osisID='2Chr.26.2'>Hän linnoitti Eelatin ja palautti sen Juudalle, sittenkuin kuningas  oli mennyt lepoon isiensä tykö.</verse>
        <verse osisID='2Chr.26.3'>Ussia oli kuudentoista vuoden vanha tullessaan kuninkaaksi, ja hän  hallitsi Jerusalemissa viisikymmentä kaksi vuotta. Hänen äitinsä oli  nimeltään Jekolja, Jerusalemista.</verse>
        <verse osisID='2Chr.26.4'>Ja hän teki sitä, mikä on oikein Herran silmissä, aivan niinkuin  hänen isänsä Amasja oli tehnyt.</verse>
        <verse osisID='2Chr.26.5'>Ja hän etsi Jumalaa, niin kauan kuin Sakarja eli, joka ymmärsi  Jumalan näkyjä. Ja niin kauan kuin hän etsi Herraa, antoi Jumala hänen  menestyä.</verse>
        <verse osisID='2Chr.26.6'>Hän lähti sotimaan filistealaisia vastaan ja revitti Gatin, Jabnen ja  Asdodin muurit; ja hän rakennutti kaupunkeja Asdodin alueelle ja muualle  filistealaisten maahan.</verse>
        <verse osisID='2Chr.26.7'>Ja Jumala auttoi häntä filistealaisia vastaan ja niitä arabialaisia  vastaan, jotka asuivat Guur-Baalissa, sekä meunilaisia vastaan.</verse>
        <verse osisID='2Chr.26.8'>Ja ammonilaiset maksoivat veroa Ussialle, ja hänen maineensa levisi  aina Egyptiin saakka, sillä hän tuli ylen mahtavaksi.</verse>
        <verse osisID='2Chr.26.9'>Ussia rakennutti Jerusalemiin tornit Kulmaportin ja Laaksoportin  päälle ja Kulmauksen päälle ja varusti ne.</verse>
        <verse osisID='2Chr.26.10'>Hän rakennutti torneja myös erämaahan ja hakkautti paljon  vesisäiliöitä, sillä hänellä oli paljon karjaa sekä Alankomaassa että  ylätasangolla. Peltomiehiä ja viinitarhureita hänellä oli vuoristossa ja  puutarhamailla, sillä hän harrasti maanviljelystä.</verse>
        <verse osisID='2Chr.26.11'>Ja Ussialla oli sotajoukko, joka teki sotapalvelusta ja lähti sotaan  osastoittain, sen lukumäärän mukaan, mikä heitä oli katselmuksessa,  jonka kirjuri Jegiel ja päällysmies Maaseja olivat toimittaneet  Hananjan, kuninkaallisen päällikön, johdolla.</verse>
        <verse osisID='2Chr.26.12'>Perhekunta-päämiesten, sotaurhojen, koko lukumäärä oli kaksituhatta  kuusisataa.</verse>
        <verse osisID='2Chr.26.13'>Heidän johdossaan oli kolmensadan seitsemän tuhannen viidensadan  miehen suuruinen sotajoukko, joka teki väellä ja voimalla sotapalvelusta  auttaakseen kuningasta vihollista vastaan.</verse>
        <verse osisID='2Chr.26.14'>Ja Ussia varusti heidät, koko sotajoukon, kilvillä, keihäillä,  kypäreillä, rintahaarniskoilla, jousilla ja linkokivillä.</verse>
        <verse osisID='2Chr.26.15'>Ja hän teetti Jerusalemiin taidokkaasti sommiteltuja sotakoneita,  jotka asetettiin torneihin ja muurien kulmiin ja joilla ammuttiin nuolia  ja suuria kiviä. Niin hänen maineensa levisi kauas, sillä hän sai  ihmeteltävästi apua, kunnes hän tuli mahtavaksi.</verse>
        <verse osisID='2Chr.26.16'>Mutta kun hän oli tullut mahtavaksi, ylpistyi hänen sydämensä, niin  että hän teki kelvottoman teon, hän tuli uskottomaksi Herraa,  Jumalaansa, kohtaan ja meni Herran temppeliin, suitsutusalttarille,  suitsuttamaan.</verse>
        <verse osisID='2Chr.26.17'>Niin pappi Asarja meni hänen jälkeensä sinne, mukanaan  kahdeksankymmentä Herran pappia, rohkeita miehiä.</verse>
        <verse osisID='2Chr.26.18'>Nämä astuivat kuningas Ussiaa vastaan ja sanoivat hänelle: "Ei ole  sinun asiasi, Ussia, suitsuttaa Herralle, vaan pappien, Aaronin poikien,  jotka ovat pyhitetyt suitsuttamaan. Mene ulos pyhäköstä, sillä sinä olet  ollut uskoton, eikä siitä tule sinulle kunniaa Herralta Jumalalta."</verse>
        <verse osisID='2Chr.26.19'>Niin Ussia vihastui, ja hän piti juuri suitsutusastiaa kädessään  suitsuttaaksensa. Mutta kun hän vihastui pappeihin, puhkesi hänen  otsaansa pitali pappien läsnäollessa Herran temppelissä,  suitsutusalttarin ääressä.</verse>
        <verse osisID='2Chr.26.20'>Ja kun ylimmäinen pappi Asarja ja kaikki muut papit kääntyivät hänen  puoleensa, niin katso, hänellä oli pitali otsassa. Silloin he äkisti  karkoittivat hänet sieltä, ja itsekin hän kiiruusti lähti pois, kun  Herra oli häntä lyönyt.</verse>
        <verse osisID='2Chr.26.21'>Niin kuningas Ussia tuli pitalitautiseksi kuolinpäiväänsä saakka ja  asui pitalitautisena eri talossa, sillä hän oli eristetty Herran  temppelistä. Hänen poikansa Jootam hallitsi kuninkaan linnaa ja tuomitsi  maan kansaa.</verse>
        <verse osisID='2Chr.26.22'>Mitä muuta on kerrottavaa Ussiasta, hänen aikaisemmista ja  myöhemmistä vaiheistaan, sen on profeetta Jesaja, Aamoksen poika, pannut  kirjaan.</verse>
        <verse osisID='2Chr.26.23'>Ja Ussia meni lepoon isiensä tykö, ja hänet haudattiin isiensä  viereen vainioon, kuningasten hautojen ääreen; sanottiin näet: "Hän on  pitalitautinen". Ja hänen poikansa Jootam tuli kuninkaaksi hänen  sijaansa.</verse>
      </chapter>
      <chapter osisID='2Chr.27'>
        <verse osisID='2Chr.27.1'>Jootam oli kahdenkymmenen viiden vuoden vanha tullessaan kuninkaaksi,  ja hän hallitsi Jerusalemissa kuusitoista vuotta.  Hänen äitinsä nimi  oli Jerusa, Saadokin tytär.</verse>
        <verse osisID='2Chr.27.2'>Hän teki sitä, mikä on oikein Herran silmissä, aivan niinkuin hänen  isänsä Ussia oli tehnyt, paitsi ettei hän tunkeutunut Herran temppeliin.  Mutta kansa yhä vaelsi kelvottomasti.</verse>
        <verse osisID='2Chr.27.3'>Hän rakennutti Yläportin Herran temppeliin ja rakennutti paljon  Oofelin muuria.</verse>
        <verse osisID='2Chr.27.4'>Hän rakennutti myös kaupunkeja Juudan vuoristoon, ja metsiin hän  rakennutti linnoja ja torneja.</verse>
        <verse osisID='2Chr.27.5'>Hän kävi sotaa ammonilaisten kuningasta vastaan ja voitti heidät; ja  ammonilaiset antoivat hänelle sinä vuonna sata talenttia hopeata,  kymmenentuhatta koor-mittaa nisuja ja kymmenentuhatta koor-mittaa ohria.  Tämän ammonilaiset suorittivat hänelle myöskin toisena ja kolmantena  vuotena.</verse>
        <verse osisID='2Chr.27.6'>Niin Jootam tuli yhä mahtavammaksi, koska hän vaelsi vakaasti Herran,  Jumalansa, edessä.</verse>
        <verse osisID='2Chr.27.7'>Mitä muuta on kerrottavaa Jootamista ja kaikista hänen sodistaan ja  hänen vaelluksestansa, katso, se on kirjoitettuna Israelin ja Juudan  kuningasten kirjassa.</verse>
        <verse osisID='2Chr.27.8'>Hän oli kahdenkymmenen viiden vuoden vanha tullessaan kuninkaaksi, ja  hän hallitsi Jerusalemissa kuusitoista vuotta.</verse>
        <verse osisID='2Chr.27.9'>Ja Jootam meni lepoon isiensä tykö, ja hänet haudattiin Daavidin  kaupunkiin. Ja hänen poikansa Aahas tuli kuninkaaksi hänen sijaansa.</verse>
      </chapter>
      <chapter osisID='2Chr.28'>
        <verse osisID='2Chr.28.1'>Aahas oli kahdenkymmenen vuoden vanha tullessaan kuninkaaksi, ja hän  hallitsi Jerusalemissa kuusitoista vuotta. Hän ei tehnyt sitä, mikä on  oikein Herran silmissä, niinkuin hänen isänsä Daavid,</verse>
        <verse osisID='2Chr.28.2'>vaan vaelsi Israelin kuningasten teitä; jopa hän teki valettuja kuvia  baaleille.</verse>
        <verse osisID='2Chr.28.3'>Ja hän poltti uhreja Ben-Hinnomin laaksossa ja poltti poikansa  tulessa, niiden kansain kauhistavien tekojen mukaan, jotka Herra oli  karkoittanut israelilaisten tieltä.</verse>
        <verse osisID='2Chr.28.4'>Ja hän teurasti ja poltti uhreja uhrikukkuloilla ja kummuilla ja  jokaisen viheriän puun alla.</verse>
        <verse osisID='2Chr.28.5'>Sentähden Herra, hänen Jumalansa, antoi hänet Aramin kuninkaan  käsiin. He voittivat hänet ja ottivat hänen väestään suuren joukon  vangiksi ja veivät Damaskoon. Hänet annettiin myöskin Israelin kuninkaan  käsiin, ja tämä tuotti hänelle suuren tappion.</verse>
        <verse osisID='2Chr.28.6'>Pekah, Remaljan poika, surmasi Juudasta satakaksikymmentä tuhatta  yhtenä päivänä, kaikki sotakuntoisia miehiä, koska he olivat hyljänneet  Herran, isiensä Jumalan.</verse>
        <verse osisID='2Chr.28.7'>Ja Sikri, efraimilainen urho, tappoi kuninkaan pojan Maasejan, linnan  esimiehen Asrikamin ja kuninkaan lähimmän miehen Elkanan.</verse>
        <verse osisID='2Chr.28.8'>Ja israelilaiset veivät veljiltään vangeiksi vaimoja, poikia ja  tyttäriä kaksisataa tuhatta, ryöstivät heiltä myös paljon saalista ja  veivät saaliin Samariaan.</verse>
        <verse osisID='2Chr.28.9'>Siellä oli Herran profeetta nimeltä Ooded; tämä meni sotajoukkoa  vastaan, kun se oli tulossa Samariaan, ja sanoi heille: "Katso, Herra,  teidän isienne Jumala, on vihastunut Juudaan ja antanut heidät teidän  käsiinne, ja te olette tappaneet heitä raivossa, joka ulottuu taivaaseen  asti.</verse>
        <verse osisID='2Chr.28.10'>Ja nyt te ajattelette pakottaa tämän Juudan väen ja Jerusalemin  orjiksenne ja orjattariksenne. Eikö teillä jo ole tunnollanne kyllin  rikkomuksia Herraa, Jumalaanne, vastaan?</verse>
        <verse osisID='2Chr.28.11'>Niin kuulkaa nyt minua ja palauttakaa vangit, jotka olette ottaneet  veljienne joukosta; sillä Herran vihan hehku on teidän päällänne."</verse>
        <verse osisID='2Chr.28.12'>Silloin muutamat efraimilaisten päämiehistä, Asarja, Joohananin  poika, Berekia, Mesillemotin poika, Hiskia, Sallumin poika, ja Amasa,  Hadlain poika, nousivat sotaretkeltä tulevia vastaan</verse>
        <verse osisID='2Chr.28.13'>ja sanoivat heille: "Älkää tuoko tänne noita vankeja, sillä te  saatatte meidät syyllisiksi Herran edessä, kun ajattelette lisätä meidän  syntejämme ja syyllisyyttämme. Onhan meidän syyllisyytemme jo suuri, ja  vihan hehku on Israelin päällä."</verse>
        <verse osisID='2Chr.28.14'>Silloin aseväki luopui vangeista ja saaliista päämiesten ja koko  seurakunnan edessä.</verse>
        <verse osisID='2Chr.28.15'>Ja nimeltä mainitut miehet nousivat ja ottivat huostaansa vangit ja  antoivat saaliista vaatteita kaikille heidän joukossaan, jotka olivat  alasti. He antoivat näille vaatteita ja kenkiä, ruokaa ja juomaa,  voitelivat heitä ja toimittivat heille, kaikille uupuneille, aasit ja  veivät heidät Jerikoon, Palmukaupunkiin, lähelle heidän veljiänsä.  Sitten he palasivat Samariaan.</verse>
        <verse osisID='2Chr.28.16'>Siihen aikaan kuningas Aahas lähetti sanansaattajat Assurin  kuningasten tykö saadaksensa apua.</verse>
        <verse osisID='2Chr.28.17'>Sillä vielä edomilaisetkin olivat tulleet ja voittaneet Juudan ja  ottaneet vankeja.</verse>
        <verse osisID='2Chr.28.18'>Ja filistealaiset olivat tehneet ryöstöretken Alankomaan ja Juudan  Etelämaan kaupunkeihin ja valloittaneet Beet-Semeksen, Aijalonin ja  Gederotin, niin myös Sookon ja sen tytärkaupungit, Timran ja sen  tytärkaupungit ja Gimson ja sen tytärkaupungit, ja he olivat asettuneet  niihin.</verse>
        <verse osisID='2Chr.28.19'>Sillä Herra nöyryytti Juudaa Aahaan, Israelin kuninkaan, tähden,  koska tämä oli harjoittanut kurittomuutta Juudassa ja ollut uskoton  Herraa kohtaan.</verse>
        <verse osisID='2Chr.28.20'>Niin Tillegat-Pilneser, Assurin kuningas, lähti häntä vastaan ja  ahdisti häntä eikä tukenut häntä.</verse>
        <verse osisID='2Chr.28.21'>Sillä vaikka Aahas ryösti Herran temppeliä ja kuninkaan ja  päämiesten linnoja ja antoi kaiken Assurin kuninkaalle, ei hänellä ollut  siitä apua.</verse>
        <verse osisID='2Chr.28.22'>Silloinkin kun häntä ahdistettiin, oli hän, kuningas Aahas, edelleen  uskoton Herraa kohtaan.</verse>
        <verse osisID='2Chr.28.23'>Sillä hän uhrasi Damaskon jumalille, jotka olivat voittaneet hänet;  hän ajatteli: "Koska Aramin kuningasten jumalat ovat auttaneet heitä,  uhraan minäkin niille, että ne minuakin auttaisivat". Mutta ne  tulivatkin hänelle ja koko Israelille lankeemukseksi.</verse>
        <verse osisID='2Chr.28.24'>Ja Aahas kokosi Jumalan temppelin kalut ja hakkasi Jumalan temppelin  kalut kappaleiksi. Hän sulki Herran temppelin ovet ja teetti itselleen  alttareita Jerusalemin joka kolkkaan.</verse>
        <verse osisID='2Chr.28.25'>Ja jokaiseen Juudan kaupunkiin hän teetti uhrikukkuloita  polttaakseen uhreja muille jumalille; ja niin hän vihoitti Herran,  isiensä Jumalan.</verse>
        <verse osisID='2Chr.28.26'>Mitä muuta on kerrottavaa hänestä ja kaikesta hänen vaelluksestaan,  sekä aikaisemmasta että myöhemmästä, katso, se on kirjoitettuna Juudan  ja Israelin kuningasten aikakirjassa.</verse>
        <verse osisID='2Chr.28.27'>Ja Aahas meni lepoon isiensä tykö, ja hänet haudattiin kaupunkiin,  Jerusalemiin; sillä häntä ei viety Israelin kuningasten hautoihin. Ja  hänen poikansa Hiskia tuli kuninkaaksi hänen sijaansa.</verse>
      </chapter>
      <chapter osisID='2Chr.29'>
        <verse osisID='2Chr.29.1'>Hiskia tuli kuninkaaksi kahdenkymmenen viiden vuoden vanhana, ja hän  hallitsi Jerusalemissa kaksikymmentä yhdeksän vuotta. Hänen äitinsä oli  nimeltään Abia, Sakarjan tytär.</verse>
        <verse osisID='2Chr.29.2'>Hän teki sitä, mikä on oikein Herran silmissä, aivan niinkuin hänen  isänsä Daavid oli tehnyt.</verse>
        <verse osisID='2Chr.29.3'>Ensimmäisenä hallitusvuotenansa, sen ensimmäisessä kuussa, hän avasi  Herran temppelin ovet ja korjasi ne.</verse>
        <verse osisID='2Chr.29.4'>Sitten hän tuotti papit ja leeviläiset ja kokosi ne idässäpäin  olevalle aukealle.</verse>
        <verse osisID='2Chr.29.5'>Ja hän sanoi heille: "Kuulkaa minua, te leeviläiset!  Pyhittäytykää  nyt ja pyhittäkää Herran, isienne Jumalan, temppeli ja toimittakaa  saastaisuus pois pyhäköstä.</verse>
        <verse osisID='2Chr.29.6'>Sillä meidän isämme ovat olleet uskottomia ja tehneet sitä, mikä on  pahaa Herran, meidän Jumalamme, silmissä, ja hyljänneet hänet. He  käänsivät kasvonsa pois Herran asumuksesta ja käänsivät sille selkänsä.</verse>
        <verse osisID='2Chr.29.7'>He myöskin sulkivat eteisen ovet, sammuttivat lamput, eivät  polttaneet suitsuketta eivätkä uhranneet polttouhreja pyhäkössä Israelin  Jumalalle.</verse>
        <verse osisID='2Chr.29.8'>Sentähden Herran viha on kohdannut Juudaa ja Jerusalemia, ja hän on  tehnyt heidät kauhuksi, hämmästykseksi ja pilkaksi, niinkuin te omin  silmin näette.</verse>
        <verse osisID='2Chr.29.9'>Katso, meidän isämme ovat kaatuneet miekkaan, ja meidän poikamme,  tyttäremme ja vaimomme ovat joutuneet vankeuteen tästä syystä.</verse>
        <verse osisID='2Chr.29.10'>Nyt minä aion tehdä liiton Herran, Israelin Jumalan, kanssa, että  hänen vihansa hehku kääntyisi meistä pois.</verse>
        <verse osisID='2Chr.29.11'>Älkää siis, lapseni, olko leväperäisiä, sillä teidät Herra on  valinnut seisomaan hänen edessänsä ja palvelemaan häntä, olemaan hänen  palvelijansa ja suitsuttamaan hänelle."</verse>
        <verse osisID='2Chr.29.12'>Silloin nousivat leeviläiset: Mahat, Amasain poika, ja Jooel,  Asarjan poika, Kehatin jälkeläisistä; Merarin jälkeläisistä Kiis, Abdin  poika, ja Asarja, Jehallelelin poika; geersonilaisista Jooah, Simman  poika, ja Eeden, Jooahin poika;</verse>
        <verse osisID='2Chr.29.13'>Elisafanin jälkeläisistä Simri ja Jegiel; Aasafin jälkeläisistä  Sakarja ja Mattanja;</verse>
        <verse osisID='2Chr.29.14'>Heemanin jälkeläisistä Jehiel ja Siimei; ja Jedutunin jälkeläisistä  Semaja ja Ussiel.</verse>
        <verse osisID='2Chr.29.15'>Nämä kokosivat veljensä, pyhittäytyivät ja menivät, niinkuin  kuningas oli Herran sanan mukaan käskenyt, puhdistamaan Herran  temppeliä.</verse>
        <verse osisID='2Chr.29.16'>Mutta papit menivät sisälle Herran temppeliin puhdistamaan sitä, ja  kaiken saastaisuuden, minkä löysivät Herran temppelistä, he veivät  Herran temppelin esipihalle; sieltä leeviläiset ottivat sen ja veivät  sen ulos Kidronin laaksoon.</verse>
        <verse osisID='2Chr.29.17'>He alkoivat pyhittämisen ensimmäisen kuun ensimmäisenä päivänä, ja  kuukauden kahdeksantena päivänä he olivat ehtineet Herran eteiseen, ja  he pyhittivät Herran temppeliä kahdeksan päivää; ensimmäisen kuun  kuudentenatoista päivänä he lopettivat työnsä.</verse>
        <verse osisID='2Chr.29.18'>Silloin he menivät sisälle kuningas Hiskian tykö ja sanoivat: "Me  olemme puhdistaneet koko Herran temppelin, polttouhrialttarin ja kaikki  sen kalut ja näkyleipäpöydän ja kaikki sen kalut.</verse>
        <verse osisID='2Chr.29.19'>Kaikki kalut, jotka kuningas Aahas hallitusaikanansa  uskottomuudessaan saastutti, me olemme panneet kuntoon ja pyhittäneet,  ja katso, ne ovat Herran alttarin edessä."</verse>
        <verse osisID='2Chr.29.20'>Kuningas Hiskia kokosi varhain aamulla kaupungin päämiehet ja meni  Herran temppeliin.</verse>
        <verse osisID='2Chr.29.21'>Ja he toivat seitsemän härkää, seitsemän oinasta ja seitsemän  karitsaa sekä seitsemän kaurista syntiuhriksi valtakunnan puolesta,  pyhäkön puolesta ja Juudan puolesta. Ja hän käski pappi Aaronin poikien,  pappien, uhrata ne Herran alttarilla.</verse>
        <verse osisID='2Chr.29.22'>Sitten he teurastivat raavaat, ja papit ottivat veren ja vihmoivat  sen alttarille; ja he teurastivat oinaat ja vihmoivat veren alttarille;  sitten he teurastivat karitsat ja vihmoivat veren alttarille.</verse>
        <verse osisID='2Chr.29.23'>Senjälkeen he toivat syntiuhrikauriit kuninkaan ja seurakunnan  eteen, ja nämä laskivat kätensä niiden päälle.</verse>
        <verse osisID='2Chr.29.24'>Ja papit teurastivat ne ja uhrasivat niiden veren syntiuhrina  alttarilla, toimittaen koko Israelille sovituksen; sillä kuningas oli  käskenyt uhrata polttouhrin ja syntiuhrin koko Israelin puolesta.</verse>
        <verse osisID='2Chr.29.25'>Ja hän asetti leeviläiset Herran temppeliin, kymbaalit, harput ja  kanteleet käsissä, niinkuin Daavid ja kuninkaan näkijä Gaad ja profeetta  Naatan olivat käskeneet; sillä käsky oli Herran antama hänen  profeettainsa kautta.</verse>
        <verse osisID='2Chr.29.26'>Niin leeviläiset seisoivat siinä, Daavidin soittimet käsissä, ja  papit, torvet käsissä.</verse>
        <verse osisID='2Chr.29.27'>Ja Hiskia käski uhrata alttarilla polttouhrin; ja kun uhraaminen  alkoi, alkoi myöskin Herran veisu ja torvien soitto Daavidin, Israelin  kuninkaan, soittimien johtaessa.</verse>
        <verse osisID='2Chr.29.28'>Koko seurakunta kumartaen rukoili, veisu kaikui, ja torvet soivat -  kaikkea tätä kesti, kunnes polttouhri oli uhrattu.</verse>
        <verse osisID='2Chr.29.29'>Kun uhraaminen oli päättynyt, polvistuivat kuningas ja kaikki, jotka  olivat hänen kanssaan saapuvilla, kumartaen rukoilemaan.</verse>
        <verse osisID='2Chr.29.30'>Ja kuningas Hiskia ja päämiehet käskivät leeviläisten ylistää Herraa  Daavidin ja näkijä Aasafin sanoilla; ja nämä ylistivät häntä iloiten,  polvistuivat ja kumartaen rukoilivat.</verse>
        <verse osisID='2Chr.29.31'>Sitten Hiskia lausui ja sanoi: "Nyt te olette tuoneet täysin käsin  lahjoja Herralle; astukaa esille ja tuokaa teurasuhreja ja kiitosuhreja  Herran temppeliin". Silloin seurakunta toi teurasuhreja ja kiitosuhreja,  ja jokainen, jonka sydän häntä siihen vaati, myöskin polttouhreja.</verse>
        <verse osisID='2Chr.29.32'>Ja seurakunnan tuomien polttouhrien lukumäärä oli seitsemänkymmentä  raavasta, sata oinasta ja kaksisataa karitsaa, nämä kaikki polttouhriksi  Herralle.</verse>
        <verse osisID='2Chr.29.33'>Ja pyhiä lahjoja oli kuusisataa raavasta ja kolmetuhatta lammasta.</verse>
        <verse osisID='2Chr.29.34'>Mutta pappeja oli niin vähän, etteivät he voineet nylkeä kaikkia  polttouhriteuraita; sentähden heidän veljensä leeviläiset auttoivat  heitä, kunnes tämä työ oli suoritettu ja kunnes papit olivat  pyhittäytyneet, sillä leeviläiset pyrkivät vilpittömämmin kuin papit  pyhittäytymään.</verse>
        <verse osisID='2Chr.29.35'>Myöskin polttouhreja oli paljon ynnä yhteysuhrirasvoja ja  polttouhriin kuuluvia juomauhreja.</verse>
        <verse osisID='2Chr.29.36'>Näin järjestettiin palvelus Herran temppelissä. Ja Hiskia ja kaikki  kansa iloitsivat siitä, mitä Jumala oli kansalle valmistanut, sillä se  oli tapahtunut äkisti.</verse>
      </chapter>
      <chapter osisID='2Chr.30'>
        <verse osisID='2Chr.30.1'>Hiskia lähetti sanansaattajat kaikkeen Israeliin ja Juudaan ja  kirjoitti myös kirjeet Efraimiin ja Manasseen, että he tulisivat Herran  temppeliin Jerusalemiin viettämään pääsiäistä Herran, Israelin Jumalan,  kunniaksi.</verse>
        <verse osisID='2Chr.30.2'>Ja kuningas, hänen päämiehensä ja kaikki Jerusalemin seurakunta  päättivät viettää pääsiäistä toisessa kuussa,</verse>
        <verse osisID='2Chr.30.3'>sillä he eivät voineet viettää sitä silloin heti, koska pappeja ei  ollut pyhittäytynyt riittävää määrää eikä kansa ollut kokoontunut  Jerusalemiin.</verse>
        <verse osisID='2Chr.30.4'>Tämä kelpasi kuninkaalle ja kaikelle seurakunnalle,</verse>
        <verse osisID='2Chr.30.5'>ja niin he päättivät kuuluttaa koko Israelissa Beersebasta Daaniin  saakka, että oli tultava Jerusalemiin viettämään pääsiäistä Herran,  Israelin Jumalan, kunniaksi. Sillä sitä ei oltu vietetty joukolla,  niinkuin kirjoitettu oli.</verse>
        <verse osisID='2Chr.30.6'>Juoksijat kulkivat, mukanaan kuninkaan ja hänen päämiestensä kirjeet,  halki koko Israelin ja Juudan ja julistivat kuninkaan käskystä: "Te  israelilaiset, palatkaa Herran, Aabrahamin, Iisakin ja Israelin Jumalan,  tykö, että hän palajaisi niiden tykö, jotka teistä ovat säilyneet ja  pelastuneet Assurin kuningasten käsistä.</verse>
        <verse osisID='2Chr.30.7'>Älkää olko niinkuin teidän isänne ja veljenne, jotka olivat  uskottomat Herralle, isiensä Jumalalle, niin että hän antoi teidät  häviön omiksi, niinkuin te itse näette.</verse>
        <verse osisID='2Chr.30.8'>Älkää siis olko niskureita niinkuin teidän isänne; ojentakaa kätenne  Herralle ja tulkaa hänen pyhäkköönsä, jonka hän on pyhittänyt ikuisiksi  ajoiksi, ja palvelkaa Herraa, teidän Jumalaanne, että hänen vihansa  hehku kääntyisi teistä pois.</verse>
        <verse osisID='2Chr.30.9'>Sillä jos te palajatte Herran tykö, saavat teidän veljenne ja  poikanne osakseen laupeuden voittajiltaan ja voivat palata takaisin  tähän maahan. Sillä Herra, teidän Jumalanne, on armollinen ja laupias,  eikä hän käännä kasvojansa pois teistä, jos te palajatte hänen tykönsä."</verse>
        <verse osisID='2Chr.30.10'>Ja juoksijat kulkivat kaupungista kaupunkiin Efraimin ja Manassen  maassa ja aina Sebuloniin saakka. Mutta heille naurettiin ja heitä  pilkattiin.</verse>
        <verse osisID='2Chr.30.11'>Kuitenkin Asserista, Manassesta ja Sebulonista muutamat nöyrtyivät  ja tulivat Jerusalemiin.</verse>
        <verse osisID='2Chr.30.12'>Myöskin Juudassa vaikutti Jumalan käsi, ja hän antoi heille  yksimielisen sydämen tekemään, mitä kuningas ja päämiehet olivat Herran  sanan mukaan käskeneet.</verse>
        <verse osisID='2Chr.30.13'>Niin kokoontui paljon kansaa Jerusalemiin viettämään happamattoman  leivän juhlaa toisessa kuussa. Se oli hyvin suuri kokous.</verse>
        <verse osisID='2Chr.30.14'>Ja he nousivat ja poistivat alttarit Jerusalemista. Myös kaikki  suitsutusalttarit he poistivat ja heittivät Kidronin laaksoon.</verse>
        <verse osisID='2Chr.30.15'>Sitten he teurastivat pääsiäislampaan toisen kuun neljäntenätoista  päivänä. Ja papit ja leeviläiset häpesivät ja pyhittäytyivät ja toivat  polttouhreja Herran temppeliin.</verse>
        <verse osisID='2Chr.30.16'>Ja he asettuivat paikoilleen, niinkuin heidän velvollisuutensa oli  Jumalan miehen Mooseksen lain mukaan. Papit vihmoivat veren, otettuaan  sen leeviläisten käsistä.</verse>
        <verse osisID='2Chr.30.17'>Sillä seurakunnassa oli monta, jotka eivät olleet pyhittäytyneet;  niin leeviläiset huolehtivat pääsiäislammasten teurastamisesta kaikille,  jotka eivät olleet puhtaita, ja niiden pyhittämisestä Herralle.</verse>
        <verse osisID='2Chr.30.18'>Sillä suurin osa kansasta, monet Efraimista ja Manassesta,  Isaskarista ja Sebulonista, eivät olleet puhdistautuneet, vaan söivät  pääsiäislampaan toisin, kuin kirjoitettu oli. Hiskia oli näet rukoillut  heidän puolestaan sanoen: "Herra, joka on hyvä, antakoon anteeksi</verse>
        <verse osisID='2Chr.30.19'>jokaiselle, joka on kiinnittänyt sydämensä Jumalan, Herran, isiensä  Jumalan, etsimiseen, vaikka onkin pyhäkköpuhtautta vailla".</verse>
        <verse osisID='2Chr.30.20'>Ja Herra kuuli Hiskiaa ja säästi kansaa.</verse>
        <verse osisID='2Chr.30.21'>Niin israelilaiset, jotka olivat Jerusalemissa, viettivät seitsemän  päivää happamattoman leivän juhlaa iloiten suuresti.  Ja leeviläiset ja  papit ylistivät joka päivä Herraa voimakkailla soittimilla, Herran  kunniaksi.</verse>
        <verse osisID='2Chr.30.22'>Ja Hiskia puhutteli ystävällisesti kaikkia leeviläisiä, jotka  taitavasti suorittivat tehtävänsä Herran kunniaksi. Ja he söivät  seitsemän päivää juhlauhreja ja uhrasivat yhteysuhreja ja ylistivät  Herraa, isiensä Jumalaa.</verse>
        <verse osisID='2Chr.30.23'>Ja koko seurakunta päätti viettää juhlaa vielä toiset seitsemän  päivää; ja niin vietettiin ilojuhlaa vielä seitsemän päivää.</verse>
        <verse osisID='2Chr.30.24'>Sillä Hiskia, Juudan kuningas, oli antanut seurakunnalle anniksi  tuhat härkää ja seitsemän tuhatta lammasta, ja päämiehet olivat antaneet  seurakunnalle anniksi tuhat härkää ja kymmenen tuhatta lammasta. Ja  paljon pappeja pyhittäytyi.</verse>
        <verse osisID='2Chr.30.25'>Niin koko Juudan seurakunta iloitsi ja samoin papit ja leeviläiset  ja koko Israelista tullut seurakunta, niin myös muukalaiset, jotka  olivat tulleet Israelin maasta tai asuivat Juudassa.</verse>
        <verse osisID='2Chr.30.26'>Ja Jerusalemissa oli ilo suuri, sillä Israelin kuninkaan Salomon,  Daavidin pojan, ajoista asti ei sellaista ollut tapahtunut  Jerusalemissa.</verse>
        <verse osisID='2Chr.30.27'>Ja leeviläiset papit nousivat ja siunasivat kansan; ja heidän  äänensä tuli kuulluksi, ja heidän rukouksensa tuli Herran pyhään  asumukseen, taivaaseen.</verse>
      </chapter>
      <chapter osisID='2Chr.31'>
        <verse osisID='2Chr.31.1'>Kun kaikki tämä oli päättynyt, lähtivät kaikki saapuvilla olevat  israelilaiset Juudan kaupunkeihin ja murskasivat patsaat, hakkasivat  maahan asera-karsikot ja kukistivat uhrikukkulat ja alttarit perinpohjin  koko Juudassa, Benjaminissa, Efraimissa ja Manassessa. Sitten kaikki  israelilaiset palasivat kukin perintömaallensa, kaupunkeihinsa.</verse>
        <verse osisID='2Chr.31.2'>Ja Hiskia asetti pappien ja leeviläisten osastot, heidän osastojensa  mukaan, kunkin hänen papillisen tai leeviläisen palvelustehtävänsä  mukaan, polttouhreja ja yhteysuhreja toimitettaessa palvelemaan,  kiittämään ja ylistämään Herran leirin porteissa.</verse>
        <verse osisID='2Chr.31.3'>Minkä kuningas antoi omaisuudestaan, se käytettiin polttouhreiksi,  aamu- ja ehtoopolttouhreiksi sekä sapatteina, uudenkuun päivinä ja  juhlina uhrattaviksi polttouhreiksi, niinkuin on kirjoitettuna Herran  laissa.</verse>
        <verse osisID='2Chr.31.4'>Ja hän käski kansan, Jerusalemin asukasten, antaa papeille ja  leeviläisille heidän osuutensa, että nämä pitäisivät kiinni Herran  laista.</verse>
        <verse osisID='2Chr.31.5'>Kun tämä sana levisi, antoivat israelilaiset runsaat uutiset jyvistä,  viinistä, öljystä ja hunajasta ja kaikesta pellon sadosta; he toivat  runsaat kymmenykset kaikesta.</verse>
        <verse osisID='2Chr.31.6'>Ja ne israelilaiset ja Juudan miehet, jotka asuivat Juudan  kaupungeissa, toivat hekin kymmenykset raavaista ja pikkukarjasta sekä  kymmenykset Herralle, Jumalallensa, pyhitetyistä pyhistä lahjoista, ja  panivat ne eri kasoihin.</verse>
        <verse osisID='2Chr.31.7'>Kolmannessa kuussa he alkoivat panna kasoihin, ja seitsemännessä  kuussa he sen lopettivat.</verse>
        <verse osisID='2Chr.31.8'>Kun Hiskia ja päämiehet tulivat ja näkivät kasat, kiittivät he Herraa  ja hänen kansaansa Israelia.</verse>
        <verse osisID='2Chr.31.9'>Ja kun Hiskia kysyi papeilta ja leeviläisiltä näistä kasoista,</verse>
        <verse osisID='2Chr.31.10'>vastasi hänelle ylimmäinen pappi Asarja, joka oli Saadokin sukua, ja  sanoi: "Siitä alkaen, kun ruvettiin tuomaan antia Herran temppeliin, me  olemme syöneet ja tulleet ravituiksi, ja kuitenkin on jäänyt paljon  tähteeksi; sillä Herra on siunannut kansaansa, ja niin on tämä paljous  jäänyt tähteeksi."</verse>
        <verse osisID='2Chr.31.11'>Niin Hiskia käski laittaa kammioita Herran temppeliin. Ja kun ne oli  laitettu,</verse>
        <verse osisID='2Chr.31.12'>tuotiin niihin tunnollisesti anti, kymmenys ja pyhät lahjat.  Ja  niiden esimiehenä oli leeviläinen Koonanja, ja hänen veljensä Siimei oli  häntä lähinnä.</verse>
        <verse osisID='2Chr.31.13'>Ja Jehiel, Asasja, Nahat, Asael, Jerimot, Joosabat, Eliel, Jismakja,  Mahat ja Benaja olivat Koonanjan ja hänen veljensä Siimein käskyläisinä  kuningas Hiskian ja Asarjan, Jumalan temppelin esimiehen, määräyksestä.</verse>
        <verse osisID='2Chr.31.14'>Ja leeviläinen Koore, Jimnan poika, joka oli ovenvartijana idän  puolella, hoiti Jumalalle annetut vapaaehtoiset lahjat ja Herralle  tulevan annin ja korkeasti-pyhäin lahjain suorituksen.</verse>
        <verse osisID='2Chr.31.15'>Ja hänen johdossaan olivat Eedem, Minjamin, Jeesua, Semaja, Amarja  ja Sekanja, joiden oli pappiskaupungeissa tunnollisesti suoritettava  osuudet veljillensä, niin pienille kuin suurille, osastoittain,</verse>
        <verse osisID='2Chr.31.16'>paitsi sukuluetteloihin merkityille miehenpuolille, kolmivuotiaille  ja sitä vanhemmille, kaikille, jotka menivät Herran temppeliin tekemään  palvelusta, kunakin päivänä sen päivän palveluksen, hoitamaan  tehtäviään, osastoittain.</verse>
        <verse osisID='2Chr.31.17'>Papit merkittiin sukuluetteloihin perhekunnittain ja leeviläisistä  kaksikymmenvuotiaat ja sitä vanhemmat, palvelustehtäviensä mukaan,  osastoittain,</verse>
        <verse osisID='2Chr.31.18'>nimittäin niin, että sukuluetteloihin merkittiin kaikki heidän  pienet lapsensa, vaimonsa, poikansa ja tyttärensä, koko heidän  joukkonsa, sillä he hoitivat sitä, mikä pyhää oli, tunnollisesti.</verse>
        <verse osisID='2Chr.31.19'>Aaronin pojilla, papeilla, jotka asuivat kaupunkiensa laidunmailla,  oli joka kaupungissa nimeltä mainitut miehet, joiden oli suoritettava  osuudet kaikille miehenpuolille pappien joukossa ja kaikille  sukuluetteloihin merkityille leeviläisille.</verse>
        <verse osisID='2Chr.31.20'>Näin Hiskia teki koko Juudassa; hän teki sitä, mikä oli hyvää,  oikeata ja totta Herran, hänen Jumalansa, edessä.</verse>
        <verse osisID='2Chr.31.21'>Ja kaiken, mihin hän ryhtyi etsiessään Jumalaansa, koskipa se  palvelusta Jumalan temppelissä tai lakia ja käskyjä, sen hän teki  kaikesta sydämestänsä, ja hän menestyi.</verse>
      </chapter>
      <chapter osisID='2Chr.32'>
        <verse osisID='2Chr.32.1'>Näiden tapausten ja Hiskian vakaan vaelluksen jälkeen tuli Sanherib,  Assurin kuningas, ja hyökkäsi Juudaan, piiritti sen varustettuja  kaupunkeja ja aikoi valloittaa ne itsellensä.</verse>
        <verse osisID='2Chr.32.2'>Kun Hiskia näki Sanheribin tulevan ja olevan aikeessa sotia  Jerusalemia vastaan,</verse>
        <verse osisID='2Chr.32.3'>neuvotteli hän päämiestensä ja urhojensa kanssa tukkiaksensa  vesilähteet, jotka olivat kaupungin ulkopuolella; ja he kannattivat  häntä siinä.</verse>
        <verse osisID='2Chr.32.4'>Niin kokoontui paljon kansaa, ja he tukkivat kaikki lähteet ja puron,  joka juoksee sen seudun läpi; sillä he sanoivat: "Miksi Assurin  kuninkaat tultuansa löytäisivät vettä viljalti?"</verse>
        <verse osisID='2Chr.32.5'>Ja hän rohkaisi mielensä, rakensi koko revityn osan muuria ja korotti  torneja ja teki sen ulkopuolelle toisen muurin, varusti Millon Daavidin  kaupungissa ja teetti paljon heittoaseita ja kilpiä.</verse>
        <verse osisID='2Chr.32.6'>Ja hän asetti sotapäälliköitä kansalle ja kokosi heidät luoksensa  aukealle kaupungin portin eteen ja puhui ystävällisesti heille ja sanoi:</verse>
        <verse osisID='2Chr.32.7'>"Olkaa lujat ja rohkeat, älkää peljätkö älkääkä arkailko Assurin  kuningasta ja kaikkea joukkoa, joka on hänen kanssansa; sillä se, joka  on meidän kanssamme, on suurempi kuin se, joka on hänen kanssansa.</verse>
        <verse osisID='2Chr.32.8'>Hänen kanssansa on lihan käsivarsi, mutta meidän kanssamme on Herra,  meidän Jumalamme, meitä auttamassa ja meidän sotiamme sotimassa." Ja  kansa luotti Hiskian, Juudan kuninkaan, sanoihin.</verse>
        <verse osisID='2Chr.32.9'>Tämän jälkeen Sanherib, Assurin kuningas, ollessaan itse koko  sotavoimansa kanssa Laakiin edustalla, lähetti palvelijoitansa  Jerusalemiin Hiskian, Juudan kuninkaan, luo ja kaikkien Jerusalemissa  olevien Juudan miesten luo ja käski sanoa:</verse>
        <verse osisID='2Chr.32.10'>"Näin sanoo Sanherib, Assurin kuningas: Mihin te luotatte, kun  jäätte Jerusalemiin saarroksiin?</verse>
        <verse osisID='2Chr.32.11'>Eikö Hiskia viettele teitä ja saata teitä kuolemaan nälkään ja  janoon, kun hän sanoo: Herra, meidän Jumalamme, pelastaa meidät Assurin  kuninkaan käsistä?</verse>
        <verse osisID='2Chr.32.12'>Eikö tämä sama Hiskia ole poistanut hänen uhrikukkuloitansa ja  alttareitansa ja sanonut Juudalle ja Jerusalemille näin: 'Yhden ainoan  alttarin edessä on teidän kumartaen rukoiltava ja sillä uhreja  poltettava'?</verse>
        <verse osisID='2Chr.32.13'>Ettekö tiedä, mitä minä ja minun isäni olemme tehneet muiden maiden  kaikille kansoille? Ovatko näiden maiden kansain jumalat voineet  pelastaa maatansa minun käsistäni?</verse>
        <verse osisID='2Chr.32.14'>Onko kukaan minun isieni tuhoamien kansojen kaikista jumalista  voinut pelastaa kansaansa minun käsistäni? Kuinka sitten teidän  Jumalanne voisi pelastaa teidät minun käsistäni?</verse>
        <verse osisID='2Chr.32.15'>Älkää siis antako Hiskian näin pettää ja vietellä itseänne älkääkä  uskoko häntä, sillä ei minkään kansan eikä minkään valtakunnan jumala  ole voinut pelastaa kansaansa minun käsistäni tai minun isieni käsistä,  saati sitten teidän Jumalanne: ei hän pelasta teitä minun käsistäni."</verse>
        <verse osisID='2Chr.32.16'>Ja hänen palvelijansa puhuivat vielä enemmän Herraa Jumalaa ja hänen  palvelijaansa Hiskiaa vastaan.</verse>
        <verse osisID='2Chr.32.17'>Hän kirjoitti myös kirjeen herjatakseen Herraa, Israelin Jumalaa, ja  puhuakseen häntä vastaan; siinä sanottiin näin: "Niinkuin muiden maiden  kansain jumalat eivät ole pelastaneet kansojansa minun käsistäni, niin  ei Hiskiankaan Jumala ole pelastava kansaansa minun käsistäni".</verse>
        <verse osisID='2Chr.32.18'>Ja Jerusalemin kansalle, jota oli muurilla, he huusivat kovalla  äänellä juudankielellä nostaakseen heissä pelon ja kauhun, että saisivat  kaupungin valloitetuksi.</verse>
        <verse osisID='2Chr.32.19'>Ja he puhuivat Jerusalemin Jumalasta niinkuin muiden maiden kansain  jumalista, jotka ovat ihmiskätten tekoa.</verse>
        <verse osisID='2Chr.32.20'>Mutta kuningas Hiskia ja profeetta Jesaja, Aamoksen poika,  rukoilivat tämän tähden ja huusivat taivaan puoleen.</verse>
        <verse osisID='2Chr.32.21'>Silloin Herra lähetti enkelin, joka tuhosi kaikki sotaurhot,  ruhtinaat ja päälliköt Assurin kuninkaan leirissä, niin että hän häpeä  kasvoillaan palasi takaisin maahansa. Ja kun hän kerran meni jumalansa  temppeliin, kaatoivat hänet siellä miekalla ne, jotka olivat lähteneet  hänen omasta ruumiistansa.</verse>
        <verse osisID='2Chr.32.22'>Näin Herra vapahti Hiskian ja Jerusalemin asukkaat Sanheribin,  Assurin kuninkaan, käsistä ja kaikkien käsistä, ja hän johdatti heitä  joka taholla.</verse>
        <verse osisID='2Chr.32.23'>Ja monet toivat Herralle lahjoja Jerusalemiin ja Hiskialle, Juudan  kuninkaalle, kalleuksia; ja hän kohosi sen jälkeen kaikkien kansojen  silmissä.</verse>
        <verse osisID='2Chr.32.24'>Niihin aikoihin Hiskia sairastui ja oli kuolemaisillaan.  Niin hän  rukoili Herraa, ja hän vastasi hänelle ja antoi hänelle tapahtua ihmeen.</verse>
        <verse osisID='2Chr.32.25'>Mutta Hiskia ei palkinnut hyvää hyvällä, vaan hänen sydämensä  ylpistyi; sentähden hänen ja Juudan ja Jerusalemin osaksi tuli viha.</verse>
        <verse osisID='2Chr.32.26'>Mutta kun Hiskia nöyrtyi sydämensä ylpeydestä, hän ja Jerusalemin  asukkaat, ei Herran viha kohdannut heitä Hiskian päivinä.</verse>
        <verse osisID='2Chr.32.27'>Hiskialle tuli ylen paljon rikkautta ja kunniaa; hän hankki  itselleen aarrekammioita hopeata, kultaa, kalliita kiviä, hajuaineita,  kilpiä ja kaikkinaisia kallisarvoisia kaluja varten,</verse>
        <verse osisID='2Chr.32.28'>varastohuoneita jyvä-, viini- ja öljysatoa varten ja talleja  kaikenlaisille juhdille ja karjalaumoja tarhoihin.</verse>
        <verse osisID='2Chr.32.29'>Myös rakennutti hän itsellensä kaupunkeja ja hankki suuret laumat  pikkukarjaa ja raavaskarjaa, sillä Jumala oli antanut hänelle ylen  suuren omaisuuden.</verse>
        <verse osisID='2Chr.32.30'>Hiskia myös tukki Giihonin veden yläjuoksun ja johti veden alas,  länteenpäin, Daavidin kaupunkiin. Ja Hiskia menestyi kaikessa, mitä hän  teki.</verse>
        <verse osisID='2Chr.32.31'>Niinpä Jumala ainoastaan koetellakseen häntä ja tullakseen tuntemaan  kaiken, mitä hänen sydämessään oli, jätti hänet Baabelin ruhtinasten  lähettiläiden valtaan, jotka olivat lähetetyt hänen luokseen  tiedustelemaan ihmettä, joka oli tapahtunut maassa.</verse>
        <verse osisID='2Chr.32.32'>Mitä muuta on kerrottavaa Hiskiasta ja hänen hurskaista teoistansa,  katso, se on kirjoitettuna profeetta Jesajan, Aamoksen pojan, näyssä,  Juudan ja Israelin kuningasten kirjassa.</verse>
        <verse osisID='2Chr.32.33'>Ja Hiskia meni lepoon isiensä tykö, ja hänet haudattiin siihen,  mistä noustaan Daavidin jälkeläisten haudoille. Ja koko Juuda ja  Jerusalemin asukkaat osoittivat hänelle kunniaa, kun hän kuoli. Ja hänen  poikansa Manasse tuli kuninkaaksi hänen sijaansa.</verse>
      </chapter>
      <chapter osisID='2Chr.33'>
        <verse osisID='2Chr.33.1'>Manasse oli kahdentoista vuoden vanha tullessansa kuninkaaksi, ja hän  hallitsi Jerusalemissa viisikymmentä viisi vuotta.</verse>
        <verse osisID='2Chr.33.2'>Hän teki sitä, mikä on pahaa Herran silmissä, niiden kansain  kauhistavien tekojen mukaan, jotka Herra oli karkoittanut israelilaisten  tieltä.</verse>
        <verse osisID='2Chr.33.3'>Hän rakensi jälleen uhrikukkulat, jotka hänen isänsä Hiskia oli  kukistanut, pystytti alttareja baaleille, teki aseroja ja kumarsi ja  palveli kaikkea taivaan joukkoa.</verse>
        <verse osisID='2Chr.33.4'>Hän rakensi alttareja myös Herran temppeliin, josta Herra oli  sanonut: "Jerusalemissa on minun nimeni oleva iankaikkisesti".</verse>
        <verse osisID='2Chr.33.5'>Hän rakensi alttareja kaikelle taivaan joukolle Herran temppelin  molempiin esipihoihin.</verse>
        <verse osisID='2Chr.33.6'>Myös pani hän poikansa kulkemaan tulen läpi Ben-Hinnomin laaksossa,  ennusteli merkeistä, harjoitti noituutta ja velhoutta ja hankki  itsellensä vainaja- ja tietäjähenkien manaajia; hän teki paljon sitä,  mikä on pahaa Herran silmissä, ja vihoitti hänet.</verse>
        <verse osisID='2Chr.33.7'>Ja teettämänsä veistetyn kuvapatsaan hän asetti Jumalan temppeliin,  josta Jumala oli sanonut Daavidille ja hänen pojallensa Salomolle:  "Tähän temppeliin ja Jerusalemiin, jonka minä olen valinnut kaikista  Israelin sukukunnista, minä asetan nimeni ikiajoiksi.</verse>
        <verse osisID='2Chr.33.8'>Enkä minä enää kuljeta Israelin jalkoja pois siitä maasta, jonka olen  määrännyt teidän isillenne, jos Israel vain tarkoin noudattaa kaikkea,  mitä minä olen käskenyt heidän noudattaa, koko lakia ja käskyjä ja  oikeuksia, jotka ovat Mooseksen kautta annetut."</verse>
        <verse osisID='2Chr.33.9'>Mutta Manasse eksytti Juudan ja Jerusalemin asukkaat tekemään enemmän  pahaa, kuin olivat tehneet ne kansat, jotka Herra oli hävittänyt  israelilaisten tieltä.</verse>
        <verse osisID='2Chr.33.10'>Ja Herra puhui Manasselle ja hänen kansallensa, mutta he eivät  kuunnelleet.</verse>
        <verse osisID='2Chr.33.11'>Niin Herra toi Assurin kuninkaan sotapäälliköt heidän kimppuunsa. He  ottivat Manassen kiinni koukuilla, kytkivät hänet vaskikahleisiin ja  veivät hänet Baabeliin.</verse>
        <verse osisID='2Chr.33.12'>Mutta ahdingossa ollessaan hän etsi Herran, Jumalansa, mielisuosiota  ja nöyrtyi syvästi isiensä Jumalan edessä.</verse>
        <verse osisID='2Chr.33.13'>Ja kun hän näin rukoili häntä, niin Jumala taipui ja kuuli hänen  rukouksensa ja toi hänet takaisin Jerusalemiin, hänen valtakuntaansa.  Silloin Manasse tuli tietämään, että Herra on Jumala.</verse>
        <verse osisID='2Chr.33.14'>Sen jälkeen hän rakennutti Daavidin kaupungin ulomman muurin,  länteen päin Giihonista, laaksoon, aina Kalaporttiin saakka, niin että  se ympäröi Oofelin, ja hän teki siitä hyvin korkean. Ja hän asetti  sotapäälliköitä kaikkiin Juudan varustettuihin kaupunkeihin.</verse>
        <verse osisID='2Chr.33.15'>Ja hän poisti vieraat jumalat ja kuvapatsaan Herran temppelistä sekä  kaikki alttarit, jotka hän oli rakennuttanut Herran temppelin vuorelle  ja Jerusalemiin, ja heitätti ne kaupungin ulkopuolelle.</verse>
        <verse osisID='2Chr.33.16'>Ja hän pani kuntoon Herran alttarin ja uhrasi sillä yhteys- ja  kiitosuhreja ja kehoitti Juudaa palvelemaan Herraa, Israelin Jumalaa.</verse>
        <verse osisID='2Chr.33.17'>Mutta kansa uhrasi edelleen uhrikukkuloilla, kuitenkin ainoastaan  Herralle, Jumalallensa.</verse>
        <verse osisID='2Chr.33.18'>Mitä muuta on kerrottavaa Manassesta, ja kuinka hän rukoili  Jumalaansa, ja näkijäin puheista, jotka puhuivat hänelle Herran,  Israelin Jumalan, nimessä, katso, se on Israelin kuningasten  aikakirjassa.</verse>
        <verse osisID='2Chr.33.19'>Ja hänen rukouksestaan ja kuinka hän tuli kuulluksi, ja kaikista  hänen synneistään ja uskottomuudestaan ja niistä paikoista, joihin hän  rakennutti uhrikukkuloita ja pystytti asera-karsikoita ja jumalankuvia,  ennenkuin hän nöyrtyi, katso, niistä on kirjoitettu Hoosain aikakirjaan.</verse>
        <verse osisID='2Chr.33.20'>Ja Manasse meni lepoon isiensä tykö, ja hänet haudattiin linnaansa.  Ja hänen poikansa Aamon tuli kuninkaaksi hänen sijaansa.</verse>
        <verse osisID='2Chr.33.21'>Aamon oli kahdenkymmenen kahden vuoden vanha tullessaan kuninkaaksi,  ja hän hallitsi Jerusalemissa kaksi vuotta.</verse>
        <verse osisID='2Chr.33.22'>Hän teki sitä, mikä on pahaa Herran silmissä, niinkuin hänen isänsä  Manasse oli tehnyt. Ja Aamon uhrasi kaikille niille jumalankuville,  jotka hänen isänsä Manasse oli teettänyt, ja palveli niitä.</verse>
        <verse osisID='2Chr.33.23'>Mutta hän ei nöyrtynyt Herran edessä, niinkuin hänen isänsä Manasse  oli nöyrtynyt, vaan hän, Aamon, sälytti päällensä suuren syntivelan.</verse>
        <verse osisID='2Chr.33.24'>Niin hänen palvelijansa tekivät salaliiton häntä vastaan ja  tappoivat hänet hänen linnassansa.</verse>
        <verse osisID='2Chr.33.25'>Mutta maan kansa surmasi kaikki ne, jotka olivat tehneet salaliiton  kuningas Aamonia vastaan; ja maan kansa teki hänen poikansa Joosian  kuninkaaksi hänen sijaansa.</verse>
      </chapter>
      <chapter osisID='2Chr.34'>
        <verse osisID='2Chr.34.1'>Joosia oli kahdeksan vuoden vanha tullessaan kuninkaaksi, ja hän  hallitsi Jerusalemissa kolmekymmentä yksi vuotta.</verse>
        <verse osisID='2Chr.34.2'>Hän teki sitä, mikä on oikein Herran silmissä, ja vaelsi isänsä  Daavidin teitä, poikkeamatta oikealle tai vasemmalle.</verse>
        <verse osisID='2Chr.34.3'>Kahdeksantena hallitusvuotenaan, ollessansa vielä nuorukainen, hän  alkoi etsiä isänsä Daavidin Jumalaa; ja kahdentenatoista vuotena hän  alkoi puhdistaa Juudaa ja Jerusalemia uhrikukkuloista ja  asera-karsikoista sekä veistetyistä ja valetuista jumalankuvista.</verse>
        <verse osisID='2Chr.34.4'>Baalin alttarit kukistettiin hänen läsnäollessaan, ja niiden yli  kohoavat auringonpatsaat hän hakkasi maahan, ja asera-karsikot sekä  veistetyt ja valetut jumalankuvat hän murskasi ja rouhensi ja sirotteli  niiden haudoille, jotka olivat niille uhranneet.</verse>
        <verse osisID='2Chr.34.5'>Ja pappien luut hän poltti heidän alttareillaan. Niin hän puhdisti  Juudan ja Jerusalemin.</verse>
        <verse osisID='2Chr.34.6'>Manassen, Efraimin ja Simeonin kaupungeissa aina Naftaliin asti,  yltympäri, hän heidän miekoillaan</verse>
        <verse osisID='2Chr.34.7'>kukisti alttarit, löi palasiksi ja rouhensi asera-karsikot ja  jumalankuvat, ja hän hakkasi maahan kaikki auringonpatsaat koko Israelin  maasta. Sitten hän palasi Jerusalemiin.</verse>
        <verse osisID='2Chr.34.8'>Kahdeksantenatoista hallitusvuotenaan, puhdistaessaan maata ja  temppeliä, hän lähetti Saafanin, Asaljan pojan, kaupungin päällikön  Maasejan ja kansleri Jooahin, Jooahaan pojan, korjaamaan Herran, hänen  Jumalansa, temppeliä.</verse>
        <verse osisID='2Chr.34.9'>Ja he tulivat ylimmäisen papin Hilkian luo ja jättivät Jumalan  temppeliin tuodut rahat, joita leeviläiset, ovenvartijat, olivat  koonneet Manassesta, Efraimista ja koko muusta Israelista ja koko  Juudasta, Benjaminista ja Jerusalemin asukkailta.</verse>
        <verse osisID='2Chr.34.10'>He antoivat ne työnteettäjille, jotka oli pantu valvomaan töitä  Herran temppelissä, ja nämä maksoivat niillä työmiehet, jotka  työskentelivät Herran temppelissä, laittoivat ja korjasivat temppeliä;</verse>
        <verse osisID='2Chr.34.11'>niistä annettiin myös puusepille ja rakentajille, että nämä  ostaisivat hakattuja kiviä ja puutavaraa kiinnitysparruiksi ja  kattohirsiksi niihin rakennuksiin, jotka Juudan kuninkaat olivat  turmelleet.</verse>
        <verse osisID='2Chr.34.12'>Nämä miehet toimivat siinä työssä luottamusmiehinä. Ja leeviläiset  Jahat ja Obadja, Merarin jälkeläiset, ja Sakarja ja Mesullam, Kehatin  jälkeläiset, oli pantu valvomaan ja johtamaan heitä, ja myös kaikki  leeviläiset, jotka ymmärsivät soittimia.</verse>
        <verse osisID='2Chr.34.13'>He myöskin valvoivat taakankantajia ja johtivat kaikkia työmiehiä  eri töissä. Leeviläisiä oli kirjureina, virkamiehinä ja ovenvartijoina.</verse>
        <verse osisID='2Chr.34.14'>Kun he olivat viemässä ulos Herran temppeliin tuotuja rahoja, löysi  pappi Hilkia Herran lain kirjan, joka oli annettu Mooseksen kautta.</verse>
        <verse osisID='2Chr.34.15'>Ja Hilkia lausui ja sanoi kirjuri Saafanille: "Minä löysin Herran  temppelistä lain kirjan". Ja Hilkia antoi kirjan Saafanille.</verse>
        <verse osisID='2Chr.34.16'>Saafan vei kirjan kuninkaalle ja teki lisäksi kuninkaalle selon  asiasta, sanoen: "Kaikki, mitä annettiin palvelijaisi tehtäväksi, he  ovat tehneet:</verse>
        <verse osisID='2Chr.34.17'>he ovat ottaneet esille rahat, jotka olivat Herran temppelissä, ja  antaneet ne työnvalvojille ja työnteettäjille".</verse>
        <verse osisID='2Chr.34.18'>Ja kirjuri Saafan kertoi kuninkaalle sanoen: "Pappi Hilkia antoi  minulle erään kirjan". Ja Saafan luki siitä kuninkaalle.</verse>
        <verse osisID='2Chr.34.19'>Kun kuningas kuuli lain sanat, repäisi hän vaatteensa.</verse>
        <verse osisID='2Chr.34.20'>Ja kuningas käski Hilkiaa, Ahikamia, Saafanin poikaa, Abdonia,  Miikan poikaa, kirjuri Saafania ja Asajaa, kuninkaan palvelijaa, sanoen:</verse>
        <verse osisID='2Chr.34.21'>"Menkää ja kysykää minun puolestani ja niiden puolesta, joita on  jäljellä Israelista ja Juudasta, neuvoa Herralta tästä löydetystä  kirjasta. Sillä suuri on Herran viha, joka on vuodatettu meidän  ylitsemme, sentähden että meidän isämme eivät ole noudattaneet Herran  sanaa eivätkä tehneet mitään kaikesta siitä, mikä on kirjoitettuna tässä  kirjassa."</verse>
        <verse osisID='2Chr.34.22'>Niin Hilkia ynnä ne muut, jotka kuningas määräsi, menivät  naisprofeetta Huldan tykö, joka oli vaatevaraston hoitajan Sallumin,  Tokhatin pojan, Hasran pojanpojan, vaimo ja asui Jerusalemissa, toisessa  kaupunginosassa. Ja he puhuivat hänelle, niinkuin edellä mainittiin.</verse>
        <verse osisID='2Chr.34.23'>Niin hän sanoi heille: "Näin sanoo Herra, Israelin Jumala: Sanokaa  sille miehelle, joka lähetti teidät minun tyköni:</verse>
        <verse osisID='2Chr.34.24'>'Näin sanoo Herra: Katso, minä annan onnettomuuden kohdata tätä  paikkaa ja sen asukkaita, kaikkien kirousten, jotka on kirjoitettu  siihen kirjaan, jota on luettu Juudan kuninkaalle,</verse>
        <verse osisID='2Chr.34.25'>koska he ovat hyljänneet minut ja polttaneet uhreja muille jumalille  ja vihoittaneet minut kaikilla kättensä teoilla; sillä minun vihani on  vuodatettu tämän paikan yli, eikä se ole sammuva.</verse>
        <verse osisID='2Chr.34.26'>Mutta Juudan kuninkaalle, joka on lähettänyt teidät kysymään neuvoa  Herralta, sanokaa näin: Näin sanoo Herra, Israelin Jumala, niistä  sanoista, jotka sinä olet kuullut:</verse>
        <verse osisID='2Chr.34.27'>Koska sydämesi on pehminnyt ja sinä olet nöyrtynyt Jumalan edessä,  kuullessasi, mitä hän on puhunut tätä paikkaa ja sen asukkaita vastaan,  koska sinä olet nöyrtynyt minun edessäni ja reväissyt vaatteesi ja  itkenyt minun edessäni, niin minä myös olen kuullut sinua, sanoo Herra.</verse>
        <verse osisID='2Chr.34.28'>Katso, minä korjaan sinut isiesi tykö, ja sinä saat rauhassa siirtyä  hautaasi, ja sinun silmäsi pääsevät näkemästä kaikkea onnettomuutta,  minkä minä annan kohdata tätä paikkaa ja sen asukkaita.'" Ja he toivat  kuninkaalle tämän vastauksen.</verse>
        <verse osisID='2Chr.34.29'>Niin kuningas lähetti kokoamaan luoksensa kaikki Juudan ja  Jerusalemin vanhimmat.</verse>
        <verse osisID='2Chr.34.30'>Ja kuningas meni Herran temppeliin, hän ja kaikki Juudan miehet ja  Jerusalemin asukkaat, myöskin papit ja leeviläiset, kaikki kansa  suurimmasta pienimpään asti, ja hän luki heidän kuultensa kaikki Herran  temppelistä löydetyn liitonkirjan sanat.</verse>
        <verse osisID='2Chr.34.31'>Ja kuningas asettui paikallensa ja teki Herran edessä liiton, että  heidän tuli seurata Herraa, noudattaa hänen käskyjänsä, todistuksiansa  ja säädöksiänsä kaikesta sydämestään ja kaikesta sielustansa ja täyttää  liiton sanat, jotka ovat kirjoitetut siihen kirjaan.</verse>
        <verse osisID='2Chr.34.32'>Ja hän otti siihen liittoon kaikki, jotka olivat Jerusalemissa ja  Benjaminissa. Ja Jerusalemin asukkaat tekivät, niinkuin Jumalan, heidän  isiensä Jumalan, liitto vaati.</verse>
        <verse osisID='2Chr.34.33'>Ja Joosia poisti kaikki kauhistukset israelilaisten kaikista  maakunnista ja vaati jokaista, joka Israelissa oli, palvelemaan Herraa,  heidän Jumalaansa. Niin kauan kuin hän eli, he eivät luopuneet pois  Herrasta, isiensä Jumalasta.</verse>
      </chapter>
      <chapter osisID='2Chr.35'>
        <verse osisID='2Chr.35.1'>Sitten Joosia vietti Jerusalemissa pääsiäistä Herran kunniaksi.  Pääsiäislammas teurastettiin ensimmäisen kuun neljäntenätoista päivänä.</verse>
        <verse osisID='2Chr.35.2'>Hän asetti papit heidän palvelustehtäviinsä ja rohkaisi heitä  palvelemaan Herran temppelissä.</verse>
        <verse osisID='2Chr.35.3'>Ja hän sanoi leeviläisille, jotka opettivat kaikkea Israelia ja jotka  olivat pyhitetyt Herralle: "Pankaa pyhä arkki temppeliin, jonka Salomo,  Daavidin poika, Israelin kuningas, on rakentanut; ei teidän enää  tarvitse kantaa sitä olallanne.  Palvelkaa nyt Herraa, Jumalaanne, ja  hänen kansaansa Israelia.</verse>
        <verse osisID='2Chr.35.4'>Valmistautukaa perhekunnittain, osastojenne mukaan, Daavidin,  Israelin kuninkaan, määräyksen ja hänen poikansa Salomon käskykirjan  mukaan,</verse>
        <verse osisID='2Chr.35.5'>ja asettukaa pyhäkköön veljienne, rahvaan, perhekuntaryhmien mukaan,  niin että jokaista ryhmää kohden on yksi leeviläisten perhekuntaosasto.</verse>
        <verse osisID='2Chr.35.6'>Niin teurastakaa pääsiäislammas ja pyhittäytykää ja valmistakaa se  veljillenne, tehdäksenne Herran sanan mukaan, joka on puhuttu Mooseksen  kautta."</verse>
        <verse osisID='2Chr.35.7'>Ja Joosia antoi rahvaalle anniksi pikkukarjaa, karitsoita ja vohlia,  kolmekymmentä tuhatta luvultaan, kaikki pääsiäisuhreiksi kaikille  saapuvilla oleville, ja kolmetuhatta raavasta, kaikki nämä kuninkaan  omaisuutta.</verse>
        <verse osisID='2Chr.35.8'>Ja hänen päämiehensä antoivat vapaaehtoisesti annin kansalle,  papeille ja leeviläisille. Hilkia, Sakarja ja Jehiel, Jumalan temppelin  esimiehet, antoivat papeille pääsiäisuhreiksi kaksituhatta kuusisataa  karitsaa, niin myös kolmesataa raavasta.</verse>
        <verse osisID='2Chr.35.9'>Ja Koonanja, Semaja ja hänen veljensä Netanel, sekä Hasabja, Jegiel  ja Joosabad, leeviläisten päämiehet, antoivat antina leeviläisille  pääsiäisuhreiksi viisituhatta karitsaa ja viisisataa raavasta.</verse>
        <verse osisID='2Chr.35.10'>Näin järjestettiin jumalanpalvelus. Ja papit asettuivat paikoilleen  ja samoin leeviläiset osastoittain, niinkuin kuningas oli käskenyt.</verse>
        <verse osisID='2Chr.35.11'>Sitten teurastettiin pääsiäislammas, ja papit vihmoivat veren, jonka  olivat ottaneet leeviläisten käsistä; ja leeviläiset nylkivät nahan.</verse>
        <verse osisID='2Chr.35.12'>Mutta he panivat syrjään polttouhrikappaleet, antaakseen ne  rahvaalle perhekuntaryhmittäin, uhrattaviksi Herralle, niinkuin on  kirjoitettuna Mooseksen kirjassa; samoin he tekivät myös raavaille.</verse>
        <verse osisID='2Chr.35.13'>Ja he paistoivat tulella pääsiäislampaan säädetyllä tavalla; mutta  pyhät lahjat he keittivät padoissa, ruukuissa ja vadeissa ja veivät ne  kiiruusti rahvaalle.</verse>
        <verse osisID='2Chr.35.14'>Sitten he valmistivat itsellensä ja papeille, sillä papit, Aaronin  pojat, olivat yöhön saakka uhraamassa polttouhria ja rasvoja; sentähden  leeviläiset valmistivat itsellensä ja papeille, Aaronin pojille.</verse>
        <verse osisID='2Chr.35.15'>Ja veisaajat, Aasafin pojat, olivat paikoillansa, niinkuin Daavid,  Aasaf, Heeman ja Jedutun, kuninkaan näkijä, olivat määränneet, niin myös  ovenvartijat jokaisella portilla; heidän ei ollut lupa lähteä  palveluksestaan, vaan heidän leeviläiset veljensä valmistivat heille.</verse>
        <verse osisID='2Chr.35.16'>Näin järjestettiin kaikki Herran palvelus sinä päivänä, pääsiäisen  vietto ja polttouhrien uhraaminen Herran alttarilla, niinkuin kuningas  Joosia oli käskenyt.</verse>
        <verse osisID='2Chr.35.17'>Näin viettivät saapuvilla olevat israelilaiset sinä aikana  pääsiäistä ja happamattoman leivän juhlaa seitsemän päivää.</verse>
        <verse osisID='2Chr.35.18'>Sellaista pääsiäistä ei oltu vietetty Israelissa profeetta Samuelin  ajoista asti; sillä ei kukaan Israelin kuninkaista ollut viettänyt  semmoista pääsiäistä, kuin nyt viettivät Joosia, papit ja leeviläiset,  koko Juuda ja saapuvilla olevat israelilaiset sekä Jerusalemin asukkaat.</verse>
        <verse osisID='2Chr.35.19'>Joosian kahdeksantenatoista hallitusvuotena vietettiin tämä  pääsiäinen.</verse>
        <verse osisID='2Chr.35.20'>Kaiken tämän jälkeen, sittenkuin Joosia oli pannut kuntoon  temppelin, lähti Neko, Egyptin kuningas, sotimaan Karkemista vastaan,  joka on Eufratin varrella; ja Joosia meni häntä vastaan.</verse>
        <verse osisID='2Chr.35.21'>Niin Neko lähetti sanansaattajat hänen luokseen ja käski sanoa:  "Mitä sinulla on tekemistä minun kanssani, Juudan kuningas? Enhän minä  nyt tule sinua vastaan, vaan sitä sukua vastaan, joka on sodassa minun  kanssani, ja Jumala on käskenyt minua kiiruhtamaan. Jätä rauhaan Jumala,  joka on minun kanssani, ettei hän tuhoaisi sinua."</verse>
        <verse osisID='2Chr.35.22'>Mutta Joosia ei väistänyt häntä, vaan pukeutui tuntemattomaksi  taistellakseen häntä vastaan, eikä kuullut Nekon sanoja, jotka kuitenkin  tulivat Jumalan suusta. Niin hän meni taistelemaan Megiddon tasangolle.</verse>
        <verse osisID='2Chr.35.23'>Mutta ampujat ampuivat kuningas Joosiaa; ja kuningas sanoi  palvelijoillensa: "Viekää minut pois, sillä minä olen pahasti  haavoittunut".</verse>
        <verse osisID='2Chr.35.24'>Niin hänen palvelijansa siirsivät hänet sotavaunuista ja panivat  hänet hänen toisiin vaunuihinsa ja kuljettivat hänet Jerusalemiin. Ja  hän kuoli, ja hänet haudattiin isiensä hautoihin. Ja koko Juuda ja  Jerusalem surivat Joosiaa.</verse>
        <verse osisID='2Chr.35.25'>Ja Jeremia sepitti itkuvirren Joosiasta. Ja kaikki laulajat ja  laulajattaret ovat itkuvirsissään puhuneet Joosiasta aina tähän päivään  asti; ja nämä ovat tulleet yleisiksi Israelissa.  Katso, ne ovat  kirjoitettuina "Itkuvirsissä".</verse>
        <verse osisID='2Chr.35.26'>Mitä muuta on kerrottavaa Joosiasta ja hänen hurskaista teoistansa,  joita hän teki sen mukaan, kuin on kirjoitettuna Herran laissa,</verse>
        <verse osisID='2Chr.35.27'>hänen sekä aikaisemmista että myöhemmistä vaiheistaan, katso, se on  kirjoitettuna Israelin ja Juudan kuningasten kirjassa.</verse>
      </chapter>
      <chapter osisID='2Chr.36'>
        <verse osisID='2Chr.36.1'>Maan kansa otti Joosian pojan Jooahaan ja teki hänet kuninkaaksi  Jerusalemiin hänen isänsä jälkeen.</verse>
        <verse osisID='2Chr.36.2'>Jooahas oli kahdenkymmenen kolmen vuoden vanha tullessaan  kuninkaaksi, ja hän hallitsi Jerusalemissa kolme kuukautta.</verse>
        <verse osisID='2Chr.36.3'>Mutta Egyptin kuningas pani hänet viralta Jerusalemissa ja otti  maasta pakkoverona sata talenttia hopeata ja yhden talentin kultaa.</verse>
        <verse osisID='2Chr.36.4'>Ja Egyptin kuningas teki hänen veljensä Eljakimin Juudan ja  Jerusalemin kuninkaaksi ja muutti hänen nimensä Joojakimiksi.  Mutta  hänen veljensä Jooahaan Neko otti ja vei Egyptiin.</verse>
        <verse osisID='2Chr.36.5'>Joojakim oli kahdenkymmenen viiden vuoden vanha tullessaan  kuninkaaksi, ja hän hallitsi Jerusalemissa yksitoista vuotta.  Hän teki  sitä, mikä oli pahaa Herran, hänen Jumalansa, silmissä.</verse>
        <verse osisID='2Chr.36.6'>Ja Nebukadnessar, Baabelin kuningas, lähti häntä vastaan ja kytki  hänet vaskikahleisiin viedäkseen hänet Baabeliin.</verse>
        <verse osisID='2Chr.36.7'>Nebukadnessar vei Herran temppelin kaluja Baabeliin ja pani ne  temppeliinsä Baabelissa.</verse>
        <verse osisID='2Chr.36.8'>Mitä muuta on kerrottavaa Joojakimista ja niistä kauhistuksista,  joita hän teki, ja mitä hänessä havaittiin, katso, se on kirjoitettuna  Israelin ja Juudan kuningasten kirjassa. Ja hänen poikansa Joojakin tuli  kuninkaaksi hänen sijaansa.</verse>
        <verse osisID='2Chr.36.9'>Joojakin oli kahdeksantoista vuoden vanha tullessansa kuninkaaksi, ja  hän hallitsi Jerusalemissa kolme kuukautta ja kymmenen päivää. Hän teki  sitä, mikä on pahaa Herran silmissä.</verse>
        <verse osisID='2Chr.36.10'>Vuoden vaihteessa kuningas Nebukadnessar lähetti noutamaan hänet  Baabeliin, hänet ynnä Herran temppelin kallisarvoiset kalut. Ja hän teki  hänen veljensä Sidkian Juudan ja Jerusalemin kuninkaaksi.</verse>
        <verse osisID='2Chr.36.11'>Sidkia oli kahdenkymmenen yhden vuoden vanha tullessaan kuninkaaksi,  ja hän hallitsi Jerusalemissa yksitoista vuotta.</verse>
        <verse osisID='2Chr.36.12'>Hän teki sitä, mikä oli pahaa Herran, hänen Jumalansa, silmissä: hän  ei nöyrtynyt profeetta Jeremian edessä, jonka sana tuli Herran suusta.</verse>
        <verse osisID='2Chr.36.13'>Myöskin hän kapinoi kuningas Nebukadnessaria vastaan, joka kuitenkin  oli vannottanut hänet Jumalan kautta. Hän oli niskuri ja paadutti  sydämensä, niin ettei hän kääntynyt Herran, Israelin Jumalan, puoleen.</verse>
        <verse osisID='2Chr.36.14'>Myös kaikki pappien päämiehet ja kansa harjoittivat paljon  uskottomuutta jäljittelemällä pakanain kaikkia kauhistuksia, ja he  saastuttivat Herran temppelin, jonka hän oli pyhittänyt Jerusalemissa.</verse>
        <verse osisID='2Chr.36.15'>Ja Herra, heidän isiensä Jumala, lähetti, varhaisesta alkaen, vähän  väliä heille varoituksia sanansaattajainsa kautta, sillä hän sääli  kansaansa ja asumustansa.</verse>
        <verse osisID='2Chr.36.16'>Mutta he pilkkasivat Jumalan sanansaattajia ja halveksivat hänen  sanaansa ja häpäisivät hänen profeettojansa, kunnes Herran viha hänen  kansaansa kohtaan oli kasvanut niin, ettei apua enää ollut.</verse>
        <verse osisID='2Chr.36.17'>Niin hän toi heidän kimppuunsa kaldealaisten kuninkaan ja surmautti  miekalla heidän nuoret miehensä heidän pyhäkössänsä eikä säästänyt  nuorukaista eikä neitosta, ei vanhusta eikä harmaapäätä; kaikki hän  antoi tämän käsiin.</verse>
        <verse osisID='2Chr.36.18'>Ja kaikki Jumalan temppelin kalut, sekä suuret että pienet, ja  Herran temppelin aarteet sekä kuninkaan ja hänen päämiestensä aarteet,  kaikki hän vei Baabeliin.</verse>
        <verse osisID='2Chr.36.19'>Jumalan temppeli poltettiin, Jerusalemin muurit revittiin, kaikki  sen palatsit poltettiin tulella, ja kaikki sen kallisarvoiset esineet  hävitettiin.</verse>
        <verse osisID='2Chr.36.20'>Ja jotka olivat säilyneet miekalta, ne vietiin pakkosiirtolaisuuteen  Baabeliin. Ja he olivat hänen ja hänen poikiensa palvelijoina, kunnes  Persian valtakunta sai vallan.</verse>
        <verse osisID='2Chr.36.21'>Ja niin toteutui Herran sana, jonka hän oli puhunut Jeremian suun  kautta, kunnes maa oli saanut hyvityksen sapateistaan - niin kauan kuin  se oli autiona, se lepäsi - kunnes seitsemänkymmentä vuotta oli kulunut.</verse>
        <verse osisID='2Chr.36.22'>Mutta Kooreksen, Persian kuninkaan, ensimmäisenä hallitusvuotena  herätti Herra, että täyttyisi Herran sana, jonka hän oli puhunut  Jeremian suun kautta, Kooreksen, Persian kuninkaan, hengen, niin että  tämä koko valtakunnassansa kuulutti ja myös käskykirjassa julistutti  näin:</verse>
      </chapter>
    </div></osisText>
</osis>