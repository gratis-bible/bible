<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='fin' xml:lang='fi'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='fin'>
        <title>Finish Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Finnish Bible
  		PYHŽ RAAMATTU
  		(C) 1933, 1938
  		Vanha Testamentti XI 1933 Uusi Testamentti XII 1938
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>fin</identifier>
        <source>ftp://unboundftp.biola.edu/pub/finnish1938_utf8.zip</source>
        <language type='IETF'>fi</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Judg'>
      <chapter osisID='Judg.1'>
        <verse osisID='Judg.1.1'>Joosuan kuoleman jälkeen israelilaiset kysyivät Herralta ja sanoivat:  "Kenen meistä on ensiksi lähdettävä kanaanilaisia vastaan, sotimaan  heitä vastaan?" Herra vastasi:</verse>
        <verse osisID='Judg.1.2'>"Juuda lähteköön; katso, minä annan maan hänen käsiinsä".</verse>
        <verse osisID='Judg.1.3'>Niin Juuda sanoi veljellensä Simeonille: "Lähde minun kanssani minun  arpaosaani, ja sotikaamme kanaanilaisia vastaan, niin minäkin tulen  sinun kanssasi sinun arpaosaasi". Niin Simeon lähti hänen kanssaan.</verse>
        <verse osisID='Judg.1.4'>Ja Juuda lähti, ja Herra antoi kanaanilaiset ja perissiläiset heidän  käsiinsä; ja he voittivat heidät Besekissä - kymmenentuhatta miestä.</verse>
        <verse osisID='Judg.1.5'>Ja he kohtasivat Adoni-Besekin Besekissä ja taistelivat häntä vastaan  ja voittivat kanaanilaiset ja perissiläiset.</verse>
        <verse osisID='Judg.1.6'>Ja Adoni-Besek pakeni, mutta he ajoivat häntä takaa ja ottivat hänet  kiinni ja hakkasivat häneltä peukalot ja isotvarpaat.</verse>
        <verse osisID='Judg.1.7'>Silloin Adoni-Besek sanoi: "Seitsemänkymmentä kuningasta, joilta oli  hakattu peukalot ja isotvarpaat, kokosi muruja minun pöytäni alta;  niinkuin minä olen tehnyt, niin on Jumala minulle maksanut". Ja he  veivät hänet Jerusalemiin, ja siellä hän kuoli.</verse>
        <verse osisID='Judg.1.8'>Ja Juudan miehet ryhtyivät taisteluun Jerusalemia vastaan ja  valloittivat sen ja surmasivat miekan terällä sen asukkaat ja pistivät  kaupungin tuleen.</verse>
        <verse osisID='Judg.1.9'>Sen jälkeen Juudan miehet laskeutuivat sotimaan niitä kanaanilaisia  vastaan, jotka asuivat Vuoristossa, Etelämaassa ja Alankomaassa.</verse>
        <verse osisID='Judg.1.10'>Niin Juuda meni niitä kanaanilaisia vastaan, jotka asuivat  Hebronissa - Hebronin nimi oli muinoin Kirjat-Arba - ja he voittivat  Seesain, Ahimanin ja Talmain.</verse>
        <verse osisID='Judg.1.11'>Sieltä hän meni Debirin asukkaita vastaan - Debirin nimi oli muinoin  Kirjat-Seefer -</verse>
        <verse osisID='Judg.1.12'>ja Kaaleb sanoi: "Joka voittaa ja valloittaa Kirjat-Seeferin, sille  minä annan tyttäreni Aksan vaimoksi".</verse>
        <verse osisID='Judg.1.13'>Niin Otniel, Kenaan, Kaalebin nuoremman veljen, poika, valloitti  sen; ja hän antoi tälle tyttärensä Aksan vaimoksi.</verse>
        <verse osisID='Judg.1.14'>Ja kun Aksa tuli, niin hän yllytti miestänsä, että tämä pyytäisi  hänen isältänsä peltomaata; ja Aksa pudottautui aasin selästä maahan.  Silloin Kaaleb sanoi hänelle: "Mikä sinun on?"</verse>
        <verse osisID='Judg.1.15'>Niin hän vastasi hänelle: "Anna minulle jäähyväislahja, sillä sinä  olet naittanut minut kuivaan maahan, anna siis minulle vesilähteitä".  Silloin Kaaleb antoi hänelle Ylälähteet ja Alalähteet.</verse>
        <verse osisID='Judg.1.16'>Ja keeniläisen, Mooseksen apen, jälkeläiset olivat lähteneet  Palmukaupungista Juudan jälkeläisten kanssa Juudan erämaahan,  eteläpuolelle Aradia; he menivät ja asettuivat sikäläisen kansan sekaan.</verse>
        <verse osisID='Judg.1.17'>Mutta Juuda meni veljensä Simeonin kanssa, ja he voittivat  kanaanilaiset, jotka asuivat Sefatissa, ja he vihkivät kaupungin tuhon  omaksi ja kutsuivat sen Hormaksi.</verse>
        <verse osisID='Judg.1.18'>Ja Juuda valloitti Gassan alueineen, Askelonin alueineen ja Ekronin  alueineen.</verse>
        <verse osisID='Judg.1.19'>Ja Herra oli Juudan kanssa, niin että hän sai haltuunsa vuoriston;  sillä hän ei kyennyt karkoittamaan niitä, jotka asuivat tasangolla,  koska heillä oli raudoitettuja sotavaunuja.</verse>
        <verse osisID='Judg.1.20'>Ja he antoivat Kaalebille Hebronin, niinkuin Mooses oli puhunut; ja  hän karkoitti sieltä ne kolme anakilaista.</verse>
        <verse osisID='Judg.1.21'>Mutta benjaminilaiset eivät karkoittaneet jebusilaisia, jotka  asuivat Jerusalemissa, ja niin jebusilaiset jäivät asumaan  benjaminilaisten sekaan, Jerusalemiin, aina tähän päivään asti.</verse>
        <verse osisID='Judg.1.22'>Myöskin Joosefin heimo lähti liikkeelle; se lähti Beeteliin, ja  Herra oli heidän kanssansa.</verse>
        <verse osisID='Judg.1.23'>Ja Joosefin heimo vakoilutti Beeteliä - kaupungin nimi oli muinoin  Luus -</verse>
        <verse osisID='Judg.1.24'>ja vakoilijat näkivät miehen tulevan kaupungista ja sanoivat  hänelle: "Näytä meille, mistä päästään kaupunkiin, niin me teemme  sinulle laupeuden".</verse>
        <verse osisID='Judg.1.25'>Niin hän näytti heille, mistä päästiin kaupunkiin, ja he surmasivat  miekan terällä kaupungin asukkaat, mutta sen miehen ja koko hänen  sukunsa he päästivät menemään.</verse>
        <verse osisID='Judg.1.26'>Ja se mies meni heettiläisten maahan ja rakensi kaupungin ja antoi  sille nimen Luus, ja se nimi sillä on vielä tänäkin päivänä.</verse>
        <verse osisID='Judg.1.27'>Mutta Manasse ei saanut haltuunsa Beet-Seania ja sen  tytärkaupunkeja, ei Taanakia ja sen tytärkaupunkeja, ei Doorin asukkaita  ja sen tytärkaupunkeja, ei Jibleamin asukkaita ja sen tytärkaupunkeja  eikä Megiddon asukkaita ja sen tytärkaupunkeja, vaan kanaanilaisten  onnistui jäädä asumaan siihen maahan.</verse>
        <verse osisID='Judg.1.28'>Kun Israel sitten voimistui, saattoi se kanaanilaiset työveron  alaisiksi, mutta ei karkoittanut heitä.</verse>
        <verse osisID='Judg.1.29'>Efraim ei karkoittanut kanaanilaisia, jotka asuivat Geserissä, ja  niin kanaanilaiset jäivät asumaan sen keskeen, Geseriin.</verse>
        <verse osisID='Judg.1.30'>Sebulon ei karkoittanut Kidronin asukkaita eikä Nahalolin asukkaita,  ja niin kanaanilaiset jäivät asumaan sen keskeen, mutta joutuivat  työveron alaisiksi.</verse>
        <verse osisID='Judg.1.31'>Asser ei karkoittanut Akkon asukkaita eikä Siidonin asukkaita eikä  myöskään Ahlabin, Aksibin, Helban, Afekin ja Rehobin asukkaita.</verse>
        <verse osisID='Judg.1.32'>Ja niin asserilaiset joutuivat asumaan maan asukkaiden,  kanaanilaisten, keskeen, koska eivät karkoittaneet heitä.</verse>
        <verse osisID='Judg.1.33'>Naftali ei karkoittanut Beet-Semeksen asukkaita eikä Beet-Anatin  asukkaita ja joutui niin asumaan maan asukkaiden, kanaanilaisten,  keskeen; mutta Beet-Semeksen ja Beet-Anatin asukkaat joutuivat heille  työveron alaisiksi.</verse>
        <verse osisID='Judg.1.34'>Amorilaiset tunkivat daanilaiset vuoristoon, sillä he eivät sallineet  heidän laskeutua tasangolle.</verse>
        <verse osisID='Judg.1.35'>Ja amorilaisten onnistui jäädä asumaan Har-Herekseen, Aijaloniin ja  Saalbimiin; mutta Joosefin heimon käsi kävi heille raskaaksi, ja he  joutuivat työveron alaisiksi.</verse>
        <verse osisID='Judg.1.36'>Ja amorilaisten alue ulottui Skorpionisolasta, Seelasta, ylöspäin.</verse>
      </chapter>
      <chapter osisID='Judg.2'>
        <verse osisID='Judg.2.1'>Ja Herran enkeli tuli Gilgalista ylös Bookimiin. Ja hän sanoi: "Minä  johdatin teidät Egyptistä ja toin teidät maahan, jonka minä valalla  vannoen olin luvannut teidän isillenne, ja sanoin: 'Minä en riko  liittoani teidän kanssanne ikinä.</verse>
        <verse osisID='Judg.2.2'>Te taas älkää tehkö liittoa tämän maan asukasten kanssa, vaan  kukistakaa heidän alttarinsa.' Mutta te ette ole kuulleet minun ääntäni.  Mitä olettekaan tehneet!</verse>
        <verse osisID='Judg.2.3'>Niinpä minä nyt sanon teille: Minä en karkoita heitä teidän  tieltänne, vaan heistä tulee teille ahdistajat, ja heidän jumalansa  tulevat teille ansaksi."</verse>
        <verse osisID='Judg.2.4'>Ja kun Herran enkeli oli puhunut nämä sanat kaikille israelilaisille,  korotti kansa äänensä ja itki.</verse>
        <verse osisID='Judg.2.5'>Ja he antoivat sille paikalle nimen Bookim; ja he uhrasivat siinä  Herralle.</verse>
        <verse osisID='Judg.2.6'>Kun Joosua oli päästänyt kansan menemään, menivät israelilaiset kukin  perintöosallensa, ottaakseen maan omaksensa.</verse>
        <verse osisID='Judg.2.7'>Ja kansa palveli Herraa Joosuan koko elinajan ja niiden vanhinten  koko elinajan, jotka elivät vielä kauan Joosuan jälkeen ja jotka olivat  nähneet kaikki ne suuret teot, jotka Herra oli Israelille tehnyt.</verse>
        <verse osisID='Judg.2.8'>Mutta Herran palvelija Joosua, Nuunin poika, kuoli sadan kymmenen  vuoden vanhana.</verse>
        <verse osisID='Judg.2.9'>Ja he hautasivat hänet hänen perintöosansa alueelle Timnat-Herekseen,  Efraimin vuoristoon, pohjoispuolelle Gaas-vuorta.</verse>
        <verse osisID='Judg.2.10'>Ja kun koko sekin sukupolvi oli tullut kootuksi isiensä tykö, nousi  heidän jälkeensä toinen sukupolvi, joka ei tuntenut Herraa eikä niitä  tekoja, jotka hän oli Israelille tehnyt.</verse>
        <verse osisID='Judg.2.11'>Niin israelilaiset tekivät sitä, mikä oli pahaa Herran silmissä, ja  palvelivat baaleja</verse>
        <verse osisID='Judg.2.12'>ja hylkäsivät Herran, isiensä Jumalan, joka oli vienyt heidät pois  Egyptin maasta, ja lähtivät kulkemaan muiden jumalien jäljessä, niiden  kansojen jumalien, jotka asuivat heidän ympärillänsä, kumarsivat niitä  ja vihoittivat Herran.</verse>
        <verse osisID='Judg.2.13'>Mutta kun he hylkäsivät Herran ja palvelivat baalia ja astarteja,</verse>
        <verse osisID='Judg.2.14'>niin Herran viha syttyi Israelia kohtaan, ja hän antoi heidät  ryöstäjien käsiin, jotka ryöstivät heitä, ja myi heidät heidän  ympärillään asuvien vihollisten käsiin, niin etteivät he enää voineet  kestää vihollistensa edessä.</verse>
        <verse osisID='Judg.2.15'>Mihin ikinä he lähtivätkin, oli Herran käsi heitä vastaan, tuottaen  onnettomuutta, niinkuin Herra oli puhunut ja niinkuin Herra oli heille  vannonut; ja niin he joutuivat suureen ahdinkoon.</verse>
        <verse osisID='Judg.2.16'>Silloin Herra herätti tuomareita, jotka pelastivat heidät heidän  ryöstäjäinsä käsistä.</verse>
        <verse osisID='Judg.2.17'>Mutta he eivät totelleet tuomareitansakaan, vaan kulkivat  haureudessa muiden jumalien jäljessä ja kumarsivat niitä.  Pian he  poikkesivat siltä tieltä, jota heidän isänsä, Herran käskyjä totellen,  olivat kulkeneet; he eivät tehneet niin.</verse>
        <verse osisID='Judg.2.18'>Kun siis Herra herätti heille tuomareita, niin Herra oli tuomarin  kanssa ja pelasti heidät heidän vihollistensa käsistä niin kauaksi  aikaa, kuin tuomari eli; sillä Herran tuli sääli, kun he voihkivat  sortajainsa ja vaivaajainsa käsissä.</verse>
        <verse osisID='Judg.2.19'>Mutta kun tuomari kuoli, vaelsivat he jälleen kelvottomasti, vielä  pahemmin kuin heidän isänsä, kulkien muiden jumalien jäljessä, palvellen  ja kumartaen niitä. He eivät lakanneet teoistansa eivätkä paatuneesta  vaelluksestansa.</verse>
        <verse osisID='Judg.2.20'>Niin Herran viha syttyi Israelia kohtaan, ja hän sanoi: "Koska tämä  kansa on rikkonut minun liittoni, jonka minä sääsin heidän isillensä,  eivätkä he ole kuulleet minun ääntäni,</verse>
        <verse osisID='Judg.2.21'>niin en minäkään enää karkoita heidän tieltänsä ainoatakaan niistä  kansoista, jotka Joosua kuollessaan jätti jäljelle.</verse>
        <verse osisID='Judg.2.22'>Minä tahdon näin heidän kauttansa koetella Israelia, noudattavatko  he Herran tietä ja vaeltavatko sitä, niinkuin heidän isänsä tekivät, vai  eivätkö."</verse>
        <verse osisID='Judg.2.23'>Niin Herra jätti nämä kansat paikoilleen, karkoittamatta niitä heti  kohta; hän ei antanut niitä Joosuan käsiin.</verse>
      </chapter>
      <chapter osisID='Judg.3'>
        <verse osisID='Judg.3.1'>Nämä ovat ne kansat, jotka Herra jätti paikoilleen koetellakseen  niiden kautta Israelia, kaikkia niitä, jotka eivät olleet kokeneet  mitään kaikista Kanaanin sodista -</verse>
        <verse osisID='Judg.3.2'>hän jätti ne ainoastaan sitä varten, että israelilaisten sukupolvet  saisivat kokea sotaa, hänen opettaessaan heitä sotimaan, kuitenkin  ainoastaan niitä, jotka eivät ennen olleet sotaa kokeneet -:</verse>
        <verse osisID='Judg.3.3'>filistealaisten viisi ruhtinasta ja kaikki kanaanilaiset ja  siidonilaiset ja hivviläiset, jotka asuivat Libanonin vuoristossa,  Baal-Hermonin vuoresta siihen saakka, mistä mennään Hamatiin.</verse>
        <verse osisID='Judg.3.4'>Nämä jäivät, että hän niiden kautta koettelisi Israelia saadakseen  tietää, tottelisivatko he Herran käskyjä, jotka hän Mooseksen kautta oli  antanut heidän isillensä.</verse>
        <verse osisID='Judg.3.5'>Israelilaiset asuivat siis kanaanilaisten, heettiläisten,  amorilaisten, perissiläisten, hivviläisten ja jebusilaisten keskellä,</verse>
        <verse osisID='Judg.3.6'>ja he ottivat heidän tyttäriänsä vaimoikseen ja antoivat omia  tyttäriänsä heidän pojillensa ja palvelivat heidän jumaliansa.</verse>
        <verse osisID='Judg.3.7'>Näin israelilaiset tekivät sitä, mikä oli pahaa Herran silmissä, ja  unhottivat Herran, Jumalansa, ja palvelivat baaleja ja aseroita.</verse>
        <verse osisID='Judg.3.8'>Silloin Herran viha syttyi Israelia kohtaan, ja hän myi heidät  Kuusan-Risataimin, Mesopotamian kuninkaan, käsiin; ja israelilaiset  palvelivat Kuusan-Risataimia kahdeksan vuotta.</verse>
        <verse osisID='Judg.3.9'>Mutta israelilaiset huusivat Herraa, ja Herra herätti israelilaisille  vapauttajan, joka heidät vapautti, Otnielin, Kenaan, Kaalebin nuoremman  veljen, pojan.</verse>
        <verse osisID='Judg.3.10'>Ja Herran henki tuli häneen, ja hän oli tuomarina Israelissa; hän  lähti sotaan, ja Herra antoi Kuusan-Risataimin, Aramin kuninkaan, hänen  käsiinsä, ja Kuusan-Risataim sai tuntea hänen kätensä voimaa.</verse>
        <verse osisID='Judg.3.11'>Ja maassa oli rauha neljäkymmentä vuotta; sitten Otniel, Kenaan  poika, kuoli.</verse>
        <verse osisID='Judg.3.12'>Mutta israelilaiset tekivät jälleen sitä, mikä oli pahaa Herran  silmissä. Silloin Herra vahvisti Eglonin, Mooabin kuninkaan, Israelia  väkevämmäksi, koska he tekivät sitä, mikä oli pahaa Herran silmissä.</verse>
        <verse osisID='Judg.3.13'>Ja tämä kokosi luoksensa ammonilaiset ja amalekilaiset, lähti  liikkeelle ja voitti Israelin, ja he valtasivat Palmukaupungin.</verse>
        <verse osisID='Judg.3.14'>Ja israelilaiset palvelivat Eglonia, mooabilaisten kuningasta,  kahdeksantoista vuotta.</verse>
        <verse osisID='Judg.3.15'>Ja israelilaiset huusivat Herraa, ja Herra herätti heille  vapauttajan, benjaminilaisen Eehudin, Geeran pojan, vasenkätisen miehen.  Kun israelilaiset lähettivät hänet viemään veroa Eglonille, Mooabin  kuninkaalle,</verse>
        <verse osisID='Judg.3.16'>niin Eehud teki itsellensä kaksiteräisen miekan, jalan pituisen, ja  sitoi sen takkinsa alle oikealle kupeelleen.</verse>
        <verse osisID='Judg.3.17'>Ja hän toi veron Eglonille, Mooabin kuninkaalle. Mutta Eglon oli  hyvin lihava mies.</verse>
        <verse osisID='Judg.3.18'>Kun hän oli saanut tuoduksi veron, saattoi hän väen, joka oli  verolahjoja kantanut, matkalle.</verse>
        <verse osisID='Judg.3.19'>Mutta itse hän kääntyi takaisin Gilgalin luona olevilta  jumalankuvilta ja käski sanoa: "Minulla on salaista asiaa sinulle,  kuningas". Niin tämä sanoi: "Hiljaa!" Ja kaikki, jotka seisoivat hänen  luonaan, menivät hänen luotaan ulos.</verse>
        <verse osisID='Judg.3.20'>Kun Eehud oli tullut hänen luoksensa, hänen istuessaan yksin  viileässä yläsalissaan, sanoi Eehud: "Minulla on sinulle sana  Jumalalta". Silloin hän nousi istuimeltaan,</verse>
        <verse osisID='Judg.3.21'>mutta Eehud ojensi vasemman kätensä ja tempasi miekan oikealta  kupeeltaan ja pisti sen hänen vatsaansa,</verse>
        <verse osisID='Judg.3.22'>niin että kahvakin meni sisään terän mukana ja terä upposi kokonaan  ihraan, sillä hän ei vetänyt ulos miekkaa hänen vatsastaan. Sitten hän  meni ulos laakealle katolle.</verse>
        <verse osisID='Judg.3.23'>Kun Eehud oli tullut pylväskäytävään, sulki hän yläsalin ovet  jälkeensä ja lukitsi ne.</verse>
        <verse osisID='Judg.3.24'>Hänen mentyään tulivat kuninkaan palvelijat, ja kun he näkivät, että  yläsalin ovet olivat lukitut, niin he ajattelivat: "Varmaankin hän on  tarpeellaan viileässä kammiossa".</verse>
        <verse osisID='Judg.3.25'>Sitten he odottivat kyllästyksiin asti, mutta kun hän ei sittenkään  avannut yläsalin ovia, ottivat he avaimen ja avasivat itse. Ja katso,  heidän herransa makasi kuolleena lattialla.</verse>
        <verse osisID='Judg.3.26'>Mutta Eehud oli paennut heidän vitkastellessaan; hän oli jo päässyt  jumalankuvien ohi ja pakeni Seiraan.</verse>
        <verse osisID='Judg.3.27'>Ja sinne tultuaan hän puhalsi pasunaan Efraimin vuoristossa.  Silloin israelilaiset laskeutuivat hänen kanssaan vuoristosta, ja hän  heidän etunenässään.</verse>
        <verse osisID='Judg.3.28'>Ja hän sanoi heille: "Seuratkaa minua, sillä Herra antaa teidän  vihollisenne, mooabilaiset, teidän käsiinne". Silloin he laskeutuivat  hänen jäljessään alas, valtasivat mooabilaisten tieltä Jordanin  kahlauspaikat eivätkä päästäneet ketään yli.</verse>
        <verse osisID='Judg.3.29'>Ja he voittivat silloin Mooabin, lähes kymmenen tuhatta miestä,  kaikki voimakkaita ja sotakuntoisia miehiä; eikä ainoakaan päässyt  pakoon.</verse>
        <verse osisID='Judg.3.30'>Niin täytyi Mooabin silloin nöyrtyä Israelin käden alle. Ja maassa  oli rauha kahdeksankymmentä vuotta.</verse>
        <verse osisID='Judg.3.31'>Hänen jälkeensä tuli Samgar, Anatin poika. Hän surmasi  filistealaisia kuusisataa miestä häränpistimellä; hänkin vapautti  Israelin.</verse>
      </chapter>
      <chapter osisID='Judg.4'>
        <verse osisID='Judg.4.1'>Mutta Eehudin kuoltua israelilaiset tekivät jälleen sitä, mikä oli  pahaa Herran silmissä.</verse>
        <verse osisID='Judg.4.2'>Silloin Herra myi heidät Jaabinin, Kanaanin kuninkaan, käsiin, joka  hallitsi Haasorissa. Hänen sotapäällikkönsä oli Siisera, joka asui  Haroset-Goojimissa.</verse>
        <verse osisID='Judg.4.3'>Ja israelilaiset huusivat Herraa, sillä Siiseralla oli yhdeksätsadat  raudoitetut sotavaunut, ja hän sorti ankarasti israelilaisia  kaksikymmentä vuotta.</verse>
        <verse osisID='Judg.4.4'>Mutta Debora, naisprofeetta, Lappidotin vaimo, oli siihen aikaan  tuomarina Israelissa.</verse>
        <verse osisID='Judg.4.5'>Hänen oli tapana istua Deboran-palmun alla, Raaman ja Beetelin  välillä, Efraimin vuoristossa, ja israelilaiset menivät hänen luoksensa  oikeutta saamaan.</verse>
        <verse osisID='Judg.4.6'>Hän lähetti kutsumaan Baarakin, Abinoamin pojan, Naftalin Kedeksestä,  ja hän sanoi hänelle: "Näin käskee Herra, Israelin Jumala: Lähde ja mene  Taaborin vuorelle ja ota mukaasi kymmenentuhatta miestä naftalilaisia ja  sebulonilaisia.</verse>
        <verse osisID='Judg.4.7'>Ja minä tuon sinun luoksesi Kiisonin purolle Siiseran, Jaabinin  sotapäällikön, sotavaunuineen ja laumoineen ja annan hänet sinun  käsiisi."</verse>
        <verse osisID='Judg.4.8'>Niin Baarak sanoi hänelle: "Jos sinä lähdet minun kanssani, niin  minäkin lähden; mutta jos sinä et lähde minun kanssani, niin en minäkään  lähde".</verse>
        <verse osisID='Judg.4.9'>Hän vastasi: "Minä lähden sinun kanssasi; mutta kunnia siitä  retkestä, jolle lähdet, ei tule sinulle, vaan Herra on myyvä Siiseran  naisen käsiin". Niin Debora nousi ja lähti Baarakin kanssa Kedekseen.</verse>
        <verse osisID='Judg.4.10'>Silloin Baarak kutsui Sebulonin ja Naftalin koolle Kedekseen;  kymmenentuhatta miestä seurasi häntä, ja Debora lähti hänen kanssaan.</verse>
        <verse osisID='Judg.4.11'>Mutta keeniläinen Heber oli eronnut keeniläisistä, Hoobabin,  Mooseksen apen, jälkeläisistä; ja hän oli telttaansa pystytellen tullut  aina Saanaimin tammelle asti, joka on Kedeksen luona.</verse>
        <verse osisID='Judg.4.12'>Kun Siiseralle ilmoitettiin, että Baarak, Abinoamin poika, oli  noussut Taaborin vuorelle,</verse>
        <verse osisID='Judg.4.13'>niin Siisera kutsui koolle kaikki sotavaununsa, yhdeksätsadat  raudoitetut sotavaunut, ja kaiken väen, mikä hänellä oli,  Haroset-Goojimista Kiisonin purolle.</verse>
        <verse osisID='Judg.4.14'>Silloin Debora sanoi Baarakille: "Nouse, sillä tämä on se päivä,  jona Herra antaa Siiseran sinun käsiisi; onhan Herra lähtenyt sinun  edelläsi". Niin Baarak laskeutui Taaborin vuorelta, ja kymmenentuhatta  miestä hänen jäljessään.</verse>
        <verse osisID='Judg.4.15'>Ja Herra saattoi Baarakin miekan terän edessä hämminkiin Siiseran ja  kaikki hänen sotavaununsa ja koko hänen joukkonsa; ja Siisera astui alas  vaunuistaan ja pakeni jalkaisin.</verse>
        <verse osisID='Judg.4.16'>Mutta Baarak ajoi takaa sotavaunuja ja sotajoukkoa Haroset-Goojimiin  saakka. Ja koko Siiseran joukko kaatui miekan terään; ei ainoakaan  pelastunut.</verse>
        <verse osisID='Judg.4.17'>Mutta Siisera oli paennut jalkaisin Jaaelin, keeniläisen Heberin  vaimon, teltalle; sillä Jaabinin, Haasorin kuninkaan, ja keeniläisen  Heberin perheen välillä oli rauha.</verse>
        <verse osisID='Judg.4.18'>Ja Jaael meni Siiseraa vastaan ja sanoi hänelle: "Poikkea, herrani,  poikkea minun luokseni, älä pelkää". Ja hän poikkesi hänen luoksensa  telttaan, ja hän peitti hänet peitteellä.</verse>
        <verse osisID='Judg.4.19'>Ja hän sanoi hänelle: "Anna minulle vähän vettä juodakseni, sillä  minun on jano". Niin hän avasi maitoleilin ja antoi hänen juoda ja  peitti hänet.</verse>
        <verse osisID='Judg.4.20'>Ja hän sanoi hänelle: "Asetu teltan ovelle; ja jos joku tulee ja  kysyy sinulta ja sanoo: 'Onko täällä ketään?' niin vastaa: 'Ei ole'.</verse>
        <verse osisID='Judg.4.21'>Mutta Jaael, Heberin vaimo, tempasi telttavaarnan, otti vasaran  käteensä, hiipi hänen luoksensa ja löi vaarnan hänen ohimoonsa, niin  että se tunkeutui aina maahan asti; hän oli näet väsymyksestä vaipunut  sikeään uneen, ja hän kuoli.</verse>
        <verse osisID='Judg.4.22'>Ja katso, silloin Baarak tuli ajaen Siiseraa takaa; ja Jaael meni  häntä vastaan ja sanoi hänelle: "Tule, minä näytän sinulle miehen, jota  etsit". Ja hän tuli hänen luoksensa, ja katso, Siisera makasi kuolleena,  vaarna ohimossaan.</verse>
        <verse osisID='Judg.4.23'>Näin Jumala sinä päivänä nöyryytti Jaabinin, Kanaanin kuninkaan,  israelilaisten edessä.</verse>
        <verse osisID='Judg.4.24'>Ja israelilaisten käsi painoi yhä raskaammin Jaabinia, Kanaanin  kuningasta, kunnes he tuhosivat Jaabinin, Kanaanin kuninkaan.</verse>
      </chapter>
      <chapter osisID='Judg.5'>
        <verse osisID='Judg.5.1'>Sinä päivänä Debora ja Baarak, Abinoamin poika, lauloivat näin:</verse>
        <verse osisID='Judg.5.2'>"Johtajat johtivat Israelia, kansa oli altis - siitä te kiittäkää  Herraa.</verse>
        <verse osisID='Judg.5.3'>Kuulkaa, te kuninkaat, kuunnelkaa, te ruhtinaat.  Herran kiitosta  minä laulan, minä veisaan Herran, Israelin Jumalan, ylistystä.</verse>
        <verse osisID='Judg.5.4'>Kun sinä, Herra, lähdit liikkeelle Seiristä, kun sinä tulit astuen  Edomin maasta, niin maa järisi, ja taivaat vuotivat, pilvet vuotivat  vettä.</verse>
        <verse osisID='Judg.5.5'>Vuoret järkkyivät Herran edessä, itse Siinai Herran, Israelin  Jumalan, edessä.</verse>
        <verse osisID='Judg.5.6'>Samgarin, Anatin pojan, päivinä, Jaaelin päivinä tiet olivat tyhjinä,  matkamiehet kiertelivät syrjäisiä polkuja.</verse>
        <verse osisID='Judg.5.7'>Israel oli johtoa vailla, peräti vailla, kunnes sinä, Debora, nousit,  sinä, Israelin äiti.</verse>
        <verse osisID='Judg.5.8'>He valitsivat uusia jumalia; silloin oli sota porteilla asti, mutta  ei näkynyt kilpeä, ei keihästä Israelin neljänkymmenen tuhannen  joukossa.</verse>
        <verse osisID='Judg.5.9'>Minun sydämeni on kiintynyt Israelin johtomiehiin. Te kansan joukossa  alttiit, kiittäkää Herraa.</verse>
        <verse osisID='Judg.5.10'>Te, jotka ratsastatte valkoisilla aasintammoilla, te, jotka istutte  matoilla, ja te, jotka kuljette teillä, puhukaa.</verse>
        <verse osisID='Judg.5.11'>Laulu kuuluu juotto-ojilta, siellä ylistetään Herran vanhurskaita  tekoja, hänen johdatuksensa vanhurskautta Israelissa. Silloin Herran  kansa laskeutui porteille.</verse>
        <verse osisID='Judg.5.12'>Heräjä, heräjä, Debora! Heräjä, heräjä, laula laulu!  Nouse, Baarak!  Ota vankeja saaliiksesi, sinä Abinoamin poika!</verse>
        <verse osisID='Judg.5.13'>Silloin pakolaiset laskeutuivat näiden jalojen luo, Herran kansa  laskeutui minun luokseni, sankarien joukko.</verse>
        <verse osisID='Judg.5.14'>Efraimista tulivat ne, jotka olivat juurtuneet Amalekiin, he  seurasivat sinun joukkojesi mukana, Benjamin. Maakirista laskeutuivat  johtomiehet, Sebulonista ne, jotka kantoivat päällikönsauvaa.</verse>
        <verse osisID='Judg.5.15'>Ja Isaskarin ruhtinaat tulivat Deboran kanssa, ja niinkuin Baarak,  niin Isaskar: hän kiiti tasangolle hänen jäljessänsä.  Ruubenin suvuissa  oli suuria neuvotteluja.</verse>
        <verse osisID='Judg.5.16'>Miksi sinä jäit istumaan karjatarhojen välille, kuuntelemaan  paimenpillin soittoa? Ruubenin suvuissa oli suuria neuvonpitoja.</verse>
        <verse osisID='Judg.5.17'>Gilead pysyi alallaan tuolla puolella Jordanin, ja Daan - miksi hän  viipyi vierailla laivoilla? Asser jäi istumaan meren rannalle ja pysyi  alallaan lahtiensa luona.</verse>
        <verse osisID='Judg.5.18'>Sebulon on kansa, joka antaa henkensä alttiiksi kuolemaan, samoin  Naftali kedon kummuilla.</verse>
        <verse osisID='Judg.5.19'>Kuninkaat tulivat ja taistelivat, silloin taistelivat Kanaanin  kuninkaat Taanakissa, Megiddon vesien varsilla; mutta hopeata he eivät  saaneet saaliiksensa.</verse>
        <verse osisID='Judg.5.20'>Tähdet taivaalta kävivät sotaa, radoiltaan ne sotivat Siiseraa  vastaan.</verse>
        <verse osisID='Judg.5.21'>Kiisonin puro tempasi heidät mukaansa, taistelujen puro, Kiisonin  puro. Astu esiin, minun sieluni, voimallisesti!</verse>
        <verse osisID='Judg.5.22'>Silloin hevosten kaviot tömistivät maata, kun urhot laskivat,  laskivat laukkaa.</verse>
        <verse osisID='Judg.5.23'>Kirotkaa Meeros, sanoo Herran enkeli, kiroamalla kirotkaa sen  asukkaat, koska eivät tulleet Herran avuksi, Herran avuksi sankarien  joukkoon.</verse>
        <verse osisID='Judg.5.24'>Siunattu olkoon vaimojen joukossa Jaael, keeniläisen Heberin vaimo,  siunattu vaimojen joukossa, jotka teltoissa asuvat.</verse>
        <verse osisID='Judg.5.25'>Vettä toinen pyysi, maitoa hän antoi, toi juhlamaljassa kermaa.</verse>
        <verse osisID='Judg.5.26'>Hän ojensi kätensä ottamaan vaarnaa, oikean kätensä työvasaraa; ja  hän iski Siiseraa, löi murskaksi hänen päänsä, musersi ja lävisti hänen  ohimonsa.</verse>
        <verse osisID='Judg.5.27'>Hänen jalkainsa juureen hän vaipui, kaatui, jäi siihen, hänen  jalkainsa juureen hän vaipui, kaatui; jäi kuolleena makaamaan siihen,  mihin vaipui.</verse>
        <verse osisID='Judg.5.28'>Siiseran äiti katselee ikkunasta ja huutaa ristikon läpi: 'Miksi  viipyvät hänen sotavaununsa tulemasta? Miksi ovat hänen valjakkonsa  askeleet niin hitaat?'</verse>
        <verse osisID='Judg.5.29'>Viisain hänen ruhtinattaristaan vastaa hänelle, ja hän kertaa  itselleen hänen sanansa:</verse>
        <verse osisID='Judg.5.30'>'Varmaankin he ovat saaneet saalista ja jakavat sitä: tytön,  kaksikin mieheen, kirjavaa kangasta saaliiksi Siiseralle, kirjavaa  kangasta, kirjaeltua vaatetta saaliiksi, kaksi kirjaeltua, kirjavaa  huivia saatujen saalisten kaulaan'.</verse>
        <verse osisID='Judg.5.31'>Niin häviävät kaikki sinun vihollisesi, Herra. Mutta ne, jotka häntä  rakastavat, ovat niinkuin aurinko, kun se nousee voimassansa." Ja maassa  oli rauha neljäkymmentä vuotta.</verse>
      </chapter>
      <chapter osisID='Judg.6'>
        <verse osisID='Judg.6.1'>Mutta israelilaiset tekivät sitä, mikä oli pahaa Herran silmissä, ja  Herra antoi heidät Midianin käsiin seitsemäksi vuodeksi.</verse>
        <verse osisID='Judg.6.2'>Ja Israel sai tuntea Midianin käden voimaa, ja israelilaiset tekivät  suojakseen midianilaisia vastaan ne onkalot, joita on vuorissa, ja  luolat ja vuorilinnat.</verse>
        <verse osisID='Judg.6.3'>Ja joka kerta kun israelilaiset olivat kylväneet, tulivat  midianilaiset, amalekilaiset ja Idän miehet ja hyökkäsivät heidän  kimppuunsa.</verse>
        <verse osisID='Judg.6.4'>He leiriytyivät heitä vastaan ja hävittivät maan sadon aina Gassaa  myöten eivätkä jättäneet mitään elintarpeita Israeliin, eivät myöskään  lampaita, nautakarjaa eivätkä aaseja.</verse>
        <verse osisID='Judg.6.5'>Sillä he lähtivät liikkeelle laumoineen ja telttoineen, he tulivat  monilukuisina kuin heinäsirkat, heillä ja heidän kameleillaan ei ollut  määrää, ja he tulivat maahan sitä hävittämään.</verse>
        <verse osisID='Judg.6.6'>Niin Israel joutui suureen kurjuuteen midianilaisten tähden; ja  israelilaiset huusivat Herraa.</verse>
        <verse osisID='Judg.6.7'>Ja kun israelilaiset huusivat Herraa Midianin tähden,</verse>
        <verse osisID='Judg.6.8'>lähetti Herra israelilaisten luo profeetan, joka sanoi heille: "Näin  sanoo Herra, Israelin Jumala: Minä johdatin teidät Egyptistä ja vein  teidät pois orjuuden pesästä;</verse>
        <verse osisID='Judg.6.9'>minä pelastin teidät egyptiläisten käsistä ja kaikkien teidän  sortajainne käsistä; minä karkoitin heidät teidän tieltänne ja annoin  teille heidän maansa.</verse>
        <verse osisID='Judg.6.10'>Ja minä sanoin teille: Minä olen Herra, teidän Jumalanne, älkää  peljätkö amorilaisten jumalia, joiden maassa te asutte.  Mutta te ette  kuulleet minun ääntäni."</verse>
        <verse osisID='Judg.6.11'>Ja Herran enkeli tuli ja istui Ofran tammen alle, joka oli  abieserilaisen Jooaan oma, juuri kun tämän poika Gideon oli puimassa  nisuja viinikuurnassa, korjatakseen ne talteen midianilaisilta.</verse>
        <verse osisID='Judg.6.12'>Ja Herran enkeli ilmestyi hänelle ja sanoi hänelle: "Herra olkoon  sinun kanssasi, sinä sotaurho!"</verse>
        <verse osisID='Judg.6.13'>Niin Gideon vastasi hänelle: "Oi, Herrani, jos Herra on meidän  kanssamme, miksi sitten kaikki tämä on meitä kohdannut?  Ja missä ovat  kaikki hänen ihmeelliset tekonsa, joista isämme ovat meille kertoneet  sanoen: 'Herra on johdattanut meidät tänne Egyptistä'? Mutta nyt Herra  on hyljännyt meidät ja antanut meidät Midianin kouriin."</verse>
        <verse osisID='Judg.6.14'>Silloin Herra kääntyi häneen ja sanoi: "Mene tässä voimassasi ja  vapauta Israel Midianin kourista; minä lähetän sinut".</verse>
        <verse osisID='Judg.6.15'>Hän vastasi hänelle: "Oi, Herra, millä minä vapautan Israelin? Minun  sukunihan on heikoin Manassessa, ja minä itse olen kaikkein vähäisin  isäni perheessä."</verse>
        <verse osisID='Judg.6.16'>Herra sanoi hänelle: "Minä olen sinun kanssasi, ja sinä voitat  midianilaiset niinkuin yhden ainoan miehen".</verse>
        <verse osisID='Judg.6.17'>Mutta hän sanoi hänelle: "Jos olen saanut armon sinun silmiesi  edessä, niin osoita minulle tunnusteolla, että sinä itse puhut minun  kanssani.</verse>
        <verse osisID='Judg.6.18'>Älä poistu täältä, ennenkuin minä tulen takaisin sinun luoksesi ja  tuon uhrilahjani ja panen sen eteesi." Hän sanoi: "Minä jään, kunnes  sinä tulet takaisin".</verse>
        <verse osisID='Judg.6.19'>Gideon meni ja valmisti vohlan, ja eefa-mitan jauhoja  happamattomiksi leiviksi, pani lihan koriin ja liemen pataan ja vei ne  hänen luoksensa tammen alle ja pani ne tarjolle.</verse>
        <verse osisID='Judg.6.20'>Mutta Jumalan enkeli sanoi hänelle: "Ota liha ja happamattomat  leivät ja pane ne tälle kalliolle ja vuodata liemi". Ja hän teki niin.</verse>
        <verse osisID='Judg.6.21'>Ja Herran enkeli ojensi sauvan, joka hänellä oli kädessään, ja  kosketti sen kärjellä lihaa ja happamattomia leipiä; niin kalliosta  nousi tuli, ja se kulutti lihan ja happamattomat leivät. Ja Herran  enkeli katosi hänen silmistänsä.</verse>
        <verse osisID='Judg.6.22'>Kun Gideon näki, että se oli Herran enkeli, sanoi Gideon: "Voi  minua, Herra, Herra, kun olen nähnyt Herran enkelin kasvoista  kasvoihin!"</verse>
        <verse osisID='Judg.6.23'>Mutta Herra sanoi hänelle: "Rauha sinulle! Älä pelkää, sinä et  kuole."</verse>
        <verse osisID='Judg.6.24'>Silloin Gideon rakensi siihen Herralle alttarin ja pani sen nimeksi:  "Herra on rauha". Se on vielä tänäkin päivänä abieserilaisten Ofrassa.</verse>
        <verse osisID='Judg.6.25'>Ja sinä yönä Herra sanoi hänelle: "Ota härkä, joka isälläsi on, ja  toinen seitsenvuotias härkä ja hajota Baalin alttari, joka isälläsi on,  ja hakkaa maahan asera-karsikko, joka on sen vieressä.</verse>
        <verse osisID='Judg.6.26'>Ja rakenna ladotuista kivistä alttari Herralle, Jumalallesi, tämän  vuorenkukkulan laelle; ota sitten se toinen härkä ja uhraa se  polttouhriksi halkojen päällä, jotka saat hakkaamastasi  asera-karsikosta."</verse>
        <verse osisID='Judg.6.27'>Niin Gideon otti palvelijoitaan kymmenen miestä ja teki, niinkuin  Herra oli hänelle puhunut. Mutta kun hän isänsä perhettä ja kaupungin  miehiä peljäten ei uskaltanut tehdä sitä päivällä, teki hän sen yöllä.</verse>
        <verse osisID='Judg.6.28'>Kun kaupungin miehet varhain seuraavana aamuna nousivat, niin katso,  Baalin alttari oli kukistettu ja asera-karsikko sen vierestä hakattu  maahan, ja se toinen härkä oli uhrattu polttouhriksi vastarakennetulla  alttarilla.</verse>
        <verse osisID='Judg.6.29'>Niin he sanoivat toinen toiselleen: "Kuka on tämän tehnyt?"  Ja kun  he tutkivat ja tiedustelivat, niin sanottiin: "Gideon, Jooaan poika, on  sen tehnyt".</verse>
        <verse osisID='Judg.6.30'>Silloin kaupungin miehet sanoivat Jooaalle: "Tuo tänne poikasi,  hänen täytyy kuolla, sillä hän on kukistanut Baalin alttarin ja hakannut  maahan asera-karsikon sen vierestä".</verse>
        <verse osisID='Judg.6.31'>Mutta Jooas vastasi kaikille, jotka seisoivat hänen ympärillään:  "Tekö ajatte Baalin asiaa, tekö autatte häntä? Se, joka ajaa hänen  asiaansa, rangaistakoon kuolemalla ennen huomisaamua. Jos hän on jumala,  ajakoon itse asiansa, koska kukistettu alttari oli hänen."</verse>
        <verse osisID='Judg.6.32'>Sinä päivänä Gideon sai nimekseen Jerubbaal, sillä sanottiin: "Baal  ajakoon itse asiansa häntä vastaan, koska hän on kukistanut hänen  alttarinsa".</verse>
        <verse osisID='Judg.6.33'>Kaikki midianilaiset, amalekilaiset ja Idän miehet olivat  kokoontuneet yhteen, tulleet virran yli ja leiriytyneet Jisreelin  tasangolle.</verse>
        <verse osisID='Judg.6.34'>Silloin Herran henki täytti Gideonin; hän puhalsi pasunaan, ja niin  abieserilaiset kutsuttiin koolle seuraamaan häntä.</verse>
        <verse osisID='Judg.6.35'>Ja hän lähetti sanansaattajia koko Manasseen, niin että heidätkin  kutsuttiin koolle seuraamaan häntä; samoin hän lähetti sanansaattajat  Asseriin, Sebuloniin ja Naftaliin, ja nämä lähtivät vihollisia vastaan.</verse>
        <verse osisID='Judg.6.36'>Silloin Gideon sanoi Jumalalle: "Jos sinä aiot vapauttaa Israelin  minun kädelläni, niinkuin olet puhunut,</verse>
        <verse osisID='Judg.6.37'>niin katso, minä panen nämä kerityt villat puimatantereelle: jos  kastetta tulee ainoastaan villoihin ja kaikki maa muuten jää kuivaksi,  niin minä siitä tiedän, että sinä minun kädelläni vapautat Israelin,  niinkuin olet puhunut".</verse>
        <verse osisID='Judg.6.38'>Ja tapahtui niin. Sillä kun hän varhain seuraavana päivänä nousi ja  puristi villoja, pusersi hän kastetta villoista koko vesimaljan täyden.</verse>
        <verse osisID='Judg.6.39'>Ja Gideon sanoi Jumalalle: "Älköön vihasi syttykö minua kohtaan, jos  minä vielä kerran puhun. Anna minun vielä kerta tehdä koetus villoilla.  Anna ainoastaan villojen jäädä kuiviksi ja kastetta tulla kaikkialle  muualle maahan."</verse>
        <verse osisID='Judg.6.40'>Ja Jumala teki niin sinä yönä; ainoastaan villat jäivät kuiviksi, ja  kastetta tuli kaikkialle muualle maahan.</verse>
      </chapter>
      <chapter osisID='Judg.7'>
        <verse osisID='Judg.7.1'>Varhain seuraavana aamuna Jerubbaal, se on Gideon, ynnä kaikki väki,  joka oli hänen kanssaan, leiriytyi Harodin lähteelle. Midianilaisten  leiri taas oli siitä, Mooren kukkulasta, pohjoiseen päin, tasangolla.</verse>
        <verse osisID='Judg.7.2'>Mutta Herra sanoi Gideonille: "Sinulla on kanssasi liian paljon  väkeä, antaakseni Midianin heidän käsiinsä; muuten Israel voisi kerskua  minua vastaan ja sanoa: 'Oma käteni vapautti minut'.</verse>
        <verse osisID='Judg.7.3'>Julista siis kansan kuullen näin: 'Se, joka pelkää ja on arka,  palatkoon takaisin ja väistyköön Gileadin vuorilta'." Niin kansasta  palasi takaisin kaksikymmentäkaksi tuhatta, ja kymmenentuhatta jäi.</verse>
        <verse osisID='Judg.7.4'>Ja Herra sanoi Gideonille: "Vielä on väkeä liian paljon; vie heidät  alas veden ääreen, niin minä siellä heidät sinulle tutkin. Se, josta  minä sinulle sanon: 'Tämä lähteköön sinun kanssasi', se lähteköön  kanssasi; mutta jokainen, josta minä sinulle sanon: 'Tämä älköön lähtekö  sinun kanssasi', se älköön lähtekö."</verse>
        <verse osisID='Judg.7.5'>Niin hän vei väen alas veden ääreen. Ja Herra sanoi Gideonille:  "Aseta erikseen jokainen, joka latkii vettä kielellään, niinkuin koira  latkii, ja samoin jokainen, joka laskeutuu polvilleen juodaksensa".</verse>
        <verse osisID='Judg.7.6'>Niiden luku, jotka latkivat kädestä suuhunsa, oli kolmesataa miestä;  kaikki muu väki oli laskeutunut polvilleen juomaan vettä.</verse>
        <verse osisID='Judg.7.7'>Silloin Herra sanoi Gideonille: "Niillä kolmellasadalla miehellä,  jotka latkivat, minä vapautan teidät ja annan Midianin sinun käsiisi;  kaikki muu väki menköön kukin kotiinsa".</verse>
        <verse osisID='Judg.7.8'>Sitten väki otti mukaansa eväät ja pasunansa, ja hän päästi kaikki  Israelin miehet menemään kunkin majalleen, pidättäen ainoastaan ne  kolmesataa miestä. Ja midianilaisten leiri oli hänen alapuolellaan  tasangolla.</verse>
        <verse osisID='Judg.7.9'>Sinä yönä Herra sanoi hänelle: "Nouse ja käy leirin kimppuun, sillä  minä annan sen sinun käsiisi.</verse>
        <verse osisID='Judg.7.10'>Mutta jos sinä pelkäät käydä sen kimppuun, niin mene palvelijasi  Puuran kanssa alas leiriin</verse>
        <verse osisID='Judg.7.11'>ja kuuntele, mitä siellä puhutaan. Sitten saat rohkeutta käydä  leirin kimppuun." Niin hän meni palvelijansa Puuran kanssa alas aina  leirin etuvartijoiden luo.</verse>
        <verse osisID='Judg.7.12'>Midianilaisia, amalekilaisia ja kaikkia Idän miehiä oli asettunut  tasangolle niin paljon kuin heinäsirkkoja; ja heidän kameleillaan ei  ollut määrää, niitä oli niin paljon kuin hiekkaa meren rannalla.</verse>
        <verse osisID='Judg.7.13'>Kun Gideon tuli, niin muuan mies kertoi untansa toiselle.  Hän  sanoi: "Minä näin unta ja katso, ohraleipäkakku tuli pyörien  midianilaisten leiriin. Se tuli teltalle saakka, iski siihen niin, että  se kaatui, ja käänsi sen ylösalaisin, ja teltta jäi kumoon."</verse>
        <verse osisID='Judg.7.14'>Niin toinen vastasi ja sanoi: "Se ei ole mikään muu kuin  israelilaisen Gideonin, Jooaan pojan, miekka; Jumala antaa hänen  käsiinsä Midianin ja koko leirin".</verse>
        <verse osisID='Judg.7.15'>Kun Gideon oli kuullut kertomuksen unesta ja sen selityksen, niin  hän kumartaen rukoili, palasi sitten takaisin Israelin leiriin ja sanoi:  "Nouskaa, sillä Herra antaa midianilaisten leirin teidän käsiinne".</verse>
        <verse osisID='Judg.7.16'>Ja hän jakoi ne kolmesataa miestä kolmeen joukkoon ja antoi heille  kullekin käteen pasunan ja tyhjän saviruukun, tulisoihtu ruukussa.</verse>
        <verse osisID='Judg.7.17'>Ja hän sanoi heille: "Tarkatkaa minua ja tehkää niinkuin minä; kun  minä olen tullut leirin laitaan, niin tehkää, niinkuin minä teen.</verse>
        <verse osisID='Judg.7.18'>Kun minä ja kaikki, jotka ovat minun kanssani, puhallamme  pasunoihin, niin puhaltakaa tekin pasunoihin kaikkialla leirin ympärillä  ja huutakaa: 'Herran ja Gideonin puolesta!'"</verse>
        <verse osisID='Judg.7.19'>Niin Gideon ja ne sata miestä, jotka olivat hänen kanssansa, tulivat  leirin laitaan keskimmäisen yövartion alussa; vartijat olivat juuri  asetetut paikoilleen. Silloin he puhalsivat pasunoihin ja särkivät  saviruukut, jotka heillä oli käsissään.</verse>
        <verse osisID='Judg.7.20'>Niin ne kolme joukkoa puhalsivat pasunoihin, murskasivat saviruukut,  tempasivat vasempaan käteensä tulisoihdut ja oikeaan pasunat, puhalsivat  niihin ja huusivat: "Herran ja Gideonin miekka!"</verse>
        <verse osisID='Judg.7.21'>Ja he seisoivat kukin paikallaan leirin ympärillä. Mutta leirissä  kaikki juoksivat sekaisin, kirkuivat ja pakenivat.</verse>
        <verse osisID='Judg.7.22'>Ja kun he puhalsivat noihin kolmeensataan pasunaan, niin Herra  käänsi toisen miekan toista vastaan koko leirissä, ja leiri pakeni  Beet-Sittaan asti Sereraan päin, Tabbatin luona olevan Aabel-Meholan  rantaan saakka.</verse>
        <verse osisID='Judg.7.23'>Ja Israelin miehet kutsuttiin koolle Naftalista, Asserista ja koko  Manassesta, ja he ajoivat midianilaisia takaa.</verse>
        <verse osisID='Judg.7.24'>Ja Gideon oli lähettänyt sanansaattajia koko Efraimin vuoristoon,  sanomaan: "Tulkaa alas midianilaisia vastaan ja vallatkaa heidän  tieltään vedet aina Beet-Baaraan asti sekä Jordan". Niin kaikki Efraimin  miehet kutsuttiin koolle, ja he valtasivat vedet aina Beet-Baaraan asti  sekä Jordanin.</verse>
        <verse osisID='Judg.7.25'>Ja he ottivat vangiksi kaksi midianilaisten ruhtinasta, Oorebin ja  Seebin; Oorebin he surmasivat Oorebin kalliolla, ja Seebin he surmasivat  Seebin viinikuurnan luona, ja he ajoivat midianilaisia takaa. Mutta  Oorebin ja Seebin päät he toivat Gideonille tuolta puolelta Jordanin.</verse>
      </chapter>
      <chapter osisID='Judg.8'>
        <verse osisID='Judg.8.1'>Mutta Efraimin miehet sanoivat hänelle: "Miksi teit meille sen, ettet  kutsunut meitä, kun menit taistelemaan midianilaisia vastaan?" Ja he  riitelivät kovasti häntä vastaan.</verse>
        <verse osisID='Judg.8.2'>Niin hän sanoi heille: "Mitä minä sitten olen tehnyt teihin verraten?  Eikö Efraimin jälkikorjuu ole parempi kuin Abieserin viininkorjuu?</verse>
        <verse osisID='Judg.8.3'>Teidän käsiinnehän Jumala antoi midianilaisten ruhtinaat Oorebin ja  Seebin. Mitä minä olen voinut tehdä teihin verraten?"  Kun hän puhui  näin, asettui heidän suuttumuksensa häneen.</verse>
        <verse osisID='Judg.8.4'>Kun Gideon tuli Jordanille, meni hän sen yli, hän ja ne kolmesataa  miestä, jotka olivat hänen kanssaan. He olivat uuvuksissa  takaa-ajamisesta.</verse>
        <verse osisID='Judg.8.5'>Ja hän sanoi Sukkotin miehille: "Antakaa joitakin leipäkakkuja  väelle, joka seuraa minua, sillä he ovat uuvuksissa; minä olen ajamassa  takaa midianilaisten kuninkaita Sebahia ja Salmunnaa".</verse>
        <verse osisID='Judg.8.6'>Mutta Sukkotin päämiehet sanoivat: "Onko sinulla sitten jo Sebahin ja  Salmunnan nyrkki kädessäsi, että me antaisimme leipää sinun  sotajoukollesi?"</verse>
        <verse osisID='Judg.8.7'>Gideon vastasi: "Hyvä! Kun Herra antaa Sebahin ja Salmunnan minun  käsiini, puin minä teidän lihanne rikki erämaan orjantappuroilla ja  orjanruoskilla."</verse>
        <verse osisID='Judg.8.8'>Ja hän nousi sieltä Penueliin ja puhui heille samalla tavalla. Ja  Penuelin miehet vastasivat hänelle samoin, kuin Sukkotin miehet olivat  vastanneet.</verse>
        <verse osisID='Judg.8.9'>Niin hän sanoi myös Penuelin miehille: "Jahka palaan voittajana,  kukistan minä tämän tornin".</verse>
        <verse osisID='Judg.8.10'>Mutta Sebah ja Salmunna olivat Karkorissa ja heidän joukkonsa heidän  kanssansa, noin viisitoista tuhatta miestä, kaikki, mitä oli jäljellä  Idän miesten koko joukosta; kaatunut oli sata kaksikymmentä tuhatta  miekkamiestä.</verse>
        <verse osisID='Judg.8.11'>Ja Gideon kulki teltoissa-eläjien tietä Noobahin ja Jogbehan  itäpuolitse ja voitti joukon, kun se oli huoletonna leirissään.</verse>
        <verse osisID='Judg.8.12'>Ja Sebah ja Salmunna pakenivat, mutta hän ajoi heitä takaa; ja hän  otti molemmat midianilaisten kuninkaat, Sebahin ja Salmunnan, vangiksi,  saatettuaan koko leirin pakokauhun valtaan.</verse>
        <verse osisID='Judg.8.13'>Ja Gideon, Jooaan poika, palasi taistelusta, Hereksen solalta.</verse>
        <verse osisID='Judg.8.14'>Ja hän otti kiinni erään nuorukaisen, joka oli Sukkotin miehiä, ja  kyseli häneltä, ja tämä kirjoitti hänelle Sukkotin päämiehet ja  vanhimmat, seitsemänkymmentä seitsemän miestä.</verse>
        <verse osisID='Judg.8.15'>Kun hän sitten tuli Sukkotin miesten luo, sanoi hän: "Tässä ovat nyt  Sebah ja Salmunna, joilla te pilkkasitte minua sanoen: 'Onko sinulla  sitten jo Sebahin ja Salmunnan nyrkki kädessäsi, että me antaisimme  leipää sinun uupuneille miehillesi?'"</verse>
        <verse osisID='Judg.8.16'>Ja hän otti kiinni kaupungin vanhimmat; ja hän otti erämaan  orjantappuroita ja orjanruoskia ja antoi Sukkotin miesten maistaa niitä.</verse>
        <verse osisID='Judg.8.17'>Ja hän kukisti Penuelin tornin ja surmasi kaupungin miehet.</verse>
        <verse osisID='Judg.8.18'>Sitten hän sanoi Sebahille ja Salmunnalle: "Minkä näköisiä ne miehet  olivat, jotka te tapoitte Taaborilla?" He vastasivat: "Ne olivat  niinkuin sinä; jokainen oli varreltaan kuin kuninkaan poika".</verse>
        <verse osisID='Judg.8.19'>Hän sanoi: "He olivat minun veljiäni, minun äitini poikia.  Niin  totta kuin Herra elää: jos te olisitte jättäneet heidät henkiin, en minä  surmaisi teitä."</verse>
        <verse osisID='Judg.8.20'>Ja hän sanoi Jeterille, esikoiselleen: "Nouse ja surmaa heidät".  Mutta nuorukainen ei paljastanut miekkaansa, sillä hän pelkäsi, koska  oli vielä nuori.</verse>
        <verse osisID='Judg.8.21'>Silloin sanoivat Sebah ja Salmunna: "Nouse sinä ja pistä meidät  kuoliaaksi, sillä miehellä on miehen voima". Niin Gideon nousi ja  surmasi Sebahin ja Salmunnan. Ja hän otti heidän kameliensa kaulasta  puolikuukorut.</verse>
        <verse osisID='Judg.8.22'>Niin Israelin miehet sanoivat Gideonille: "Hallitse sinä meitä, sekä  sinä itse että sinun poikasi ja poikasi poika; sillä sinä olet  vapauttanut meidät Midianin käsistä".</verse>
        <verse osisID='Judg.8.23'>Mutta Gideon vastasi heille: "En minä hallitse teitä, eikä minun  poikani ole hallitseva teitä; Herra on teitä hallitseva".</verse>
        <verse osisID='Judg.8.24'>Ja Gideon sanoi heille: "Yhtä minä pyydän teiltä: antakoon kukin  minulle heiltä saaliiksi saamansa nenärenkaan". Heikäläisillä näet on  kultaiset nenärenkaat, koska ovat ismaelilaisia.</verse>
        <verse osisID='Judg.8.25'>Niin he vastasivat: "Annamme mielellämme". Ja he levittivät vaipan  ja heittivät siihen kukin saaliiksi saamansa nenärenkaan.</verse>
        <verse osisID='Judg.8.26'>Ja hänen pyytämänsä kultaiset nenärenkaat painoivat tuhat  seitsemänsataa kultasekeliä, lukuunottamatta niitä puolikuukoruja,  korvarenkaita ja purppuravaatteita, joita midianilaisten kuninkaat  olivat kantaneet, ja heidän kameliensa kaulavitjoja.</verse>
        <verse osisID='Judg.8.27'>Ja Gideon valmisti niistä kasukan, jonka hän sijoitti kaupunkiinsa  Ofraan, ja koko Israel kulki haureudessa siellä sen jäljessä. Ja se tuli  ansaksi Gideonille ja hänen perheellensä.</verse>
        <verse osisID='Judg.8.28'>Niin täytyi Midianin nöyrtyä israelilaisten edessä, eikä se enää  nostanut päätänsä. Ja maassa oli rauha neljäkymmentä vuotta, niin kauan  kuin Gideon eli.</verse>
        <verse osisID='Judg.8.29'>Ja Jerubbaal, Jooaan poika, meni ja jäi asumaan taloonsa.</verse>
        <verse osisID='Judg.8.30'>Ja Gideonilla oli seitsemänkymmentä poikaa, jotka olivat lähteneet  hänen kupeistansa; sillä hänellä oli monta vaimoa.</verse>
        <verse osisID='Judg.8.31'>Ja myös hänen sivuvaimonsa, joka hänellä oli Sikemissä, synnytti  hänelle pojan, ja hän antoi tälle nimen Abimelek.</verse>
        <verse osisID='Judg.8.32'>Ja Gideon, Jooaan poika, kuoli päästyään korkeaan ikään, ja hänet  haudattiin isänsä Jooaan hautaan abieserilaisten Ofraan.</verse>
        <verse osisID='Judg.8.33'>Mutta kun Gideon oli kuollut, niin israelilaiset lähtivät jälleen  haureudessa kulkemaan baalien jäljessä ja ottivat Baal-Beritin  jumalaksensa.</verse>
        <verse osisID='Judg.8.34'>Eivätkä israelilaiset enää muistaneet Herraa, Jumalaansa, joka oli  pelastanut heidät kaikkien heidän vihollistensa käsistä, jotka asuivat  heidän ympärillään.</verse>
        <verse osisID='Judg.8.35'>Eivät he myöskään tehneet Jerubbaalin, Gideonin, perheelle laupeutta  kaiken sen hyvän tähden, mitä hän oli tehnyt Israelille.</verse>
      </chapter>
      <chapter osisID='Judg.9'>
        <verse osisID='Judg.9.1'>Mutta Abimelek, Jerubbaalin poika, meni Sikemiin äitinsä veljien luo  ja puhui heille sekä kaikille, jotka olivat sukua hänen äitinsä isän  perheelle, ja sanoi:</verse>
        <verse osisID='Judg.9.2'>"Puhukaa kaikkien Sikemin miesten kuullen: Kumpi teille on parempi,  sekö, että teitä hallitsee seitsemänkymmentä miestä, kaikki Jerubbaalin  pojat, vai että teitä hallitsee yksi mies? Ja muistakaa, että minä olen  teidän luutanne ja lihaanne."</verse>
        <verse osisID='Judg.9.3'>Niin hänen äitinsä veljet puhuivat hänen puolestaan kaikkien Sikemin  miesten kuullen kaiken tämän. Ja heidän sydämensä taipui Abimelekin  puolelle, sillä he sanoivat: "Hän on meidän veljemme".</verse>
        <verse osisID='Judg.9.4'>Ja he antoivat hänelle seitsemänkymmentä hopeasekeliä Baal-Beritin  temppelistä. Niillä Abimelek palkkasi tyhjäntoimittajia ja  huikentelijoita, ja ne seurasivat häntä.</verse>
        <verse osisID='Judg.9.5'>Sitten hän lähti isänsä taloon Ofraan ja surmasi veljensä,  Jerubbaalin pojat, seitsemänkymmentä miestä, saman kiven päällä; mutta  Jootam, Jerubbaalin nuorin poika, jäi henkiin, sillä hän oli  piiloutunut.</verse>
        <verse osisID='Judg.9.6'>Sen jälkeen kokoontuivat kaikki Sikemin miehet ja koko Millon väki,  ja he menivät ja tekivät Abimelekin kuninkaaksi Muistomerkkitammen  luona, joka on Sikemissä.</verse>
        <verse osisID='Judg.9.7'>Kun se kerrottiin Jootamille, niin hän meni, asettui seisomaan  Garissimin vuoren laelle ja korotti äänensä, huusi ja sanoi heille:  "Kuulkaa minua, te Sikemin miehet, että Jumalakin kuulisi teitä.</verse>
        <verse osisID='Judg.9.8'>Puut lähtivät voitelemaan itsellensä kuningasta.  Ja he sanoivat  öljypuulle: 'Ole sinä meidän kuninkaamme'.</verse>
        <verse osisID='Judg.9.9'>Mutta öljypuu vastasi heille: 'Jättäisinkö lihavuuteni, josta jumalat  ja ihmiset minua ylistävät, mennäkseni huojumaan ylempänä muita puita!'</verse>
        <verse osisID='Judg.9.10'>Niin puut sanoivat viikunapuulle: 'Tule sinä ja ole meidän  kuninkaamme'.</verse>
        <verse osisID='Judg.9.11'>Mutta viikunapuu vastasi heille: 'Jättäisinkö makeuteni ja hyvät  antimeni, mennäkseni huojumaan ylempänä muita puita!'</verse>
        <verse osisID='Judg.9.12'>Niin puut sanoivat viinipuulle: 'Tule sinä ja ole meidän  kuninkaamme'.</verse>
        <verse osisID='Judg.9.13'>Mutta viinipuu vastasi heille: 'Jättäisinkö mehuni, joka saa jumalat  ja ihmiset iloisiksi, mennäkseni huojumaan ylempänä muita puita!'</verse>
        <verse osisID='Judg.9.14'>Niin kaikki puut sanoivat orjantappuralle: 'Tule sinä ja ole meidän  kuninkaamme'.</verse>
        <verse osisID='Judg.9.15'>Ja orjantappura vastasi puille: 'Jos todella aiotte voidella minut  kuninkaaksenne, niin tulkaa ja etsikää suojaa minun varjossani; mutta  ellette, niin tuli lähtee orjantappurasta ja kuluttaa Libanonin setrit'.</verse>
        <verse osisID='Judg.9.16'>Jos te nyt olette menetelleet uskollisesti ja rehellisesti  tehdessänne Abimelekin kuninkaaksi ja jos olette kohdelleet hyvin  Jerubbaalia ja hänen perhettänsä ja jos olette palkinneet häntä siitä,  mitä hänen kätensä ovat hyvää tehneet -</verse>
        <verse osisID='Judg.9.17'>sillä sotihan minun isäni teidän puolestanne ja pani alttiiksi  henkensä ja pelasti teidät Midianin käsistä,</verse>
        <verse osisID='Judg.9.18'>mutta te olette tänä päivänä nousseet minun isäni perhettä vastaan  ja surmanneet hänen poikansa, seitsemänkymmentä miestä, saman kiven  päällä ja tehneet Abimelekin, hänen orjattarensa pojan, Sikemin miesten  kuninkaaksi, koska hän on teidän veljenne -</verse>
        <verse osisID='Judg.9.19'>jos te siis olette tänä päivänä menetelleet uskollisesti ja  rehellisesti Jerubbaalia ja hänen perhettänsä kohtaan, niin olkoon  teillä iloa Abimelekista ja myöskin hänellä olkoon iloa teistä;</verse>
        <verse osisID='Judg.9.20'>mutta ellette ole, niin lähteköön tuli Abimelekista ja kuluttakoon  Sikemin miehet sekä Millon väen; ja samoin lähteköön tuli Sikemin  miehistä ja Millon väestä ja kuluttakoon Abimelekin."</verse>
        <verse osisID='Judg.9.21'>Sitten Jootam lähti pakoon ja pääsi pakenemaan Beeriin; hän asettui  sinne suojaan veljeltään Abimelekilta.</verse>
        <verse osisID='Judg.9.22'>Kun Abimelek oli hallinnut Israelia kolme vuotta,</verse>
        <verse osisID='Judg.9.23'>lähetti Jumala pahan hengen Abimelekin ja Sikemin miesten väliin,  niin että Sikemin miehet luopuivat Abimelekista,</verse>
        <verse osisID='Judg.9.24'>jotta Jerubbaalin seitsemällekymmenelle pojalle tehty väkivalta  tulisi kostetuksi ja heidän verensä tulisi Abimelekin, heidän veljensä,  päälle, joka oli heidät surmannut, ja Sikemin miesten päälle, jotka  olivat auttaneet häntä surmaamaan veljensä.</verse>
        <verse osisID='Judg.9.25'>Ja Sikemin miehet asettivat vuorten kukkuloille väijyjiä, ja nämä  ryöstivät jokaisen, joka kulki sitä tietä heidän ohitsensa. Se  kerrottiin Abimelekille.</verse>
        <verse osisID='Judg.9.26'>Mutta Gaal, Ebedin poika, tuli veljineen, ja he poikkesivat  Sikemiin; ja Sikemin miehet luottivat häneen.</verse>
        <verse osisID='Judg.9.27'>Ja he menivät kedolle ja korjasivat sadon viinitarhoistaan, polkivat  rypäleet ja pitivät ilojuhlan; he menivät jumalansa huoneeseen ja söivät  ja joivat ja kirosivat Abimelekia.</verse>
        <verse osisID='Judg.9.28'>Ja Gaal, Ebedin poika, sanoi: "Mikä on Abimelek, ja mikä on Sikem,  että me häntä palvelisimme? Eikö hän ole Jerubbaalin poika, eikö Sebul  ole hänen käskynhaltijansa? Palvelkaa Hamorin, Sikemin isän, miehiä.  Miksi me palvelisimme häntä?</verse>
        <verse osisID='Judg.9.29'>Olisipa minulla tuo kansa vallassani, niin minä toimittaisin pois  Abimelekin; ja Abimelekista hän sanoi: 'Lisää sotajoukkoasi ja tule!'"</verse>
        <verse osisID='Judg.9.30'>Mutta kun Sebul, kaupungin päällikkö, kuuli Gaalin, Ebedin pojan,  sanat, syttyi hänen vihansa.</verse>
        <verse osisID='Judg.9.31'>Ja hän lähetti salaa sanansaattajia Abimelekin luo sanomaan: "Katso,  Gaal, Ebedin poika, ja hänen veljensä ovat tulleet Sikemiin, ja nyt he  yllyttävät kaupunkia sinua vastaan.</verse>
        <verse osisID='Judg.9.32'>Nouse siis yöllä, sinä ja väki, joka on sinun kanssasi, ja asetu  kedolle väijyksiin.</verse>
        <verse osisID='Judg.9.33'>Ja karkaa aamulla varhain, auringon noustessa, kaupungin kimppuun.  Kun hän ja väki, joka on hänen kanssaan, silloin lähtee sinua vastaan,  niin tee hänelle, minkä voit."</verse>
        <verse osisID='Judg.9.34'>Silloin Abimelek ja kaikki väki, joka oli hänen kanssaan, lähti  liikkeelle yöllä, ja he asettuivat väijyksiin Sikemiä vastaan neljässä  joukossa.</verse>
        <verse osisID='Judg.9.35'>Ja Gaal, Ebedin poika, tuli ulos ja asettui kaupungin portin ovelle;  niin Abimelek ja väki, joka oli hänen kanssaan, nousi väijytyspaikasta.</verse>
        <verse osisID='Judg.9.36'>Kun Gaal näki väen, sanoi hän Sebulille: "Katso, väkeä tulee alas  vuorten kukkuloilta". Mutta Sebul vastasi hänelle: "Vuorten varjot  näyttävät sinusta miehiltä".</verse>
        <verse osisID='Judg.9.37'>Gaal puhui taas ja sanoi: "Katso, väkeä tulee alas Maannavalta; ja  toinen joukko tulee Tietäjätammelta päin".</verse>
        <verse osisID='Judg.9.38'>Silloin Sebul sanoi hänelle: "Missä on nyt sinun suuri suusi, kun  sanoit: 'Mikä on Abimelek, että me häntä palvelisimme?' Siinä on nyt se  väki, jota halveksit. Mene nyt ja taistele heitä vastaan."</verse>
        <verse osisID='Judg.9.39'>Niin Gaal lähti Sikemin miesten etunenässä ja taisteli Abimelekia  vastaan.</verse>
        <verse osisID='Judg.9.40'>Mutta Abimelek ajoi hänet pakoon, ja hän pääsi pakenemaan häntä; ja  heitä kaatui paljon, aina portin ovelle asti.</verse>
        <verse osisID='Judg.9.41'>Ja Abimelek jäi Arumaan; mutta Sebul karkoitti Gaalin ja hänen  veljensä pois Sikemistä.</verse>
        <verse osisID='Judg.9.42'>Seuraavana päivänä kansa lähti ulos kedolle, ja siitä ilmoitettiin  Abimelekille.</verse>
        <verse osisID='Judg.9.43'>Silloin hän otti väkensä ja jakoi sen kolmeen joukkoon ja asettui  väijyksiin kedolle. Ja kun hän näki kansan lähtevän kaupungista,  hyökkäsi hän heidän kimppuunsa ja surmasi heidät.</verse>
        <verse osisID='Judg.9.44'>Abimelek ja ne joukot, jotka olivat hänen kanssaan, karkasivat näet  esiin ja asettuivat kaupungin portin ovelle, samalla kuin muut kaksi  joukkoa karkasivat kaikkien niiden kimppuun, jotka olivat kedolla, ja  surmasivat heidät.</verse>
        <verse osisID='Judg.9.45'>Sitten Abimelek taisteli kaupunkia vastaan koko sen päivän,  valloitti kaupungin ja surmasi kansan, joka siellä oli. Ja hän hävitti  kaupungin ja kylvi suolaa sen paikalle.</verse>
        <verse osisID='Judg.9.46'>Kun kaikki Sikemin tornin miehet sen kuulivat, menivät he  Eel-Beritin temppelin holviin.</verse>
        <verse osisID='Judg.9.47'>Mutta kun Abimelekille kerrottiin, että kaikki Sikemin tornin miehet  olivat kokoontuneet sinne,</verse>
        <verse osisID='Judg.9.48'>niin Abimelek nousi Salmonin vuorelle, hän ja kaikki väki, joka oli  hänen kanssaan. Ja Abimelek otti kirveen käteensä ja löi poikki  puunoksan, nosti ja pani sen olalleen ja sanoi väelle, joka oli hänen  kanssaan: "Mitä näitte minun tekevän, se tehkää tekin joutuin".</verse>
        <verse osisID='Judg.9.49'>Niin väestäkin löi poikki oksansa kukin; sitten he seurasivat  Abimelekia, panivat oksat holvin päälle ja sytyttivät holvin heidän  päällään palamaan. Niin saivat surmansa myöskin kaikki Sikemin tornin  asukkaat, noin tuhat miestä ja naista.</verse>
        <verse osisID='Judg.9.50'>Sitten Abimelek meni Teebekseen, asettui leiriin Teebestä vastaan ja  valloitti sen.</verse>
        <verse osisID='Judg.9.51'>Mutta kaupungin keskellä oli luja torni, ja kaikki miehet ja naiset,  kaikki kaupungin asukkaat, pakenivat siihen. He sulkivat jälkeensä oven  ja nousivat tornin katolle.</verse>
        <verse osisID='Judg.9.52'>Niin Abimelek tuli tornin ääreen ja ryhtyi taisteluun sitä vastaan;  ja hän astui tornin ovelle polttaakseen sen tulella.</verse>
        <verse osisID='Judg.9.53'>Mutta eräs nainen heitti jauhinkiven Abimelekin päähän ja murskasi  hänen pääkallonsa.</verse>
        <verse osisID='Judg.9.54'>Silloin hän heti huusi palvelijalle, joka kantoi hänen aseitansa, ja  sanoi hänelle: "Paljasta miekkasi ja surmaa minut, ettei minusta  sanottaisi: 'Nainen tappoi hänet'". Ja hänen palvelijansa lävisti hänet,  ja hän kuoli.</verse>
        <verse osisID='Judg.9.55'>Kun Israelin miehet näkivät, että Abimelek oli kuollut, menivät he  kukin kotiinsa.</verse>
        <verse osisID='Judg.9.56'>Näin Jumala kosti Abimelekille sen pahan, minkä hän oli tehnyt  isäänsä kohtaan surmatessaan seitsemänkymmentä veljeään;</verse>
        <verse osisID='Judg.9.57'>ja kaiken Sikemin miesten tekemän pahan Jumala käänsi heidän omaan  päähänsä. Niin heidät saavutti Jootamin, Jerubbaalin pojan, kirous.</verse>
      </chapter>
      <chapter osisID='Judg.10'>
        <verse osisID='Judg.10.1'>Abimelekin jälkeen nousi Israelia vapauttamaan isaskarilainen Toola,  Doodon pojan Puuan poika, joka asui Saamirissa, Efraimin vuoristossa.</verse>
        <verse osisID='Judg.10.2'>Hän oli tuomarina Israelissa kaksikymmentä kolme vuotta; sitten hän  kuoli, ja hänet haudattiin Saamiriin.</verse>
        <verse osisID='Judg.10.3'>Hänen jälkeensä nousi gileadilainen Jaair ja oli tuomarina Israelissa  kaksikymmentä kaksi vuotta.</verse>
        <verse osisID='Judg.10.4'>Ja hänellä oli kolmekymmentä poikaa, jotka ratsastivat  kolmellakymmenellä aasilla; ja heillä oli kolmekymmentä kaupunkia, joita  vielä tänäkin päivänä kutsutaan Jaairin leirikyliksi ja jotka ovat  Gileadin maassa.</verse>
        <verse osisID='Judg.10.5'>Ja Jaair kuoli, ja hänet haudattiin Kaamoniin.</verse>
        <verse osisID='Judg.10.6'>Mutta israelilaiset tekivät jälleen sitä, mikä oli pahaa Herran  silmissä, ja palvelivat baaleja ja astarteja ja Aramin jumalia, Siidonin  jumalia, Mooabin jumalia, ammonilaisten jumalia ja filistealaisten  jumalia, ja he hylkäsivät Herran eivätkä palvelleet häntä.</verse>
        <verse osisID='Judg.10.7'>Niin Herran viha syttyi Israelia kohtaan, ja hän myi heidät  filistealaisten ja ammonilaisten käsiin.</verse>
        <verse osisID='Judg.10.8'>Nämä riistivät ja raastivat israelilaisia sen vuoden ja vielä  kahdeksantoista vuotta, kaikkia israelilaisia, jotka asuivat tuolla  puolella Jordanin amorilaisten maassa, Gileadissa.</verse>
        <verse osisID='Judg.10.9'>Ja ammonilaiset menivät Jordanin yli taistelemaan myöskin Juudaa,  Benjaminia ja Efraimin heimoa vastaan, ja niin Israel joutui suureen  ahdinkoon.</verse>
        <verse osisID='Judg.10.10'>Silloin israelilaiset huusivat Herraa sanoen: "Me olemme tehneet  syntiä sinua vastaan, sillä me olemme hyljänneet oman Jumalamme ja  palvelleet baaleja".</verse>
        <verse osisID='Judg.10.11'>Ja Herra vastasi israelilaisille: "Eivätkö egyptiläiset,  amorilaiset, ammonilaiset, filistealaiset,</verse>
        <verse osisID='Judg.10.12'>siidonilaiset, amalekilaiset ja maaonilaiset sortaneet teitä, ja kun  te huusitte minua, enkö minä pelastanut teitä heidän käsistänsä.</verse>
        <verse osisID='Judg.10.13'>Mutta te hylkäsitte minut ja palvelitte muita jumalia; sentähden en  minä enää teitä pelasta.</verse>
        <verse osisID='Judg.10.14'>Menkää ja huutakaa avuksenne niitä jumalia, jotka olette valinneet;  pelastakoot ne teidät ahdinkonne aikana."</verse>
        <verse osisID='Judg.10.15'>Niin israelilaiset sanoivat Herralle: "Me olemme syntiä tehneet; tee  sinä meille aivan niinkuin hyväksi näet, kunhan vain tänä päivänä autat  meitä".</verse>
        <verse osisID='Judg.10.16'>Ja he poistivat vieraat jumalat keskuudestaan ja palvelivat Herraa.  Silloin hän ei enää kärsinyt, että Israelia vaivattiin.</verse>
        <verse osisID='Judg.10.17'>Ja ammonilaiset kutsuttiin koolle, ja he leiriytyivät Gileadiin;  mutta israelilaiset kokoontuivat ja leiriytyivät Mispaan.</verse>
        <verse osisID='Judg.10.18'>Silloin kansa, Gileadin ruhtinaat, sanoivat toisillensa: "Kuka on se  mies, joka alkaa taistelun ammonilaisia vastaan?  Hän on oleva kaikkien  Gileadin asukasten päämies."</verse>
      </chapter>
      <chapter osisID='Judg.11'>
        <verse osisID='Judg.11.1'>Gileadilainen Jefta oli sotaurho, mutta hän oli porton poika; Jeftan  isä oli Gilead.</verse>
        <verse osisID='Judg.11.2'>Mutta Gileadin vaimo synnytti hänelle poikia, ja kun tämän vaimon  pojat kasvoivat suuriksi, niin he karkoittivat Jeftan ja sanoivat  hänelle: "Et sinä saa perintöosaa meidän isämme talossa, sillä sinä olet  toisen naisen poika".</verse>
        <verse osisID='Judg.11.3'>Niin Jefta lähti pakoon veljiänsä ja asettui Toobin maahan.  Ja  Jeftan luo kerääntyi tyhjäntoimittajia, ja ne retkeilivät yhdessä hänen  kanssaan.</verse>
        <verse osisID='Judg.11.4'>Jonkun ajan kuluttua ammonilaiset aloittivat sodan Israelia vastaan.</verse>
        <verse osisID='Judg.11.5'>Kun nyt ammonilaiset alottivat sodan Israelia vastaan, niin Gileadin  vanhimmat lähtivät noutamaan Jeftaa Toobin maasta.</verse>
        <verse osisID='Judg.11.6'>Ja he sanoivat Jeftalle: "Tule ja rupea meidän päälliköksemme,  sotiaksemme ammonilaisia vastaan".</verse>
        <verse osisID='Judg.11.7'>Mutta Jefta vastasi Gileadin vanhimmille: "Ettekö te vihanneet minua  ja karkoittaneet minua isäni talosta?  Minkätähden tulette minun  luokseni nyt, kun teillä on hätä?"</verse>
        <verse osisID='Judg.11.8'>Gileadin vanhimmat sanoivat Jeftalle: "Juuri sentähden olemme nyt  tulleet jälleen sinun luoksesi; ja jos sinä tulet meidän kanssamme ja  ryhdyt taistelemaan ammonilaisia vastaan, niin sinä olet oleva meidän,  kaikkien Gileadin asukasten, päämies".</verse>
        <verse osisID='Judg.11.9'>Jefta vastasi Gileadin vanhimmille: "Jos te viette minut takaisin,  taistelemaan ammonilaisia vastaan, ja Herra antaa heidät minun valtaani,  niin minä rupean teidän päämieheksenne".</verse>
        <verse osisID='Judg.11.10'>Silloin Gileadin vanhimmat sanoivat Jeftalle: "Herra kuulee meidän  välipuheemme; totisesti, me teemme kaiken, mitä sinä sanoit".</verse>
        <verse osisID='Judg.11.11'>Niin Jefta lähti Gileadin vanhinten kanssa, ja kansa asetti hänet  päämiehekseen ja päällikökseen. Ja Jefta lausui Herran edessä Mispassa  kaiken, mitä oli puhunut.</verse>
        <verse osisID='Judg.11.12'>Sitten Jefta lähetti ammonilaisten kuninkaan luo sanansaattajia  sanomaan: "Mitä sinulla on minun kanssani tekemistä, kun tulet minua  vastaan, sotimaan minun maatani vastaan?"</verse>
        <verse osisID='Judg.11.13'>Niin ammonilaisten kuningas vastasi Jeftan sanansaattajille:  "Ottihan Israel tullessaan Egyptistä minun maani Arnonista Jabbokiin ja  Jordaniin asti; anna se nyt hyvällä takaisin".</verse>
        <verse osisID='Judg.11.14'>Jefta lähetti taas sanansaattajia ammonilaisten kuninkaan luo</verse>
        <verse osisID='Judg.11.15'>ja käski sanoa hänelle: "Näin sanoo Jefta: Ei Israel ole ottanut  Mooabin maata eikä ammonilaisten maata.</verse>
        <verse osisID='Judg.11.16'>Sillä tullessaan Egyptistä Israel kulki erämaan kautta Kaislamerelle  saakka ja tuli Kaadekseen.</verse>
        <verse osisID='Judg.11.17'>Ja Israel lähetti sanansaattajia Edomin kuninkaan luo sanomaan:  'Salli minun kulkea maasi läpi'. Mutta Edomin kuningas ei kuullut heitä.  Ja he lähettivät sanan myöskin Mooabin kuninkaalle, mutta ei hänkään  suostunut. Niin Israel asettui Kaadekseen.</verse>
        <verse osisID='Judg.11.18'>Sitten he kulkivat erämaan kautta ja kiersivät Edomin maan ja  Mooabin maan ja tulivat itäpuolelle Mooabin maata ja leiriytyivät  Arnonin toiselle puolelle; he eivät tulleet Mooabin alueelle, sillä  Arnon on Mooabin raja.</verse>
        <verse osisID='Judg.11.19'>Silloin Israel lähetti sanansaattajia Siihoniin, amorilaisten  kuninkaan, Hesbonin kuninkaan, luo, ja Israel käski sanoa hänelle:  'Salli meidän kulkea maasi läpi määräpaikkaamme'.</verse>
        <verse osisID='Judg.11.20'>Mutta Siihon ei uskonut Israelia, niin että olisi sallinut sen  kulkea alueensa läpi, vaan Siihon kokosi kaiken väkensä, ja he  leiriytyivät Jahaaseen, ja hän ryhtyi taisteluun Israelia vastaan.</verse>
        <verse osisID='Judg.11.21'>Mutta Herra, Israelin Jumala, antoi Siihonin ja kaiken hänen väkensä  Israelin käsiin, niin että nämä voittivat heidät. Ja Israel valloitti  koko amorilaisten maan, niiden, jotka asuivat siinä maassa.</verse>
        <verse osisID='Judg.11.22'>Ja he ottivat omakseen koko amorilaisten alueen Arnonista Jabbokiin  asti ja erämaasta Jordaniin saakka.</verse>
        <verse osisID='Judg.11.23'>Näin siis Herra, Israelin Jumala, karkoitti amorilaiset kansansa  Israelin tieltä. Ja nyt sinä ottaisit omaksesi heidän maansa!</verse>
        <verse osisID='Judg.11.24'>Eikö ole niin: minkä sinun jumalasi Kemos antaa sinun omaksesi, sen  sinä otat omaksesi; ja kenen hyvänsä Herra, meidän Jumalamme, karkoittaa  meidän tieltämme, sen maan me otamme omaksemme?</verse>
        <verse osisID='Judg.11.25'>Vai oletko sinä parempi kuin Baalak, Sipporin poika, Mooabin  kuningas? Rakensiko hän riitaa Israelin kanssa, tahi ryhtyikö hän sotaan  heitä vastaan?</verse>
        <verse osisID='Judg.11.26'>Israel on nyt asunut Hesbonissa ja sen tytärkaupungeissa, Aroerissa  ja sen tytärkaupungeissa ja kaikissa Arnonin varrella olevissa  kaupungeissa kolmesataa vuotta. Miksi te ette sen ajan kuluessa ole  ottaneet niitä pois?</verse>
        <verse osisID='Judg.11.27'>Minä en ole rikkonut sinua vastaan, mutta sinä teet pahasti minua  kohtaan, kun ryhdyt sotimaan minua vastaan. Herra, joka on tuomari,  tuomitkoon tänä päivänä israelilaisten ja ammonilaisten välillä."</verse>
        <verse osisID='Judg.11.28'>Mutta ammonilaisten kuningas ei ottanut kuuloonsa, mitä Jefta  lähetti hänelle sanomaan.</verse>
        <verse osisID='Judg.11.29'>Silloin Herran henki tuli Jeftaan, ja hän kulki Gileadin ja Manassen  läpi ja kulki edelleen Gileadin Mispeen, ja Gileadin Mispestä hän lähti  ammonilaisia vastaan.</verse>
        <verse osisID='Judg.11.30'>Ja Jefta teki lupauksen Herralle ja sanoi: "Jos sinä annat  ammonilaiset minun käsiini,</verse>
        <verse osisID='Judg.11.31'>niin tulkoon kuka tulkoonkin minua vastaan taloni ovesta, kun minä  voittajana palaan ammonilaisten luota, hän on oleva Herran, ja minä  uhraan hänet polttouhriksi".</verse>
        <verse osisID='Judg.11.32'>Sitten Jefta lähti ammonilaisia vastaan, sotimaan heitä vastaan, ja  Herra antoi heidät hänen käsiinsä.</verse>
        <verse osisID='Judg.11.33'>Ja hän tuotti heille hyvin suuren tappion, valloittaen maan  Aroerista Minnitiin ja Aabel-Keramimiin asti, kaksikymmentä kaupunkia.  Niin täytyi ammonilaisten nöyrtyä israelilaisten edessä.</verse>
        <verse osisID='Judg.11.34'>Kun Jefta sitten tuli kotiinsa Mispaan, niin katso, hänen tyttärensä  tuli ulos häntä vastaan vaskirumpua lyöden ja karkeloiden. Ja hän oli  hänen ainoa lapsensa; paitsi tätä ei hänellä ollut poikaa eikä tytärtä.</verse>
        <verse osisID='Judg.11.35'>Nähdessään hänet hän repäisi vaatteensa ja sanoi: "Voi, tyttäreni,  nyt sinä masennat minut maahan, nyt sinä syökset minut onnettomuuteen!  Sillä minä avasin suuni Herralle enkä voi sanaani peruuttaa."</verse>
        <verse osisID='Judg.11.36'>Niin hän vastasi hänelle: "Isäni, jos sinä avasit suusi Herralle,  niin tee minulle, niinkuin suusi on puhunut, koska Herra on antanut  sinun kostaa vihollisillesi, ammonilaisille".</verse>
        <verse osisID='Judg.11.37'>Sitten hän sanoi isällensä: "Myönnettäköön minulle kuitenkin tämä:  jätä minut vapauteeni kahdeksi kuukaudeksi, että minä yhdessä  ystävättärieni kanssa menen vuorille itkemään neitsyyttäni".</verse>
        <verse osisID='Judg.11.38'>Niin hän sanoi: "Mene!" ja päästi hänet menemään kahdeksi  kuukaudeksi. Ja hän meni ystävättärineen ja itki neitsyyttänsä vuorilla.</verse>
        <verse osisID='Judg.11.39'>Mutta kahden kuukauden kuluttua hän palasi isänsä luo, ja tämä pani  hänessä täytäntöön lupauksensa, jonka oli tehnyt. Eikä hän miehestä  tietänyt. Ja tuli tavaksi Israelissa,</verse>
        <verse osisID='Judg.11.40'>että Israelin tyttäret joka vuosi menivät lauluin ylistämään  gileadilaisen Jeftan tytärtä - neljän päivän ajaksi joka vuosi.</verse>
      </chapter>
      <chapter osisID='Judg.12'>
        <verse osisID='Judg.12.1'>Ja Efraimin miehet kutsuttiin koolle, ja he lähtivät pohjoiseen päin  ja sanoivat Jeftalle: "Miksi lähdit sotimaan ammonilaisia vastaan  kutsumatta meitä tulemaan kanssasi? Me poltamme tulella sinun talosi  pääsi päältä."</verse>
        <verse osisID='Judg.12.2'>Jefta vastasi heille: "Minulla ja minun kansallani oli kova taistelu  ammonilaisten kanssa; silloin minä kutsuin teitä, mutta te ette tulleet  auttamaan minua heidän käsistään.</verse>
        <verse osisID='Judg.12.3'>Ja kun minä näin, ettette tulleet auttamaan minua, panin minä henkeni  kämmenelleni ja lähdin ammonilaisia vastaan, ja Herra antoi heidät minun  käsiini. Miksi te olette nyt lähteneet minua vastaan, sotimaan minua  vastaan?"</verse>
        <verse osisID='Judg.12.4'>Ja Jefta kokosi kaikki Gileadin miehet ja ryhtyi taisteluun Efraimia  vastaan; ja Gileadin miehet voittivat efraimilaiset, jotka olivat  sanoneet: "Te olette karkureita Efraimista; Gilead on Efraimin ja  Manassen keskessä".</verse>
        <verse osisID='Judg.12.5'>Ja gileadilaiset valtasivat efraimilaisten tieltä Jordanin  kahlauspaikat. Kun sitten Efraimin pakolaiset sanoivat: "Antakaa minun  mennä yli", kysyivät Gileadin miehet kultakin: "Oletko efraimilainen?"  Jos hän vastasi: "En",</verse>
        <verse osisID='Judg.12.6'>niin he sanoivat hänelle: "Sano 'shibbolet'". Jos hän sanoi  "sibbolet", kun ei osannut ääntää oikein, ottivat he hänet kiinni ja  tappoivat Jordanin kahlauspaikoilla. Niin kaatui silloin Efraimista  neljäkymmentäkaksi tuhatta.</verse>
        <verse osisID='Judg.12.7'>Ja Jefta oli tuomarina Israelissa kuusi vuotta; sitten gileadilainen  Jefta kuoli, ja hänet haudattiin erääseen Gileadin kaupunkiin.</verse>
        <verse osisID='Judg.12.8'>Hänen jälkeensä oli Ibsan, Beetlehemistä, tuomarina Israelissa.</verse>
        <verse osisID='Judg.12.9'>Hänellä oli kolmekymmentä poikaa, ja hän naitti kolmekymmentä  tytärtänsä muualle ja toi muualta kolmekymmentä tyttöä pojilleen  vaimoiksi. Ja hän oli tuomarina Israelissa seitsemän vuotta.</verse>
        <verse osisID='Judg.12.10'>Sitten Ibsan kuoli, ja hänet haudattiin Beetlehemiin.</verse>
        <verse osisID='Judg.12.11'>Hänen jälkeensä oli sebulonilainen Eelon tuomarina Israelissa; hän  oli tuomarina Israelissa kymmenen vuotta.</verse>
        <verse osisID='Judg.12.12'>Sitten sebulonilainen Eelon kuoli, ja hänet haudattiin Aijaloniin,  Sebulonin maahan.</verse>
        <verse osisID='Judg.12.13'>Hänen jälkeensä oli piratonilainen Abdon, Hillelin poika, tuomarina  Israelissa.</verse>
        <verse osisID='Judg.12.14'>Hänellä oli neljäkymmentä poikaa ja kolmekymmentä pojanpoikaa, jotka  ratsastivat seitsemälläkymmenellä aasilla; hän oli tuomarina Israelissa  kahdeksan vuotta.</verse>
        <verse osisID='Judg.12.15'>Sitten piratonilainen Abdon, Hillelin poika, kuoli, ja hänet  haudattiin Piratoniin, Efraimin maahan, amalekilaisten vuoristoon.</verse>
      </chapter>
      <chapter osisID='Judg.13'>
        <verse osisID='Judg.13.1'>Kun israelilaiset taas tekivät sitä, mikä oli pahaa Herran silmissä,  niin Herra antoi heidät filistealaisten käsiin neljäksikymmeneksi  vuodeksi.</verse>
        <verse osisID='Judg.13.2'>Sorassa oli mies, Daanin sukukuntaa, nimeltä Maanoah; hänen vaimonsa  oli hedelmätön eikä ollut synnyttänyt.</verse>
        <verse osisID='Judg.13.3'>Silloin ilmestyi Herran enkeli vaimolle ja sanoi hänelle: "Katso,  sinä olet hedelmätön etkä ole synnyttänyt, mutta sinä tulet raskaaksi ja  synnytät pojan.</verse>
        <verse osisID='Judg.13.4'>Varo siis, ettet juo viiniä ja väkijuomaa etkä syö mitään saastaista.</verse>
        <verse osisID='Judg.13.5'>Sillä katso, sinä tulet raskaaksi ja synnytät pojan; partaveitsi  älköön koskettako hänen päätänsä, sillä poika on oleva Jumalan nasiiri  äitinsä kohdusta asti, ja hän on alottava Israelin vapauttamisen  filistealaisten käsistä."</verse>
        <verse osisID='Judg.13.6'>Niin vaimo meni ja sanoi miehelleen näin: "Jumalan mies tuli minun  luokseni; hän oli näöltään niinkuin Jumalan enkeli, hyvin peljättävä. En  kysynyt häneltä, mistä hän oli, eikä hän ilmaissut minulle nimeänsä.</verse>
        <verse osisID='Judg.13.7'>Ja hän sanoi minulle: 'Katso, sinä tulet raskaaksi ja synnytät pojan;  älä siis juo viiniä ja väkijuomaa äläkä syö mitään saastaista, sillä  poika on oleva Jumalan nasiiri äitinsä kohdusta aina kuolinpäiväänsä  asti'."</verse>
        <verse osisID='Judg.13.8'>Silloin Maanoah rukoili Herraa ja sanoi: "Oi Herra, salli Jumalan  miehen, jonka lähetit, vielä tulla luoksemme opettamaan meille, mitä  meidän on tehtävä pojalle, joka on syntyvä".</verse>
        <verse osisID='Judg.13.9'>Ja Jumala kuuli Maanoahin rukouksen, ja Jumalan enkeli tuli jälleen  vaimon tykö, kun tämä istui kedolla; ja Maanoah, hänen miehensä, ei  ollut hänen kanssaan.</verse>
        <verse osisID='Judg.13.10'>Niin vaimo juoksi nopeasti ilmoittamaan miehellensä ja sanoi  hänelle: "Katso, sama mies, joka äsken kävi luonani, ilmestyi minulle".</verse>
        <verse osisID='Judg.13.11'>Niin Maanoah nousi ja seurasi vaimoaan. Ja kun hän tuli miehen luo,  sanoi hän tälle: "Sinäkö olet se mies, joka puhuttelit tätä vaimoa?" Hän  vastasi: "Minä".</verse>
        <verse osisID='Judg.13.12'>Silloin Maanoah sanoi: "Kun sanasi käy toteen, miten sitten on  meneteltävä pojan kanssa ja mitä hänelle on tehtävä?"</verse>
        <verse osisID='Judg.13.13'>Herran enkeli sanoi Maanoahille: "Varokoon vaimo kaikkea, mistä minä  olen hänelle puhunut:</verse>
        <verse osisID='Judg.13.14'>älköön syökö mitään, mikä viiniköynnöksestä tulee, viiniä ja  väkijuomaa hän älköön juoko älköönkä syökö mitään saastaista.  Noudattakoon hän kaikkea, mitä minä olen käskenyt hänen noudattaa."</verse>
        <verse osisID='Judg.13.15'>Ja Maanoah sanoi Herran enkelille: "Salli meidän pidättää sinua  valmistaaksemme sinulle vohlan".</verse>
        <verse osisID='Judg.13.16'>Mutta Herran enkeli vastasi Maanoahille: "Vaikka sinä pidättäisitkin  minut, en minä kuitenkaan söisi sinun ruokaasi; mutta jos tahdot  valmistaa polttouhrin, niin uhraa se Herralle".  Sillä Maanoah ei  tiennyt häntä Herran enkeliksi.</verse>
        <verse osisID='Judg.13.17'>Niin Maanoah sanoi Herran enkelille: "Mikä on sinun nimesi,  kunnioittaaksemme sinua, kun sinun sanasi käy toteen?"</verse>
        <verse osisID='Judg.13.18'>Herran enkeli vastasi hänelle: "Minkätähden kysyt minun nimeäni? Se  on ihmeellinen."</verse>
        <verse osisID='Judg.13.19'>Niin Maanoah otti vohlan ja ruokauhrin ja uhrasi sen kalliolla  Herralle. Ja Herra teki ihmeen Maanoahin ja hänen vaimonsa nähden:</verse>
        <verse osisID='Judg.13.20'>liekin kohotessa alttarilta taivasta kohti kohosi Herran enkeli  alttarin liekissä ylös Maanoahin ja hänen vaimonsa nähden, ja he  heittäytyivät kasvoilleen maahan;</verse>
        <verse osisID='Judg.13.21'>eikä Herran enkeli enää ilmestynyt Maanoahille ja hänen vaimollensa.  Nyt Maanoah tiesi hänet Herran enkeliksi.</verse>
        <verse osisID='Judg.13.22'>Niin Maanoah sanoi vaimolleen: "Me olemme kuoleman omat, sillä  olemme nähneet Jumalan".</verse>
        <verse osisID='Judg.13.23'>Mutta hänen vaimonsa vastasi hänelle: "Jos Herra tahtoisi surmata  meidät, ei hän olisi ottanut meiltä vastaan polttouhria ja ruokauhria  eikä antanut meidän nähdä tätä kaikkea eikä antanut meidän juuri nyt  tätä kuulla".</verse>
        <verse osisID='Judg.13.24'>Ja vaimo synnytti pojan ja antoi hänelle nimen Simson; ja poika  kasvoi, ja Herra siunasi häntä.</verse>
        <verse osisID='Judg.13.25'>Ja Herran henki alkoi hänessä vaikuttaa Daanin leirissä, Soran ja  Estaolin välillä.</verse>
      </chapter>
      <chapter osisID='Judg.14'>
        <verse osisID='Judg.14.1'>Ja Simson meni alas Timnaan ja näki Timnassa naisen, filistealaisten  tyttäriä.</verse>
        <verse osisID='Judg.14.2'>Niin hän tuli sieltä ja kertoi sen isälleen ja äidilleen ja sanoi:  "Minä näin Timnassa naisen, filistealaisten tyttäriä; ottakaa hänet nyt  minulle vaimoksi".</verse>
        <verse osisID='Judg.14.3'>Hänen isänsä ja äitinsä sanoivat hänelle: "Eikö ole yhtään naista  veljiesi tyttärien joukossa ja minun koko kansassani, kun aiot mennä  ottamaan vaimon ympärileikkaamattomien filistealaisten joukosta?" Mutta  Simson sanoi isälleen: "Ota hänet minulle, sillä hän on mieluinen minun  silmissäni".</verse>
        <verse osisID='Judg.14.4'>Mutta hänen isänsä ja äitinsä eivät tienneet, että se tuli Herralta,  sillä hän etsi tilaisuutta filistealaisia vastaan.  Filistealaiset näet  hallitsivat siihen aikaan Israelia.</verse>
        <verse osisID='Judg.14.5'>Niin Simson meni isänsä ja äitinsä kanssa alas Timnaan. Mutta kun he  saapuivat Timnan viinitarhoille, niin katso, nuori leijona tuli kiljuen  häntä vastaan.</verse>
        <verse osisID='Judg.14.6'>Silloin Herran henki tuli häneen, niin että hän repäisi sen, niinkuin  olisi reväissyt vohlan, sulin käsin. Eikä hän ilmoittanut isälleen eikä  äidilleen, mitä oli tehnyt.</verse>
        <verse osisID='Judg.14.7'>Sitten hän meni sinne ja puhutteli naista, ja tämä oli mieluinen  Simsonin silmissä.</verse>
        <verse osisID='Judg.14.8'>Ja kun hän jonkun ajan kuluttua palasi sinne ottaakseen hänet,  poikkesi hän katsomaan leijonan raatoa, ja katso, leijonan ruumiissa oli  mehiläisparvi ja hunajaa.</verse>
        <verse osisID='Judg.14.9'>Ja hän kaapi hunajan kouriinsa ja kulki edelleen ja söi sitä.  Niin  hän tuli isänsä ja äitinsä luo ja antoi heille, ja he söivät. Mutta hän  ei sanonut heille, että oli kaapinut hunajan leijonan ruumiista.</verse>
        <verse osisID='Judg.14.10'>Sitten hänen isänsä meni naisen luo, ja Simson laittoi siellä pidot,  sillä niin oli nuorten miesten tapa.</verse>
        <verse osisID='Judg.14.11'>Mutta kun he näkivät hänet, valitsivat he kolmekymmentä sulhaspoikaa  olemaan hänen kanssaan.</verse>
        <verse osisID='Judg.14.12'>Niin Simson sanoi heille: "Minä panen teille arvoituksen; jos  selitätte sen minulle seitsemän pitopäivän kuluessa ja arvaatte oikein,  niin minä annan teille kolmekymmentä aivinapaitaa ja kolmekymmentä  juhlapukua.</verse>
        <verse osisID='Judg.14.13'>Mutta ellette voi sitä minulle selittää, niin te annatte minulle  kolmekymmentä aivinapaitaa ja kolmekymmentä juhlapukua."  Ja he sanoivat  hänelle: "Lausu arvoituksesi, että saamme sen kuulla".</verse>
        <verse osisID='Judg.14.14'>Silloin hän sanoi heille: "Lähti syötävä syömäristä, lähti väkevästä  makea". Mutta he eivät voineet kolmeen päivään selittää arvoitusta.</verse>
        <verse osisID='Judg.14.15'>Seitsemäntenä päivänä he sanoivat Simsonin vaimolle: "Viekoittele  miehesi selittämään meille arvoitus, muuten me poltamme sinut ja sinun  isäsi talon tulella. Oletteko kutsuneet meidät tänne köyhdyttääksenne  meitä, vai kuinka?"</verse>
        <verse osisID='Judg.14.16'>Niin Simsonin vaimo ahdisti häntä itkullaan ja sanoi: "Sinähän  vihaat minua etkä rakasta; sinä olet pannut arvoituksen minun  kansalaisilleni etkä selitä sitä minulle". Mutta hän vastasi hänelle:  "En ole selittänyt sitä edes isälleni enkä äidilleni, sinulleko sen  selittäisin!"</verse>
        <verse osisID='Judg.14.17'>Niin hän ahdisti häntä itkullaan ne seitsemän päivää, jotka heidän  pitonsa kestivät. Mutta seitsemäntenä päivänä Simson selitti hänelle,  koska vaimo häntä ahdisti. Ja vaimo selitti arvoituksen kansalaisilleen.</verse>
        <verse osisID='Judg.14.18'>Niin kaupungin miehet sanoivat hänelle seitsemäntenä päivänä,  ennenkuin aurinko laski: "Mikä on makeampaa kuin hunaja, ja mikä  leijonaa väkevämpi?" Hän vastasi heille: "Ellette olisi kyntäneet minun  vasikallani, ette olisi arvoitustani arvanneet".</verse>
        <verse osisID='Judg.14.19'>Silloin Herran Henki tuli häneen, ja hän meni Askeloniin, löi siellä  kuoliaaksi kolmekymmentä miestä, otti heiltä vaatteet ja antoi  juhlapuvut arvoituksen selittäjille. Ja hänen vihansa syttyi, ja hän  meni isänsä kotiin.</verse>
        <verse osisID='Judg.14.20'>Mutta Simsonin vaimo joutui sille sulhaspojista, joka oli ollut  yljän ystävänä.</verse>
      </chapter>
      <chapter osisID='Judg.15'>
        <verse osisID='Judg.15.1'>Jonkun ajan kuluttua, nisunleikkuuaikana, tuli Simson katsomaan  vaimoansa, tuomisinaan vohla, ja sanoi: "Minä menen vaimoni luo  sisähuoneeseen". Mutta tämän isä ei sallinut hänen mennä,</verse>
        <verse osisID='Judg.15.2'>vaan sanoi: "Minä tosiaankin luulin, että olit ruvennut vihaamaan  häntä, ja annoin hänet sinun sulhaspojallesi. Mutta onhan hänen nuorempi  sisarensa häntä kauniimpi, sinä saat hänet toisen sijaan".</verse>
        <verse osisID='Judg.15.3'>Mutta Simson vastasi heille: "Nyt minä en tule syynalaiseksi  filistealaisista, vaikka teenkin heille pahaa".</verse>
        <verse osisID='Judg.15.4'>Niin Simson meni ja pyydysti kolmesataa kettua. Ja hän otti  tulisoihtuja, sitoi aina kaksi häntää yhteen ja asetti tulisoihdun  kunkin häntäparin väliin.</verse>
        <verse osisID='Judg.15.5'>Sitten hän sytytti tulisoihdut ja päästi ketut menemään  filistealaisten viljapeltoihin; näin hän sytytti palamaan sekä kuhilaat  että kasvavan viljan, viinitarhat ja öljypuut.</verse>
        <verse osisID='Judg.15.6'>Niin filistealaiset kysyivät: "Kuka tämän on tehnyt?"  Vastattiin:  "Simson, timnalaisen vävy, koska tämä otti hänen vaimonsa ja antoi sen  hänen sulhaspojalleen". Niin filistealaiset menivät ja polttivat sekä  vaimon että hänen isänsä tulessa.</verse>
        <verse osisID='Judg.15.7'>Mutta Simson sanoi heille: "Koska te näin teette, niin totisesti minä  en lakkaa, ennenkuin olen kostanut teille".</verse>
        <verse osisID='Judg.15.8'>Ja hän pieksi heitä pahasti kupeisiin jos kinttuihinkin.  Sitten hän  meni ja asettui asumaan Eetamin kallioluolaan.</verse>
        <verse osisID='Judg.15.9'>Silloin filistealaiset lähtivät liikkeelle, leiriytyivät Juudaan ja  levittäytyivät Lehin tienoille.</verse>
        <verse osisID='Judg.15.10'>Ja Juudan miehet kysyivät: "Miksi te olette tulleet meitä vastaan?"  He vastasivat: "Me olemme tulleet sitomaan Simsonin tehdäksemme hänelle,  niinkuin hän teki meille".</verse>
        <verse osisID='Judg.15.11'>Niin kolmetuhatta miestä Juudasta meni Eetamin kallioluolalle, ja he  sanoivat Simsonille: "Etkö tiedä, että filistealaiset hallitsevat meitä;  mitä oletkaan meille tehnyt!" Hän vastasi heille: "Niinkuin he tekivät  minulle, niin minäkin tein heille".</verse>
        <verse osisID='Judg.15.12'>He sanoivat hänelle: "Me tulimme sitomaan sinut antaaksemme sinut  filistealaisten käsiin". Mutta Simson sanoi heille: "Vannokaa minulle,  ettette itse lyö minua kuoliaaksi".</verse>
        <verse osisID='Judg.15.13'>Niin he vastasivat hänelle sanoen: "Emme lyö; me ainoastaan sidomme  sinut ja annamme sinut heidän käsiinsä, mutta emme sinua surmaa". Ja he  sitoivat hänet kahdella uudella köydellä ja veivät hänet pois kalliolta.</verse>
        <verse osisID='Judg.15.14'>Kun hän saapui Lehiin, niin filistealaiset riensivät riemuhuudoin  häntä vastaan. Silloin Herran henki tuli häneen, ja samalla köydet hänen  käsivarsissaan olivat kuin tulen polttamat aivinalangat, ja hänen  siteensä sulivat pois hänen käsistänsä.</verse>
        <verse osisID='Judg.15.15'>Ja hän huomasi tuoreen aasinleukaluun, ojensi kätensä, otti sen ja  löi sillä kuoliaaksi tuhat miestä.</verse>
        <verse osisID='Judg.15.16'>Ja Simson sanoi: "Aasinleukaluulla minä löin heitä läjään, löin  kahteen, aasinleukaluulla löin heitä tuhannen miestä".</verse>
        <verse osisID='Judg.15.17'>Sen sanottuaan hän heitti leukaluun kädestänsä. Niin sen paikan  nimeksi tuli Raamat-Lehi.</verse>
        <verse osisID='Judg.15.18'>Mutta kun hän oli kovin janoissaan, niin hän huusi Herraa ja sanoi:  "Sinä annoit palvelijasi käden kautta tämän suuren voiton; ja nyt minä  kuolen janoon ja joudun ympärileikkaamattomien käsiin".</verse>
        <verse osisID='Judg.15.19'>Silloin Jumala avasi hampaankolon leukaluussa, ja siitä vuoti vettä;  hän joi, ja hänen henkensä elpyi, ja hän virkistyi.  Siitä lähde sai  nimekseen Een-Hakkore; se on vielä tänäkin päivänä Lehissä.</verse>
        <verse osisID='Judg.15.20'>Ja hän oli filistealaisten aikana tuomarina Israelissa kaksikymmentä  vuotta.</verse>
      </chapter>
      <chapter osisID='Judg.16'>
        <verse osisID='Judg.16.1'>Niin Simson meni Gassaan, ja hän näki siellä porton ja meni sen luo.</verse>
        <verse osisID='Judg.16.2'>Kun gassalaisille kerrottiin, että Simson oli tullut sinne, niin he  piirittivät hänet ja väijyivät häntä koko yön kaupungin portilla. Mutta  he olivat hiljaa koko yön, ajatellen: "Kun aamu valkenee, surmaamme  hänet".</verse>
        <verse osisID='Judg.16.3'>Ja Simson makasi siellä puoliyöhön asti. Mutta puoliyön aikana hän  nousi, tarttui kaupungin portin oviin ja molempiin pihtipieliin, nosti  ne salpoineen paikaltansa, asetti hartioilleen ja vei ne sen vuoren  laelle, joka on vastapäätä Hebronia.</verse>
        <verse osisID='Judg.16.4'>Sen jälkeen hän rakastui erääseen Soorekin laaksossa asuvaan naiseen,  jonka nimi oli Delila.</verse>
        <verse osisID='Judg.16.5'>Niin filistealaisten ruhtinaat tulivat naisen luo ja sanoivat  hänelle: "Viekoittele hänet ja ota selko, missä hänen suuri voimansa on  ja miten voisimme voittaa hänet, että saisimme hänet sidotuksi ja  masennetuksi; niin me annamme sinulle kukin tuhat ja sata hopeasekeliä".</verse>
        <verse osisID='Judg.16.6'>Silloin Delila sanoi Simsonille: "Ilmaise minulle, missä sinun suuri  voimasi on ja miten sinut voidaan sitoa ja masentaa".</verse>
        <verse osisID='Judg.16.7'>Simson vastasi hänelle: "Jos minut sidotaan seitsemällä tuoreella  jänteellä, jotka eivät ole kuivuneet, niin minä tulen heikoksi ja olen  niinkuin muutkin ihmiset".</verse>
        <verse osisID='Judg.16.8'>Niin filistealaisten ruhtinaat toivat naiselle seitsemän tuoretta  jännettä, jotka eivät olleet kuivuneet, ja hän sitoi hänet niillä.</verse>
        <verse osisID='Judg.16.9'>Mutta sisähuoneessa hänellä istui väijyjiä. Ja hän sanoi hänelle:  "Filistealaiset ovat kimpussasi, Simson!" Silloin tämä katkaisi jänteet,  niinkuin katkeaa tulen kärventämä rohdinlanka.  Ei siis päästy hänen  voimansa perille.</verse>
        <verse osisID='Judg.16.10'>Ja Delila sanoi Simsonille: "Katso, sinä olet pettänyt minut ja  valhetellut minulle. Ilmaise nyt minulle, miten sinut voidaan sitoa."</verse>
        <verse osisID='Judg.16.11'>Niin hän sanoi hänelle: "Jos minut sidotaan uusilla köysillä, joilla  ei ole tehty työtä, niin minä tulen heikoksi ja olen niinkuin muutkin  ihmiset".</verse>
        <verse osisID='Judg.16.12'>Niin Delila otti uudet köydet, sitoi hänet niillä ja sanoi hänelle:  "Filistealaiset ovat kimpussasi, Simson!" Ja sisähuoneessa istui  väijyjiä. Mutta hän katkaisi ne käsivarsistaan niinkuin langan.</verse>
        <verse osisID='Judg.16.13'>Niin Delila sanoi Simsonille: "Sinä olet tähän asti minua pettänyt  ja valhetellut minulle; ilmaise minulle, miten sinut voidaan sitoa".  Niin hän vastasi hänelle: "Jos kudot minun pääni seitsemän palmikkoa  kankaan loimiin".</verse>
        <verse osisID='Judg.16.14'>Ja hän löi ne lujaan iskulastalla. Sitten hän sanoi hänelle:  "Filistealaiset ovat kimpussasi, Simson!" Kun hän heräsi unestansa,  repäisi hän irti iskulastan ja loimet.</verse>
        <verse osisID='Judg.16.15'>Niin nainen sanoi hänelle: "Kuinka sinä saatat sanoa: 'Minä rakastan  sinua', vaikka sydämesi ei ole minun kanssani?  Jo kolme kertaa olet  pettänyt minut etkä ole minulle ilmaissut, missä sinun suuri voimasi  on."</verse>
        <verse osisID='Judg.16.16'>Ja kun hän joka päivä ahdisti häntä sanoillansa ja vaivasi häntä,  niin hän kiusautui kuollakseen</verse>
        <verse osisID='Judg.16.17'>ja paljasti hänelle koko sydämensä ja sanoi hänelle: "Ei ole  partaveitsi minun päätäni koskettanut, sillä minä olen Jumalan nasiiri  äitini kohdusta asti; jos minun hiukseni ajetaan, niin voimani poistuu  minusta, ja minä tulen heikoksi ja olen niinkuin kaikki muutkin  ihmiset".</verse>
        <verse osisID='Judg.16.18'>Kun Delila huomasi, että hän oli paljastanut hänelle koko sydämensä,  niin hän lähetti kutsumaan filistealaisten ruhtinaat sanoen: "Nyt  tulkaa, sillä hän on paljastanut minulle koko sydämensä". Niin  filistealaisten ruhtinaat tulivat hänen luoksensa tuoden mukanaan rahat.</verse>
        <verse osisID='Judg.16.19'>Ja hän nukutti hänet polvilleen ja kutsui miehen, joka leikkasi  hänen päänsä seitsemän palmikkoa. Niin hän alkoi saada hänet  masennetuksi, ja hänen voimansa poistui hänestä.</verse>
        <verse osisID='Judg.16.20'>Ja Delila sanoi: "Filistealaiset ovat kimpussasi, Simson!"  Kun hän  heräsi unestaan, niin hän ajatteli: "Kyllä minä selviydyn niinkuin aina  ennenkin ja pudistan itseni vapaaksi".  Eikä hän tiennyt, että Herra oli  poistunut hänestä.</verse>
        <verse osisID='Judg.16.21'>Silloin filistealaiset ottivat hänet kiinni ja puhkaisivat hänen  silmänsä. Ja he veivät hänet Gassaan ja kytkivät hänet vaskikahleisiin,  ja hänen täytyi jauhaa vankilassa.</verse>
        <verse osisID='Judg.16.22'>Mutta hiukset rupesivat jälleen kasvamaan hänen päähänsä sen  jälkeen, kuin ne olivat ajetut.</verse>
        <verse osisID='Judg.16.23'>Niin filistealaisten ruhtinaat kokoontuivat uhraamaan suurta uhria  jumalalleen Daagonille ja iloa pitämään, sillä he sanoivat: "Meidän  jumalamme on antanut vihollisemme Simsonin meidän käsiimme".</verse>
        <verse osisID='Judg.16.24'>Kun kansa näki hänet, niin he ylistivät jumalaansa, sillä he  sanoivat: "Meidän jumalamme on antanut käsiimme vihollisemme, maamme  hävittäjän, sen, joka surmasi meistä niin monta".</verse>
        <verse osisID='Judg.16.25'>Ja kun heidän sydämensä olivat tulleet iloisiksi, niin he sanoivat:  "Noutakaa Simson huvittamaan meitä". Niin Simson noudettiin vankilasta  huvittamaan heitä. Ja he asettivat hänet seisomaan pylvästen väliin.</verse>
        <verse osisID='Judg.16.26'>Silloin Simson sanoi palvelijalle, joka piti kiinni hänen kädestään:  "Päästä minut tunnustelemaan pylväitä, joiden varassa rakennus on,  nojatakseni niihin".</verse>
        <verse osisID='Judg.16.27'>Mutta huone oli täynnä miehiä ja naisia; myöskin kaikki  filistealaisten ruhtinaat olivat siellä, ja katolla oli noin  kolmetuhatta miestä ja naista katselemassa, kuinka Simson heitä huvitti.</verse>
        <verse osisID='Judg.16.28'>Silloin Simson huusi Herraa ja sanoi: "Herra, Herra, muista minua ja  vahvista minua ainoastaan tämä kerta, oi Jumala, niin että saisin  filistealaisille yhdellä kertaa kostetuksi molemmat silmäni!"</verse>
        <verse osisID='Judg.16.29'>Sitten Simson kiersi käsivartensa molempien keskipylväiden ympäri,  joiden varassa rakennus oli, toisen ympäri oikean ja toisen ympäri  vasemman käsivartensa, ja painautui niitä vastaan.</verse>
        <verse osisID='Judg.16.30'>Ja Simson sanoi: "Menköön oma henkeni yhdessä filistealaisten  kanssa!" Ja hän taivuttautui eteenpäin niin rajusti, että rakennus  luhistui ruhtinasten ja kaiken siinä olevan kansan päälle. Ja kuolleita,  jotka hän surmasi kuollessaan, oli enemmän kuin niitä, jotka hän oli  surmannut eläessään.</verse>
        <verse osisID='Judg.16.31'>Niin hänen veljensä ja koko hänen isänsä perhe menivät ja ottivat  hänet ja veivät ja hautasivat hänet Soran ja Estaolin välille, hänen  isänsä Maanoahin hautaan. Hän oli ollut tuomarina Israelissa  kaksikymmentä vuotta.</verse>
      </chapter>
      <chapter osisID='Judg.17'>
        <verse osisID='Judg.17.1'>Efraimin vuoristossa oli mies, nimeltä Miika.</verse>
        <verse osisID='Judg.17.2'>Hän sanoi äidillensä: "Ne tuhat ja sata hopeasekeliä, jotka sinulta  otettiin ja joiden tähden sinä lausuit vannotuksen minunkin kuulteni,  katso, ne rahat ovat minulla; minä ne otin".  Silloin sanoi hänen  äitinsä: "Herra siunatkoon sinua, poikani!"</verse>
        <verse osisID='Judg.17.3'>Niin hän antoi takaisin äidilleen ne tuhat ja sata hopeasekeliä.  Mutta hänen äitinsä sanoi: "Minä pyhitän nämä rahat Herralle ja luovutan  ne pojalleni veistetyn ja valetun jumalankuvan teettämistä varten. Nyt  minä annan ne sinulle takaisin."</verse>
        <verse osisID='Judg.17.4'>Mutta hän antoi rahat takaisin äidilleen. Ja hänen äitinsä otti  kaksisataa hopeasekeliä ja antoi ne kultasepälle, joka niistä teki  veistetyn ja valetun jumalankuvan. Se oli sitten Miikan talossa.</verse>
        <verse osisID='Judg.17.5'>Sillä miehellä, Miikalla, oli siis jumalanhuone, ja hän teetti  kasukan ja kotijumalien kuvia ja asetti yhden pojistaan itsellensä  papiksi.</verse>
        <verse osisID='Judg.17.6'>Siihen aikaan ei ollut kuningasta Israelissa, ja jokainen teki sitä,  mikä hänen omasta mielestään oli oikein.</verse>
        <verse osisID='Judg.17.7'>Juudan Beetlehemissä oli nuori mies, Juudan sukukuntaa; hän oli  leeviläinen ja asui siellä muukalaisena.</verse>
        <verse osisID='Judg.17.8'>Tämä mies lähti siitä kaupungista, Juudan Beetlehemistä, asuaksensa  muukalaisena, missä vain sopisi; ja vaeltaessaan tietänsä hän tuli  Efraimin vuoristoon, Miikan talolle asti.</verse>
        <verse osisID='Judg.17.9'>Miika kysyi häneltä: "Mistä sinä tulet?" Hän vastasi: "Minä olen  leeviläinen Juudan Beetlehemistä ja vaellan asuakseni muukalaisena,  missä vain sopii".</verse>
        <verse osisID='Judg.17.10'>Miika sanoi hänelle: "Asetu minun luokseni ja tule minun isäkseni ja  papikseni, niin minä annan sinulle vuosittain kymmenen hopeasekeliä ja  vaatetuksen ja elatuksesi". Niin leeviläinen tuli.</verse>
        <verse osisID='Judg.17.11'>Ja leeviläinen suostui asettumaan sen miehen luo, ja tämä piti sitä  nuorta miestä kuin omaa poikaansa.</verse>
        <verse osisID='Judg.17.12'>Miika asetti leeviläisen virkaan, ja nuoresta miehestä tuli hänen  pappinsa, ja hän jäi Miikan taloon.</verse>
        <verse osisID='Judg.17.13'>Ja Miika sanoi: "Nyt minä tiedän, että Herra tekee minulle hyvää,  sillä minulla on pappina leeviläinen".</verse>
      </chapter>
      <chapter osisID='Judg.18'>
        <verse osisID='Judg.18.1'>Siihen aikaan ei ollut kuningasta Israelissa; ja siihen aikaan  daanilaisten sukukunta etsi itsellensä perintöosaa asuttavaksensa, sillä  siihen päivään asti se ei ollut saanut perintöosaa Israelin sukukuntien  kesken.</verse>
        <verse osisID='Judg.18.2'>Ja daanilaiset lähettivät sukukuntansa keskuudesta viisi miestä,  sotakuntoisia miehiä Sorasta ja Estaolista, vakoilemaan maata ja  tutkimaan sitä; he sanoivat heille: "Menkää tutkimaan maata". Ja nämä  tulivat Efraimin vuoristoon, Miikan talolle asti, ja yöpyivät sinne.</verse>
        <verse osisID='Judg.18.3'>Ollessaan Miikan talon luona he tunsivat nuoren miehen hänen  äänestään leeviläiseksi; niin he poikkesivat sinne ja kysyivät häneltä:  "Kuka on tuonut sinut tänne? Mitä sinä täällä toimitat, ja mitä sinulla  on täällä tekemistä?"</verse>
        <verse osisID='Judg.18.4'>Hän vastasi heille: "Niin ja niin teki Miika minulle ja palkkasi  minut papiksensa".</verse>
        <verse osisID='Judg.18.5'>Ja he sanoivat hänelle: "Kysy Jumalalta, että saisimme tietää,  onnistuuko matka, jolla me olemme".</verse>
        <verse osisID='Judg.18.6'>Pappi vastasi heille: "Menkää rauhassa. Matka, jolla olette, tapahtuu  Herran edessä."</verse>
        <verse osisID='Judg.18.7'>Niin ne viisi miestä jatkoivat matkaansa ja tulivat Laikseen; ja he  näkivät, että sikäläinen kansa asui huoleti siidonilaisten tavoin,  rauhassa ja huoletonna; eikä kukaan tehnyt vahinkoa siinä maassa  rikkauksia anastamalla. Myöskin olivat he kaukana siidonilaisista  eivätkä olleet tekemisissä muitten ihmisten kanssa.</verse>
        <verse osisID='Judg.18.8'>Ja he tulivat veljiensä luo Soraan ja Estaoliin, ja heidän veljensä  kysyivät heiltä: "Mitä kuuluu?"</verse>
        <verse osisID='Judg.18.9'>He sanoivat: "Nouskaa, lähtekäämme heitä vastaan. Sillä me olemme  katselleet maata, ja katso, se on hyvin hyvä. Ja tekö jäisitte  toimettomiksi! Älkää viivytelkö, lähtekää liikkeelle, menkää sinne ja  ottakaa omaksenne se maa.</verse>
        <verse osisID='Judg.18.10'>Kun tulette sinne, tulette huoletonna elävän kansan luo, ja maa on  tilava joka suuntaan. Niin, Jumala antaa sen teidän käsiinne, paikan,  jossa ei ole puutetta mistään, mitä maan päällä on."</verse>
        <verse osisID='Judg.18.11'>Niin lähti sieltä liikkeelle, daanilaisten sukukunnasta, Sorasta ja  Estaolista, kuusisataa sota-aseilla varustettua miestä.</verse>
        <verse osisID='Judg.18.12'>He nousivat Juudan Kirjat-Jearimiin ja leiriytyivät sinne.  Sentähden kutsutaan sitä paikkaa vielä tänäkin päivänä "Daanin  leiriksi"; se on Kirjat-Jearimin takana.</verse>
        <verse osisID='Judg.18.13'>Sieltä he kulkivat Efraimin vuoristoon ja tulivat Miikan talolle  asti.</verse>
        <verse osisID='Judg.18.14'>Niin ne viisi miestä, jotka olivat käyneet vakoilemassa Laiksen  maata, rupesivat puhumaan ja sanoivat veljillensä: "Tiedättekö, että  noissa huoneissa on kasukka ja kotijumalia sekä veistetty ja valettu  jumalankuva? Miettikää siis, mitä teidän on tehtävä."</verse>
        <verse osisID='Judg.18.15'>Niin he poikkesivat sinne ja tulivat sen nuoren leeviläisen miehen  asunnolle, Miikan taloon, ja tervehtivät häntä.</verse>
        <verse osisID='Judg.18.16'>Ja ne kuusisataa sota-aseilla varustettua daanilaista asettuivat  portin oven eteen.</verse>
        <verse osisID='Judg.18.17'>Ja ne viisi miestä, jotka olivat käyneet vakoilemassa maata,  nousivat taloon, menivät sisään ja ottivat veistetyn jumalankuvan ja  kasukan ja kotijumalat ja valetun jumalankuvan, mutta pappi ja ne  kuusisataa sota-aseilla varustettua miestä seisoivat portin oven edessä.</verse>
        <verse osisID='Judg.18.18'>Kun he menivät Miikan taloon ja ottivat veistetyn jumalankuvan ja  kasukan ja kotijumalat ja valetun jumalankuvan, niin pappi kysyi heiltä:  "Mitä te teette?"</verse>
        <verse osisID='Judg.18.19'>He vastasivat hänelle: "Vaikene, pidä suusi kiinni ja lähde meidän  kanssamme ja tule meidän isäksemme ja papiksemme. Onko parempi ollaksesi  pappina yhden miehen talossa kuin Israelin heimon ja sukukunnan  pappina?"</verse>
        <verse osisID='Judg.18.20'>Silloin pappi tuli hyville mielin, ja hän otti kasukan ja  kotijumalat ja veistetyn jumalankuvan ja meni väen keskeen.</verse>
        <verse osisID='Judg.18.21'>Sitten he kääntyivät jatkamaan matkaansa ja panivat vaimot ja lapset  sekä karjan ja kuormaston kulkemaan edellänsä.</verse>
        <verse osisID='Judg.18.22'>He olivat ehtineet vähän matkaa Miikan talosta, kun Miikan talon  lähitalojen miehet kutsuttiin koolle, ja he pääsivät daanilaisten  kintereille.</verse>
        <verse osisID='Judg.18.23'>Ja he huusivat daanilaisille; nämä kääntyivät ja kysyivät Miikalta:  "Mikä sinun on, kun väkesi on noin kutsuttu koolle?"</verse>
        <verse osisID='Judg.18.24'>Hän vastasi: "Te olette ottaneet minun jumalani, jotka minä olen  teettänyt, ja papin, ja menette matkoihinne. Mitä on minulla enää  jäljellä? Ja kuinka te vielä kysytte minulta: 'Mikä sinun on'?"</verse>
        <verse osisID='Judg.18.25'>Mutta daanilaiset sanoivat hänelle: "Herkeä huutamasta meille,  muuten miehet ärtyvät ja käyvät kimppuunne, ja te menetätte henkenne,  sekä sinä että sinun perheesi".</verse>
        <verse osisID='Judg.18.26'>Niin daanilaiset jatkoivat matkaansa, ja kun Miika näki, että he  olivat häntä voimakkaammat, kääntyi hän ja palasi kotiinsa.</verse>
        <verse osisID='Judg.18.27'>Otettuaan siis sen, minkä Miika oli teettänyt, sekä hänen pappinsa,  hyökkäsivät he Laiksen rauhassa ja huoletonna elävän kansan kimppuun ja  surmasivat heidät miekan terällä ja polttivat kaupungin tulella.</verse>
        <verse osisID='Judg.18.28'>Eikä kukaan tullut avuksi, sillä se oli kaukana Siidonista eivätkä  he olleet tekemisissä muitten ihmisten kanssa; se oli Beet-Rehobin  tasangolla. Daanilaiset rakensivat kaupungin uudestaan ja asettuivat  siihen.</verse>
        <verse osisID='Judg.18.29'>Ja he antoivat kaupungille nimen Daan, isänsä Daanin nimen mukaan,  hänen, joka oli Israelille syntynyt; mutta ennen oli kaupungin nimi  ollut Lais.</verse>
        <verse osisID='Judg.18.30'>Sitten daanilaiset pystyttivät itsellensä sen veistetyn  jumalankuvan; ja Joonatan, Manassen pojan Geersomin poika, ja hänen  poikansa olivat daanilaisten sukukunnan pappeina, kunnes maan väestö  vietiin pakkosiirtolaisuuteen.</verse>
        <verse osisID='Judg.18.31'>He pystyttivät itsellensä sen veistetyn jumalankuvan, jonka Miika  oli teettänyt, ja se oli siinä koko ajan, minkä Jumalan huone oli  Siilossa.</verse>
      </chapter>
      <chapter osisID='Judg.19'>
        <verse osisID='Judg.19.1'>Siihen aikaan, kun ei ollut kuningasta Israelissa, asui eräs  leeviläinen mies muukalaisena Efraimin vuoriston perukoilla, ja hän otti  itselleen sivuvaimon Juudan Beetlehemistä.</verse>
        <verse osisID='Judg.19.2'>Mutta hänen sivuvaimonsa oli hänelle uskoton ja meni hänen luotansa  isänsä kotiin Juudan Beetlehemiin, ja hän oli siellä jonkun aikaa, neljä  kuukautta.</verse>
        <verse osisID='Judg.19.3'>Sitten hänen miehensä nousi ja lähti hänen jälkeensä viihdytelläkseen  häntä ja palauttaakseen hänet luokseen; ja hänellä oli mukanaan  palvelija ja aasipari. Ja nainen vei hänet isänsä kotiin; ja kun naisen  isä näki hänet, riensi hän iloisena häntä vastaan.</verse>
        <verse osisID='Judg.19.4'>Ja hänen appensa, naisen isä, pidätteli häntä, niin että hän viipyi  hänen luonaan kolme päivää; he söivät ja joivat ja olivat siellä yötä.</verse>
        <verse osisID='Judg.19.5'>Neljäntenä päivänä hän varhain aamulla nousi lähteäkseen; mutta  naisen isä sanoi vävyllensä: "Vahvista itseäsi leipäpalalla; sitten  saatte lähteä".</verse>
        <verse osisID='Judg.19.6'>Niin he istuivat, söivät ja joivat molemmat yhdessä. Sitten naisen  isä sanoi miehelle: "Suostu jäämään yöksi, ja olkoon sydämesi iloinen".</verse>
        <verse osisID='Judg.19.7'>Mutta mies nousi lähteäksensä; silloin hänen appensa pyysi häntä  pyytämällä, ja hän jäi sinne vielä yöksi.</verse>
        <verse osisID='Judg.19.8'>Viidentenä päivänä hän varhain aamulla nousi lähteäksensä, mutta  naisen isä sanoi hänelle: "Vahvista itseäsi, ja viipykää iltapäivään  asti". Niin he söivät toistensa kanssa.</verse>
        <verse osisID='Judg.19.9'>Ja mies nousi lähteäkseen sivuvaimonsa ja palvelijansa kanssa, mutta  hänen appensa, naisen isä, sanoi hänelle: "Katso, päivä kallistuu  iltaan, jääkää yöksi; päivä on menemässä mailleen, jää tänne yöksi, ja  olkoon sydämesi iloinen. Nouskaa huomenna varhain matkallenne, ja lähde  sitten majallesi."</verse>
        <verse osisID='Judg.19.10'>Mutta mies ei tahtonut jäädä yöksi, vaan nousi ja lähti ja tuli  Jebuksen, se on Jerusalemin, kohdalle, mukanaan satuloitu aasipari ja  sivuvaimonsa.</verse>
        <verse osisID='Judg.19.11'>Kun he olivat Jebuksen luona ja päivä oli kohta laskemassa, sanoi  palvelija isännälleen: "Tule, poiketkaamme tuohon jebusilaisten  kaupunkiin ja yöpykäämme sinne".</verse>
        <verse osisID='Judg.19.12'>Mutta hänen isäntänsä vastasi hänelle: "Emme poikkea vieraitten  kaupunkiin, jotka eivät ole israelilaisia, vaan menemme edelleen Gibeaan  asti".</verse>
        <verse osisID='Judg.19.13'>Ja hän sanoi palvelijallensa: "Tule, pyrkikäämme toiseen paikkaan,  yöpykäämme Gibeaan tai Raamaan".</verse>
        <verse osisID='Judg.19.14'>Niin he jatkoivat matkaansa, ja aurinko laski heiltä lähellä Gibeaa,  joka on Benjaminissa.</verse>
        <verse osisID='Judg.19.15'>Ja he poikkesivat Gibeaan yöpyäkseen sinne. Hän tuli sinne ja  istuutui kaupungin torille, mutta ei kukaan ottanut heitä yöksi  huoneeseen.</verse>
        <verse osisID='Judg.19.16'>Ja katso, illalla tuli vanha mies työstään kedolta; hän oli Efraimin  vuoristosta ja asui muukalaisena Gibeassa. Mutta sen paikkakunnan miehet  olivat benjaminilaisia.</verse>
        <verse osisID='Judg.19.17'>Ja kun hän nosti silmänsä, näki hän matkamiehen kaupungin torilla.  Silloin vanha mies sanoi: "Minne olet matkalla ja mistä tulet?"</verse>
        <verse osisID='Judg.19.18'>Hän vastasi hänelle sanoen: "Me olemme matkalla Juudan Beetlehemistä  Efraimin vuoriston perukoille; sieltä minä olen kotoisin ja olen käynyt  Juudan Beetlehemissä asti. Olen matkalla Herran huoneeseen, mutta ei  kukaan ota minua huoneeseen.</verse>
        <verse osisID='Judg.19.19'>Meillä on sekä olkia että muuta rehua aaseillemme, niin myös leipää  ja viiniä minulle itselleni ja palvelijattarellesi ja nuorelle miehelle,  joka on palvelijasi kanssa, niin ettei meiltä mitään puutu."</verse>
        <verse osisID='Judg.19.20'>Vanha mies sanoi: "Rauha sinulle! Minun asiani on, jos sinulta  jotakin puuttuisi. Älä vain jää yöksi tähän torille."</verse>
        <verse osisID='Judg.19.21'>Ja hän vei hänet taloonsa ja teki aaseille appeen. Ja he pesivät  jalkansa ja söivät ja joivat.</verse>
        <verse osisID='Judg.19.22'>Ja kun he olivat ilahduttamassa sydäntänsä, niin katso, kaupungin  miehet, kelvottomat miehet, piirittivät talon, kolkuttivat ovelle ja  sanoivat vanhalle miehelle, talon isännälle, näin: "Tuo tänne se mies,  joka tuli sinun taloosi, ryhtyäksemme häneen".</verse>
        <verse osisID='Judg.19.23'>Mutta mies, talon isäntä, meni ulos heidän luokseen ja sanoi heille:  "Älkää, veljeni, älkää tehkö niin pahoin! Kun kerran tämä mies on tullut  minun talooni, älkää tehkö sellaista häpeällistä tekoa.</verse>
        <verse osisID='Judg.19.24'>Katso, täällä on minun tyttäreni, joka on neitsyt, ja tämän miehen  sivuvaimo. Minä tuon heidät tänne; tehkää heille väkivaltaa, tehkää  heille, mitä tahdotte, mutta tälle miehelle älkää tehkö sellaista  häpeällistä tekoa."</verse>
        <verse osisID='Judg.19.25'>Mutta miehet eivät tahtoneet häntä kuulla. Silloin mies tarttui  sivuvaimoonsa ja vei hänet heidän luoksensa kadulle, ja he yhtyivät  häneen ja pitelivät häntä pahoin koko yön aina aamuun asti, ja vasta  aamun sarastaessa he hänet päästivät.</verse>
        <verse osisID='Judg.19.26'>Ja päivän koittaessa vaimo tuli ja kaatui sen miehen talon oven  eteen, jonka talossa hänen isäntänsä oli, ja makasi siinä, kunnes päivä  valkeni.</verse>
        <verse osisID='Judg.19.27'>Kun hänen isäntänsä aamulla nousi ja avasi talon oven ja tuli ulos  lähteäksensä matkalle, niin katso, hänen sivuvaimonsa makasi talon oven  edessä, kädet kynnyksellä.</verse>
        <verse osisID='Judg.19.28'>Hän sanoi hänelle: "Nouse ja lähtekäämme!" Mutta vastausta ei  tullut. Silloin mies nosti hänet aasin selkään, nousi ja lähti kotiinsa.</verse>
        <verse osisID='Judg.19.29'>Mutta kotiin tultuaan hän otti veitsen, tarttui sivuvaimoonsa ja  paloitteli hänet luineen kaikkineen kahdeksitoista kappaleeksi ja  lähetti ne kaikkialle Israelin alueelle.</verse>
        <verse osisID='Judg.19.30'>Ja jokainen, joka sen näki, sanoi: "Mitään sellaista ei ole  tapahtunut eikä nähty siitä päivästä lähtien, jona israelilaiset tulivat  Egyptin maasta, aina tähän päivään saakka. Harkitkaa tätä, neuvotelkaa  ja puhukaa."</verse>
      </chapter>
      <chapter osisID='Judg.20'>
        <verse osisID='Judg.20.1'>Ja kaikki israelilaiset lähtivät liikkeelle, ja kansa kokoontui  yhtenä miehenä Daanista aina Beersebaan saakka, niin myös Gileadin  maasta, Herran eteen Mispaan.</verse>
        <verse osisID='Judg.20.2'>Ja koko kansan päämiehet ja kaikki Israelin sukukunnat astuivat esiin  Jumalan kansan seurakunnassa: neljäsataa tuhatta miekalla varustettua  jalkamiestä.</verse>
        <verse osisID='Judg.20.3'>Ja benjaminilaiset saivat kuulla, että israelilaiset olivat menneet  Mispaan. Ja israelilaiset sanoivat: "Kertokaa, kuinka tämä pahateko  tapahtui".</verse>
        <verse osisID='Judg.20.4'>Niin se leeviläinen mies, murhatun vaimon mies, vastasi ja sanoi:  "Minä ja minun sivuvaimoni olimme tulleet Benjaminin Gibeaan yöpyäksemme  sinne.</verse>
        <verse osisID='Judg.20.5'>Silloin Gibean miehet nousivat minua vastaan ja piirittivät yöllä  talon, jossa minä olin. Minut he aikoivat tappaa, minun sivuvaimolleni  he tekivät väkivaltaa, niin että hän kuoli.</verse>
        <verse osisID='Judg.20.6'>Sitten minä tartuin sivuvaimooni ja paloittelin hänet ja lähetin  kappaleet kaikkialle Israelin perintömaahan, koska he olivat tehneet  ilkityön ja häpeällisen teon Israelissa.</verse>
        <verse osisID='Judg.20.7'>Katso, nyt olette kaikki tässä, te israelilaiset.  Keskustelkaa ja  neuvotelkaa tässä paikassa."</verse>
        <verse osisID='Judg.20.8'>Silloin nousi kaikki kansa yhtenä miehenä ja sanoi: "Älköön meistä  kukaan menkö majallensa, älköön kukaan poistuko kotiinsa.</verse>
        <verse osisID='Judg.20.9'>Tämän me nyt teemme Gibealle: me menemme sitä vastaan arvan mukaan.</verse>
        <verse osisID='Judg.20.10'>Ja me otamme kymmenen miestä sadasta, Israelin kaikista  sukukunnista, ja sata tuhannesta ja tuhat kymmenestätuhannesta,  hankkimaan muonaa kansalle, kun se menee kostamaan Benjaminin Gibealle  sen häpeällisen teon, minkä se on tehnyt Israelissa."</verse>
        <verse osisID='Judg.20.11'>Niin kokoontuivat kaikki Israelin miehet kaupunkia vastaan, kuin  yhdeksi mieheksi yhtyneinä.</verse>
        <verse osisID='Judg.20.12'>Ja Israelin sukukunnat lähettivät miehiä kaikkiin Benjaminin  sukuihin sanomaan: "Mikä pahateko onkaan teidän keskuudessanne tehty!</verse>
        <verse osisID='Judg.20.13'>Luovuttakaa nyt ne Gibean kelvottomat miehet, surmataksemme heidät  ja poistaaksemme pahan Israelista." Mutta benjaminilaiset eivät  tahtoneet kuulla veljiänsä, israelilaisia.</verse>
        <verse osisID='Judg.20.14'>Niin benjaminilaiset kokoontuivat kaupungeistaan Gibeaan  lähteäksensä sotaan israelilaisia vastaan.</verse>
        <verse osisID='Judg.20.15'>Sinä päivänä pidettiin benjaminilaisten katselmus, ja heitä oli  muista kaupungeista kaksikymmentäkuusi tuhatta miekkamiestä, paitsi  Gibean asukkaita, joita katselmuksessa oli seitsemänsataa valiomiestä.</verse>
        <verse osisID='Judg.20.16'>Kaikesta tästä väestä oli seitsemänsataa valiomiestä vasenkätistä;  jokainen näistä osasi lingota kiven hiuskarvalleen, hairahtumatta.</verse>
        <verse osisID='Judg.20.17'>Myös pidettiin Israelin miesten katselmus, ja heitä oli, paitsi  benjaminilaisia, neljäsataa tuhatta miekkamiestä, kaikki sotilaita.</verse>
        <verse osisID='Judg.20.18'>Ja he nousivat ja lähtivät Beeteliin ja kysyivät Jumalalta.  Israelilaiset sanoivat: "Kenen meistä on ensiksi lähdettävä taistelemaan  benjaminilaisia vastaan?" Herra vastasi: "Juuda ensiksi".</verse>
        <verse osisID='Judg.20.19'>Ja israelilaiset lähtivät liikkeelle seuraavana aamuna ja asettuivat  leiriin Gibean edustalle.</verse>
        <verse osisID='Judg.20.20'>Ja Israelin miehet lähtivät taistelemaan Benjaminia vastaan, ja  Israelin miehet asettuivat sotarintaan heitä vastaan Gibean edustalle.</verse>
        <verse osisID='Judg.20.21'>Mutta benjaminilaiset ryntäsivät ulos Gibeasta ja kaatoivat sinä  päivänä Israelista kaksikymmentäkaksi tuhatta miestä.</verse>
        <verse osisID='Judg.20.22'>Mutta kansa, Israelin miehet, rohkaisivat mielensä ja asettuivat  jälleen sotarintaan samalle paikalle, mihin olivat asettuneet  ensimmäisenä päivänä.</verse>
        <verse osisID='Judg.20.23'>Sillä kun israelilaiset menivät ja itkivät Herran edessä iltaan asti  ja kysyivät Herralta sanoen: "Onko minun vielä ryhdyttävä taisteluun  veljiäni, benjaminilaisia, vastaan?" niin Herra vastasi: "Menkää heitä  vastaan".</verse>
        <verse osisID='Judg.20.24'>Ja toisena päivänä israelilaiset lähenivät benjaminilaisia;</verse>
        <verse osisID='Judg.20.25'>niin benjaminilaiset toisena päivänä ryntäsivät Gibeasta heitä  vastaan ja kaatoivat israelilaisia vielä kahdeksantoista tuhatta miestä,  kaikki miekkamiehiä.</verse>
        <verse osisID='Judg.20.26'>Silloin kaikki israelilaiset, koko kansa, lähtivät ja tulivat  Beeteliin ja itkivät ja istuivat siellä Herran edessä ja paastosivat sen  päivän aina iltaan asti; ja he uhrasivat polttouhreja ja yhteysuhreja  Herran edessä.</verse>
        <verse osisID='Judg.20.27'>Ja israelilaiset kysyivät Herralta - sillä Jumalan liitonarkki oli  siihen aikaan siellä,</verse>
        <verse osisID='Judg.20.28'>ja Piinehas, Aaronin pojan Eleasarin poika, seisoi siihen aikaan sen  edessä - ja sanoivat: "Onko minun vielä lähdettävä taisteluun veljiäni,  benjaminilaisia, vastaan, vai onko minun siitä luovuttava?" Herra  vastasi: "Lähtekää; sillä huomenna minä annan heidät sinun käsiisi".</verse>
        <verse osisID='Judg.20.29'>Silloin Israel asetti väijytyksiä Gibean ympärille.</verse>
        <verse osisID='Judg.20.30'>Ja israelilaiset menivät kolmantena päivänä benjaminilaisia vastaan  ja asettuivat sotarintaan Gibeaa vastaan niinkuin edellisilläkin  kerroilla.</verse>
        <verse osisID='Judg.20.31'>Ja benjaminilaiset ryntäsivät ulos kansaa vastaan, mutta tulivat  eristetyiksi kaupungista; ja niinkuin edellisilläkin kerroilla he aluksi  saivat lyödyksi kansaa kuoliaaksi niillä valtateillä, joista toinen vie  Beeteliin, toinen kedon yli Gibeaan, noin kolmekymmentä Israelin miestä.</verse>
        <verse osisID='Judg.20.32'>Ja benjaminilaiset sanoivat: "Me voitimme heidät nyt niinkuin  ennenkin"; mutta israelilaiset sanoivat: "Paetkaamme ja eristäkäämme  heidät kaupungista valtateille".</verse>
        <verse osisID='Judg.20.33'>Niin kaikki Israelin miehet nousivat, kukin paikaltaan, ja  asettuivat sotarintaan Baal-Taamariin; ja väijyksissä oleva Israelin  joukko syöksyi esiin paikaltaan Geban aukealta.</verse>
        <verse osisID='Judg.20.34'>Niin tuli kymmenentuhatta valiomiestä koko Israelista Gibean  edustalle, ja syntyi ankara taistelu; eivätkä he huomanneet, että  onnettomuus oli kohtaamassa heitä.</verse>
        <verse osisID='Judg.20.35'>Ja Herra antoi Israelin voittaa Benjaminin, ja israelilaiset  kaatoivat sinä päivänä Benjaminista kaksikymmentäviisi tuhatta ja sata  miestä, kaikki miekkamiehiä.</verse>
        <verse osisID='Judg.20.36'>Nyt benjaminilaiset näkivät olevansa voitetut. Mutta Israelin miehet  väistyivät benjaminilaisten tieltä, sillä he luottivat väijytykseen,  jonka olivat asettaneet Gibeaa vastaan.</verse>
        <verse osisID='Judg.20.37'>Silloin väijyksissä ollut joukko riensi ja karkasi Gibeaan;  väijyksissä ollut joukko meni ja surmasi kaikki kaupungin asukkaat  miekan terällä.</verse>
        <verse osisID='Judg.20.38'>Ja Israelin miehet olivat sopineet väijyksissä olevan joukon kanssa,  että se panisi sakean savupilven nousemaan kaupungista.</verse>
        <verse osisID='Judg.20.39'>Kun siis Israelin miehet olivat kääntyneet pakosalle taistelussa, ja  kun Benjaminin miehet aluksi olivat lyöneet kuoliaaksi Israelin miehiä  noin kolmekymmentä miestä ja sanoneet: "Varmasti me voitamme heidät  niinkuin ensimmäisessäkin taistelussa",</verse>
        <verse osisID='Judg.20.40'>niin alkoi pilvi, savupatsas, nousta kaupungista. Ja kun  benjaminilaiset kääntyivät taaksepäin, niin katso, koko kaupunki nousi  savuna taivasta kohti.</verse>
        <verse osisID='Judg.20.41'>Israelin miehet kääntyivät takaisin, mutta Benjaminin miehet  kauhistuivat, sillä he näkivät, että onnettomuus oli kohdannut heitä.</verse>
        <verse osisID='Judg.20.42'>Ja he kääntyivät pakoon Israelin miesten edestä erämaan tielle,  mutta sota seurasi heitä kintereillä; ja sikäläisten kaupunkien asukkaat  kaatoivat heitä heidän keskeltänsä.</verse>
        <verse osisID='Judg.20.43'>He saartoivat Benjaminin, ajoivat heitä takaa ja tallasivat heitä  maahan levähdyspaikassa ja aina Gibean kohdalle asti, auringonnousuun  päin.</verse>
        <verse osisID='Judg.20.44'>Niin kaatui Benjaminista kahdeksantoistatuhatta miestä, kaikki  sotakuntoisia miehiä.</verse>
        <verse osisID='Judg.20.45'>He kääntyivät ja pakenivat erämaahan päin, Rimmonin kalliolle; mutta  israelilaiset tekivät heistä valtateillä vielä jälkikorjuun, surmaten  viisituhatta miestä, ja seurasivat heitä kintereillä aina Gideomiin asti  ja surmasivat heitä kaksituhatta miestä.</verse>
        <verse osisID='Judg.20.46'>Kaikkiaan oli niitä, jotka sinä päivänä kaatuivat Benjaminista,  kaksikymmentäviisi tuhatta miekkamiestä, kaikki sotakuntoisia miehiä.</verse>
        <verse osisID='Judg.20.47'>Ja heitä kääntyi pakoon erämaahan päin, Rimmonin kalliolle,  kuusisataa miestä. Ja he jäivät Rimmonin kalliolle neljäksi kuukaudeksi.</verse>
        <verse osisID='Judg.20.48'>Mutta Israelin miehet palasivat takaisin benjaminilaisten luo ja  surmasivat heidät miekan terällä, kaupungin sekä vahingoittumatta  jääneet ihmiset että eläimet, kaiken, minkä tapasivat; myöskin pistivät  he tuleen kaikki kaupungit, joihin tulivat.</verse>
      </chapter>
      <chapter osisID='Judg.21'>
        <verse osisID='Judg.21.1'>Israelin miehet olivat vannoneet Mispassa ja sanoneet: "Ei kukaan  meistä anna tytärtään benjaminilaiselle vaimoksi".</verse>
        <verse osisID='Judg.21.2'>Ja kansa tuli Beeteliin, ja he istuivat siellä aina iltaan asti  Jumalan edessä, korottivat äänensä ja itkivät katkerasti</verse>
        <verse osisID='Judg.21.3'>ja sanoivat: "Miksi, oi Herra, Israelin Jumala, on Israelissa käynyt  niin, että Israelista nyt puuttuu yksi sukukunta?"</verse>
        <verse osisID='Judg.21.4'>Varhain seuraavana päivänä kansa nousi ja rakensi sinne alttarin ja  uhrasi polttouhreja ja yhteysuhreja.</verse>
        <verse osisID='Judg.21.5'>Ja israelilaiset sanoivat: "Onko yhdessäkään Israelin sukukunnassa  ketään, joka ei ole tullut seurakunnan kanssa tänne Herran eteen?" Sillä  siitä, joka ei tulisi Herran luo Mispaan, oli vannottu ankara vala: "Hän  on kuolemalla rangaistava".</verse>
        <verse osisID='Judg.21.6'>Ja israelilaisten tuli sääli veljeänsä Benjaminia, ja he sanoivat:  "Tänä päivänä on yksi sukukunta hakattu pois Israelista.</verse>
        <verse osisID='Judg.21.7'>Mitä meidän on tehtävä, että jäljelle jääneet saavat vaimoja?  Sillä  itse me olemme vannoneet Herran kautta, ettemme anna heille tyttäriämme  vaimoiksi."</verse>
        <verse osisID='Judg.21.8'>Ja he kysyivät: "Onko Israelin sukukunnissa ainoatakaan, joka ei ole  tullut Herran eteen Mispaan?" Ja katso, Gileadin Jaabeksesta ei ollut  ketään tullut leiriin, seurakuntakokoukseen.</verse>
        <verse osisID='Judg.21.9'>Sillä kun kansasta pidettiin katselmus, niin katso, siellä ei ollut  ketään Gileadin Jaabeksen asukkaista.</verse>
        <verse osisID='Judg.21.10'>Niin kansa lähetti sinne kaksitoistatuhatta sotakuntoista miestä ja  käski heitä sanoen: "Menkää ja surmatkaa miekan terällä Gileadin  Jaabeksen asukkaat vaimoineen ja lapsineen.</verse>
        <verse osisID='Judg.21.11'>Tehkää näin: kaikki miehenpuolet ja kaikki naiset, jotka ovat  yhtyneet mieheen, vihkikää tuhon omiksi."</verse>
        <verse osisID='Judg.21.12'>Ja Gileadin Jaabeksen asukkaista he löysivät neljäsataa nuorta  naista, jotka olivat neitsyitä eivätkä olleet yhtyneet mieheen; ja he  veivät nämä leiriin Siiloon, joka on Kanaanin maassa.</verse>
        <verse osisID='Judg.21.13'>Sitten koko kansa lähetti sanansaattajia puhumaan benjaminilaisten  kanssa, jotka olivat Rimmonin kalliolla, ja tarjosi heille rauhaa.</verse>
        <verse osisID='Judg.21.14'>Silloin benjaminilaiset palasivat takaisin, ja heille annettiin ne  naiset, jotka oli jätetty henkiin Gileadin Jaabeksen naisista. Mutta ne  eivät riittäneet heille.</verse>
        <verse osisID='Judg.21.15'>Niin kansan tuli sääli Benjaminia, koska Herra oli tehnyt aukon  Israelin sukukuntiin.</verse>
        <verse osisID='Judg.21.16'>Ja kansan vanhimmat sanoivat: "Mitä meidän on tehtävä, että jäljelle  jääneet saisivat vaimoja? Sillä ovathan naiset hävitetyt Benjaminista."</verse>
        <verse osisID='Judg.21.17'>Ja he sanoivat: "Pelastuneiden perintöomaisuus on jäävä  Benjaminille, ettei yksikään sukukunta häviäisi Israelista.</verse>
        <verse osisID='Judg.21.18'>Mutta itse me emme voi antaa heille tyttäriämme vaimoiksi, sillä  israelilaiset ovat vannoneet ja sanoneet: kirottu olkoon se, joka antaa  vaimon benjaminilaiselle."</verse>
        <verse osisID='Judg.21.19'>Niin he sanoivat: "Katso, joka vuosi vietetään Herran juhla  Siilossa, joka on pohjoiseen päin Beetelistä, auringonnousuun päin siitä  valtatiestä, joka vie Beetelistä Sikemiin, ja etelään päin Lebonasta".</verse>
        <verse osisID='Judg.21.20'>Ja he käskivät benjaminilaisia sanoen: "Menkää ja asettukaa  väijyksiin viinitarhoihin.</verse>
        <verse osisID='Judg.21.21'>Kun näette Siilon tyttärien tulevan ulos karkeloimaan, niin  rynnätkää viinitarhoista ja ryöstäkää jokainen itsellenne vaimo Siilon  tyttäristä ja lähtekää Benjaminin maahan.</verse>
        <verse osisID='Judg.21.22'>Ja kun heidän isänsä tai veljensä tulevat valittamaan meille, niin  me sanomme heille: 'Lahjoittakaa heidät meille, sillä ei kukaan meistä  ole ottanut sodassa vaimoa. Ettehän te ole itse antaneet niitä heille;  muuten olisitte joutuneet vikapäiksi.'"</verse>
        <verse osisID='Judg.21.23'>Benjaminilaiset tekivät niin ja ottivat lukumääränsä mukaan  itselleen vaimoja karkeloivien joukosta, ryöstäen heidät. Sitten he  palasivat perintöosaansa ja rakensivat uudestaan kaupungit ja asettuivat  niihin.</verse>
        <verse osisID='Judg.21.24'>Silloin israelilaisetkin vaelsivat sieltä, kukin sukukuntaansa ja  sukuunsa, ja menivät sieltä kukin perintöosallensa.</verse>
      </chapter>
    </div></osisText>
</osis>