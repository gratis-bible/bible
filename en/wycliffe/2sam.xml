<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='Bible.Wycliffe' xml:lang='en'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Wycliffe'>
        <title>John Wycliffe Bible</title>
        <contributor>The Free Bible Group</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Wycliffe</identifier>
        <source>https://sourceforge.net/project/showfiles.php?group_id=89078</source>
        <language type='IETF'>en</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div osisID='2Sam' type='book'>
      <chapter osisID='2Sam.1'>
        <verse osisID='2Sam.1.1'>
Forsothe it was doon, after that Saul was deed, that Dauid turnede ayen fro the sleyng of Amalech, and dwellide twei daies in Sichelech.
</verse>
        <verse osisID='2Sam.1.2'>
Forsothe in the thridde dai a man apperide, comynge fro the castels of Saul with the cloth to-rent, and his heed spreynt with dust; and as he cam to Dauid, he felde on his face, and worschipide.
</verse>
        <verse osisID='2Sam.1.3'>
And Dauid seide to hym, Fro whennus comest thou? Which seide to Dauid, Y fledde fro the castels of Israel.
</verse>
        <verse osisID='2Sam.1.4'>
And Dauid seide to hym, What is the word which is doon; schewe thou to me. And he seide, The puple fledde fro the batel, and many of the puple felden, and ben deed; but also Saul, and Jonathas, his sonne, perischyden.
</verse>
        <verse osisID='2Sam.1.5'>
And Dauid seide to the yong man, that telde to hym, Wherof woost thou, that Saul is deed, and Jonathas, his sonne?
</verse>
        <verse osisID='2Sam.1.6'>
And the yong man seide, that telde to hym, Bi hap Y cam in to the hil of Gelboe, and Saul lenyde on his spere; forsothe charis and knyytis neiyiden to hym;
</verse>
        <verse osisID='2Sam.1.7'>
and he turnede bihynde his bak, `and siy me, and clepide. To whom whanne Y hadde answeride, Y am present; he seide to me, Who art thou?
</verse>
        <verse osisID='2Sam.1.8'>
And Y seide to hym, Y am a man of Amalech.
</verse>
        <verse osisID='2Sam.1.9'>
And he spak to me, Stonde thou on me, and sle me; for angwischis holden me, and yit al my lijf is in me.
</verse>
        <verse osisID='2Sam.1.10'>
And Y stood on hym, and Y killide hym; for Y wiste that he myyte not lyue aftir the fallyng; and Y took the diademe, that was in his heed, and the bye fro his arm, and Y brouyte hidur to thee, my lord.
</verse>
        <verse osisID='2Sam.1.11'>
Forsothe Dauid took and to-rente hise clothis, and the men that weren with hym;
</verse>
        <verse osisID='2Sam.1.12'>
and thei weiliden, and wepten, and fastiden `til to euentid, on Saul, and Jonathas, his sone, and on the puple of the Lord, and on the hows of Israel, for thei hadden feld bi swerd.
</verse>
        <verse osisID='2Sam.1.13'>
And Dauid seide to the yong man, that telde to him, Of whennus art thou? And he answeride, Y am the sone of a man comelyng, of a man of Amalech.
</verse>
        <verse osisID='2Sam.1.14'>
And Dauid seide to him, Whi dreddist thou not to sende thine hond, that thou schuldist sle the crist of the Lord?
</verse>
        <verse osisID='2Sam.1.15'>
And Dauid clepide oon of hise children, and seide, Go thou, and falle on hym. Which smoot that yong man, and he was deed.
</verse>
        <verse osisID='2Sam.1.16'>
And Dauid seide to hym, Thi blood be on thin heed; for thi mouth spak ayens thee, and seide, Y killide the crist of the Lord.
</verse>
        <verse osisID='2Sam.1.17'>
Forsooth Dauid biweilide sych a weilyng on Saul, and on Jonathas, his sone;
</verse>
        <verse osisID='2Sam.1.18'>
and comaundide, that thei schulden teche the sones of Juda weilyng, as it is writun in the Book of Just Men. And Dauid seyde, Israel, biholde thou, for these men that ben deed, woundid on thin hiye placis;
</verse>
        <verse osisID='2Sam.1.19'>
the noble men of Israel ben slayn on thin hillis.
</verse>
        <verse osisID='2Sam.1.20'>
Hou felden stronge men? nyle ye telle in Geth, nether telle ye in the weilottis of Ascolon; lest perauenture the douytris of Filisteis be glad, lest the douytris of vncircumcidid men `be glad.
</verse>
        <verse osisID='2Sam.1.21'>
Hillis of Gelboe, neither dew nethir reyn come on you, nether the feeldis of firste fruytis be; for the scheeld of stronge men was cast awey there, the scheeld of Saul, as `if he were not anoyntid with oile.
</verse>
        <verse osisID='2Sam.1.22'>
Of the blood of slayn men, of the fatnesse of strong men, the arewe of Jonathas yede neuer abak, and the swerd of Saul turnede not ayen void.
</verse>
        <verse osisID='2Sam.1.23'>
Saul and Jonathas amyable, and fair in her lijf, weren not departid also in deeth; thei weren swiftere than eglis, strongere than liouns.
</verse>
        <verse osisID='2Sam.1.24'>
Douytris of Israel, wepe ye on Saul, that clothide you with fyn reed colourid in delicis, that yaf goldun ournementis to youre atyre.
</verse>
        <verse osisID='2Sam.1.25'>
Hou `felden doun stronge men in batel?
</verse>
        <verse osisID='2Sam.1.26'>
Jonathas was slayn in the hiye places. Y make sorewe on thee, my brother Jonathas, ful fair, `and amyable more than the loue of wymmen; as a modir loueth oon aloone sone, so Y louyde thee.
</verse>
        <verse osisID='2Sam.1.27'>
Hou therfor `felden doun stronge men, and armeris of batel perischide?
</verse>
      </chapter>
      <chapter osisID='2Sam.2'>
        <verse osisID='2Sam.2.1'>
Therfor aftir these thingis Dauid counseilide the Lord, and seide, Whether Y schal stie in to oon of the citees of Juda? And the Lord seide to hym, Stie thou. And Dauid seide to the Lord, Whidur schal Y stie? And the Lord answeride to hym, In to Ebron.
</verse>
        <verse osisID='2Sam.2.2'>
Therfor Dauid stiede, and hise twei wyues, Achynoem of Jezrael, and Abigail, the wijf of Nabal of Carmele.
</verse>
        <verse osisID='2Sam.2.3'>
But also Dauid ledde the men that weren with hym, ech man with his hows; and thei dwelliden in the townes of Ebron.
</verse>
        <verse osisID='2Sam.2.4'>
And the men of Juda camen, and anoyntiden there Dauid, that he schulde regne on the hows of Juda. And it was teld to Dauid, that men of Jabes of Galaad hadden biried Saul.
</verse>
        <verse osisID='2Sam.2.5'>
Therfor Dauid sente messangeris to the men of Jabes of Galaad, and seide to hem, Blessid be ye of the Lord, that diden this mercy with your lord Saul, and birieden hym.
</verse>
        <verse osisID='2Sam.2.6'>
And now sotheli the Lord schal yelde to you merci and treuthe, but also Y schal yelde thankyng, for ye diden this word.
</verse>
        <verse osisID='2Sam.2.7'>
Youre hondis be coumfortid, and be ye sones of strengthe; for thouy youre lord Saul is deed, netheles the hows of Juda anoyntide me kyng to `hym silf.
</verse>
        <verse osisID='2Sam.2.8'>
Forsothe Abner, the sone of Ner, prince of the oost of Saul, took Isbosech, the sone of Saul, and ledde hym aboute bi the castels,
</verse>
        <verse osisID='2Sam.2.9'>
and made him kyng on Galaad, and on Gethsury, and on Jezrael, and on Effraym, and on Beniamyn, and on al Israel.
</verse>
        <verse osisID='2Sam.2.10'>
Isbosech, the sone of Saul, was of fourti yeer, whanne he began to regne on Israel; and he regnede twei yeer. Sotheli the hous aloone of Juda suede Dauid.
</verse>
        <verse osisID='2Sam.2.11'>
And the noumbre of daies, bi whiche Dauid dwellide regnynge in Ebron on the hows of Juda, was of seuene yeer and sixe monethis.
</verse>
        <verse osisID='2Sam.2.12'>
And Abner, the sone of Ner, yede out, and the children of Isbosech, sone of Saul, fro the castels in Gabaon.
</verse>
        <verse osisID='2Sam.2.13'>
Forsothe Joab, the sone of Saruye, and the children of Dauid yeden out, and camen to hem bisidis the cisterne in Gabaon. And whanne thei hadden come togidere in to o place euene ayens, these saten on o part of the cisterne, and thei on the tother.
</verse>
        <verse osisID='2Sam.2.14'>
And Abner seide to Joab, `The children rise, and plei befor us. And Joab answeride, Rise thei.
</verse>
        <verse osisID='2Sam.2.15'>
Therfor thei risiden, and passiden twelue in noumbre of Beniamyn, of the part of Isbosech, sone of Saul; and twelue of the children of Dauid.
</verse>
        <verse osisID='2Sam.2.16'>
And ech man, whanne `the heed of his felowe was takun, fastnede the swerde in to the side of `the contrarye; and thei felden doun togidere. And the name of that place was clepid The Feeld of stronge men in Gabaon.
</verse>
        <verse osisID='2Sam.2.17'>
And `batel hard ynow roos in that dai; and Abner and the sones of Israel `weren dryuun of the children of Dauid.
</verse>
        <verse osisID='2Sam.2.18'>
Forsothe thre sones of Saruye weren there, Joab, and Abisai, and Asahel; forsothe Asahel was a `rennere moost swift, as oon of the capretis that dwellen in woodis.
</verse>
        <verse osisID='2Sam.2.19'>
Forsothe Asahel pursuede Abner, and bowide not, nether to the riyt side nether to the left side, ceessynge to pursue Abner.
</verse>
        <verse osisID='2Sam.2.20'>
Therfor Abner bihelde bihynde his bac, and seide, Whether thou art Asahel?
</verse>
        <verse osisID='2Sam.2.21'>
Which answeride, Y am. And Abner seide to hym, Go to the riytside, ether to the lefte side; and take oon of the yonge men, and take to thee hise spuylis. Sotheli Asahel nolde ceesse, that ne he pursuede hym.
</verse>
        <verse osisID='2Sam.2.22'>
And eft Abner spak to Asahel, Go thou awei; nyle thou pursue me, lest Y be compellid to peerse thee in to erthe, and Y schal not mowe reise my face to Joab, thi brother.
</verse>
        <verse osisID='2Sam.2.23'>
And Asahel dispiside to here, and nolde bowe awey. Therfor Abner smoot him `with the spere turned awei in the schar, and roof thorouy, and he was deed in the same place; and alle men that passiden bi the place, in which place Asahel felde doun, and was deed, stoden stille.
</verse>
        <verse osisID='2Sam.2.24'>
Forsothe while Joab and Abisai pursueden Abner fleynge, the sunne yede doun; and thei camen til to the litil hil of the water cundiyt, which is euene ayens the valey, and the weie of deseert in Gabaon.
</verse>
        <verse osisID='2Sam.2.25'>
And the sones of Beniamyn weren gaderid to Abner, and thei weren gaderid togidere in to o cumpeny, and stoden in the hiynesse of oon heep of erthe.
</verse>
        <verse osisID='2Sam.2.26'>
And Abner criede to Joab, and seide, Whether thi swerd schal be feers `til to sleyng? Whether thou knowist not, that dispeir is perelouse? Hou longe seist thou not to the puple, that it ceesse to pursue hise britheren?
</verse>
        <verse osisID='2Sam.2.27'>
And Joab seyde, The Lord lyueth, for if thou haddist spoke eerli, the puple pursuynge his brother hadde go awey.
</verse>
        <verse osisID='2Sam.2.28'>
And Joab sownede with a clarioun, and al the oost stood; and thei pursueden no ferthere Israel, nether bigunnen batel.
</verse>
        <verse osisID='2Sam.2.29'>
Forsothe Abner and hise men yeden by the feeldi places of Moab in al that nyyt, and passiden Jordan; and whanne al Bethoron was compassid, thei camen to the castels.
</verse>
        <verse osisID='2Sam.2.30'>
Sotheli whanne Abner was left, Joab turnede ayen, and gaderide togidere al the puple; and ten men and nyne, outakun Asahel, failiden of the children of Dauid.
</verse>
        <verse osisID='2Sam.2.31'>
Forsothe the seruauntis of Dauid smytiden of Beniamyn, and of the men that weren with Abner, thre hundrid men and sixti, whiche also weren deed.
</verse>
        <verse osisID='2Sam.2.32'>
And thei token Asahel, and birieden hym in the sepulcre of his fadir in Bethleem. And Joab, and the men that weren with hym, yeden in al that nyyt, and in thilke morewtid thei camen in to Ebron.
</verse>
      </chapter>
      <chapter osisID='2Sam.3'>
        <verse osisID='2Sam.3.1'>
Therfor long strijf was maad bitwixe the hows of Dauid and `bitwixe the hows of Saul; and Dauid profitide and euere was strongere than hym silf, forsothe the hows of Saul decreesside ech dai.
</verse>
        <verse osisID='2Sam.3.2'>
And sones weren borne to Dauid in Ebron; and his firste gendrid sone was Amon, of Achynoem of Jezrael;
</verse>
        <verse osisID='2Sam.3.3'>
and aftir hym was Celeab, of Abigail, wijf of Nabal of Carmele; sotheli the thrydde was Absolon, the sone of Maacha, douytir of Tholomay, kyng of Gessur;
</verse>
        <verse osisID='2Sam.3.4'>
forsothe the fourthe was Adonyas, the sone of Agith; and the fyuethe was Saphacias, the sone of Abitail; and the sixte was Gethraam of Egla,
</verse>
        <verse osisID='2Sam.3.5'>
the wijf of Dauid. These weren borne to Dauid in Ebron.
</verse>
        <verse osisID='2Sam.3.6'>
Therfor whanne batel was bytwixe the hows of Saul and the hows of Dauid, Abner, the sone of Ner, gouernyde the hows of Saul.
</verse>
        <verse osisID='2Sam.3.7'>
Sotheli a concubyn, that is, a secoundarie wijf, Respha bi name, the douytir of Achia, `was to Saul; and Abner entride to hir.
</verse>
        <verse osisID='2Sam.3.8'>
And Isbosech seide to Abner, Whi `entridist thou to the concubyn of my fadir? Which was wrooth greetli for the wordis of Isbosech, and seide, Whether Y am the heed of a dogge ayens Juda to dai, and Y have do merci on the hous of Saul, thi fadir, and on hise britheren, and neiyboris, and Y bitook not thee in to the hondis of David, and thou hast souyt in me that, that thou schuldist repreue me for a womman to dai?
</verse>
        <verse osisID='2Sam.3.9'>
God do these thingis to Abner, and adde these thingis to hym, no but as the Lord swoor to Dauid, `so Y do with hym,
</verse>
        <verse osisID='2Sam.3.10'>
that the rewme be translatid fro the hous of Saul, and the trone of Dauid be reisid on Israel and on Juda, fro Dan `til to Bersabee.
</verse>
        <verse osisID='2Sam.3.11'>
And Isbosech myyte not answere ony thing to Abner, for he dredde Abner.
</verse>
        <verse osisID='2Sam.3.12'>
Therfor Abner sente messangeris to Dauid, and thei seiden `for hym, Whos is the lond? and that the messangeris schulden speke, Make thou frenschipis with me, and myn hond schal be with thee, and Y schal brynge al Israel to thee.
</verse>
        <verse osisID='2Sam.3.13'>
And Dauid seide, Best Y schal make frenschipis with thee, but Y axe of thee o thing, and seie, Thou schalt not se my face, bifore that thou brynge Mycol, the douyter of Saul, and so thou schalt come, and schalt se me.
</verse>
        <verse osisID='2Sam.3.14'>
Therfor Dauid sente messangeris to Isbosech, the sone of Saul, and seide, Yelde thou my wijf Mycol, whom Y spouside to me for an hundryd prepucies of Filisteis.
</verse>
        <verse osisID='2Sam.3.15'>
Therfor Isbosech sente, and took hir fro hir hosebonde, Faltiel, son of Lais;
</verse>
        <verse osisID='2Sam.3.16'>
and hir hosebonde suede hir and wepte til Bahurym. And Abner seide to hym, Go thou, and turne ayen; and he turnede ayen.
</verse>
        <verse osisID='2Sam.3.17'>
Also Abner brouyte in a word to the eldere men of Israel, and seide, Bothe yistirdai and the thridde dai ago ye souyten Dauid, that he schulde regne on you.
</verse>
        <verse osisID='2Sam.3.18'>
Now therfor do ye; for the Lord spak to Dauid, and seide, In the hond of my seruaunt Dauid Y schal saue my puple Israel fro the hond of Filisteis, and of alle his enemyes.
</verse>
        <verse osisID='2Sam.3.19'>
Forsothe Abner spak also to Beniamyn, and he yede, that he schulde speke to Dauid, in Ebron, alle thingis that plesiden Israel and al Beniamin.
</verse>
        <verse osisID='2Sam.3.20'>
And he cam to Dauid in Ebron with twenti men. And Dauid made a feeste to Abner, and to the men that camen with hym.
</verse>
        <verse osisID='2Sam.3.21'>
And Abner seide to Dauid, Y schal rise, that Y gadere al Israel to thee, my lord the kyng, and that Y make boond of pees with thee, and that thou regne on alle, as thi soule desirith. Therfor whanne Dauid hadde ledde forth Abner, and he hadde go in pees,
</verse>
        <verse osisID='2Sam.3.22'>
anoon the children of Dauid and Joab camen with a ful grete prey, whanne theues weren slayn; sotheli Abner was not with Dauid, in Ebron, for Dauid hadde left hym, and he yede forth in pees.
</verse>
        <verse osisID='2Sam.3.23'>
And Joab, and the oostis that weren with hym, camen aftirward; therfor it was teld to Joab of telleris, Abner, the sone of Ner, cam to the kyng, and the kyng lefte hym, and he yede in pees.
</verse>
        <verse osisID='2Sam.3.24'>
And Joab entride to the kyng, and seide, What hast thou do? Lo! Abner cam to thee; whi leftist thou hym, and he yede, and departide?
</verse>
        <verse osisID='2Sam.3.25'>
Knowist thou not Abner, the sone of Ner, for herto he cam to thee, that he schulde disseyue thee, and that he schulde knowe thi going out and thin entryng, and schulde knowe alle thingis whiche thou doist?
</verse>
        <verse osisID='2Sam.3.26'>
Therfor Joab yede out fro Dauid, and sente messangeris aftir Abner; and `ledde hym ayen fro the cisterne of Cyrie, `while Dauid knew not.
</verse>
        <verse osisID='2Sam.3.27'>
And whanne Abner hadde come ayen in to Ebron, Joab ledde hym asidis half to `the myddil of the yate, that he schulde speke to hym in gile; and he smoot Abner there in the schar, and he was deed, in to the veniaunce of the blood of his brother Asahel.
</verse>
        <verse osisID='2Sam.3.28'>
That whanne Dauid hadde herd the thing doon, he seide, Y am clene and my rewme anentis God til in to with outen ende fro the blood of Abner, sone of Ner;
</verse>
        <verse osisID='2Sam.3.29'>
and come it on the heed of Joab, and on al the hows of his fadir; a man suffrynge flux of seed, and a leprouse man, holdynge spyndil, and fallynge bi swerd, and hauynge nede to breed, `that is, suffrynge hungur, `faile not of the hows of Joab.
</verse>
        <verse osisID='2Sam.3.30'>
Therfor Joab, and Abisay, his brother, killiden Abner, for he hadde slayn Asahel, her brother, in Gabaon, in batel.
</verse>
        <verse osisID='2Sam.3.31'>
Forsothe Dauid seide to Joab, and to al the puple that was with hym, To rende ye your clothis, and be ye gird with sackis, and biweile ye bifor the heersis, `ether dirige, of Abner. Forsothe kyng Dauid suede the beere.
</verse>
        <verse osisID='2Sam.3.32'>
And whanne thei hadden biried Abner in Ebron, kyng Dauid reiside his vois, and wepte on the biriel of Abner; `forsothe and al the puple wepte.
</verse>
        <verse osisID='2Sam.3.33'>
And the kyng biweilide, and bymorenyde Abner, and seide, Abner, thou diedist not as dredeful men, `ethir cowardis, ben wont to die.
</verse>
        <verse osisID='2Sam.3.34'>
Thin hondis weren not boundun, and thi feet weren not greuyd with stockis, but thou feldist doun, as men ben wont to falle bifor the sones of wickidnesse. And al the puple doublide togidere, and wepte on hym.
</verse>
        <verse osisID='2Sam.3.35'>
And whanne al the multitude cam to take mete with Dauid, while the dai was yit cleer, Dauid swoor, and seide, God do to me these thingis, and adde these thingis, if Y schal taast breed ethir ony othir thing bifor the going doun of the sune.
</verse>
        <verse osisID='2Sam.3.36'>
And al the puple herde; and alle thingis which the kyng dide in the siyt of al the puple plesiden hem;
</verse>
        <verse osisID='2Sam.3.37'>
and al the comyn puple and al Israel knewe in that day, that it was not doon of the kyng, that Abner, the sone of Ner, was slayn.
</verse>
        <verse osisID='2Sam.3.38'>
Also the kyng seide to hise seruauntis, Whether ye witen not, that the prince and gretteste felde doun to dai in Israel?
</verse>
        <verse osisID='2Sam.3.39'>
Forsothe Y am `delicat, ether tendir, yit and anoyntid kyng; sotheli these sones of Saruye ben hard to me; the Lord yelde to hym that doith yuel bi his malice.
</verse>
      </chapter>
      <chapter osisID='2Sam.4'>
        <verse osisID='2Sam.4.1'>
Forsothe Isbosech, the sone of Saul, herde that Abner hadde falde doun in Ebron; and `hise hondis weren discoumfortid, and al Israel was disturblid.
</verse>
        <verse osisID='2Sam.4.2'>
Forsothe twei men, princes of theues, weren to the sone of Saul; name to oon was Baana, and name to the tother was Rechab, the sones of Remmon Berothite, of the sones of Beniamyn; for also Beroth is arettid in Beniamyn.
</verse>
        <verse osisID='2Sam.4.3'>
And men of Beroth fledden in to Gethaym; and thei weren comelyngis there `til to that tyme.
</verse>
        <verse osisID='2Sam.4.4'>
Forsothe a sone feble in feet was to Jonathas, the sone of Saul; forsothe he was fyue yeer eld, whanne the messanger cam fro Saul and Jonathas, fro Jezrael. Therfor his nurse took hym, and fledde; and whanne sche hastide to fle, sche felde doun, and the child was maad lame; and `he hadde a name Myphibosech.
</verse>
        <verse osisID='2Sam.4.5'>
Therfor Rechab and Baana, sones of Remmon of Beroth, camen, and entriden in the hoot dai in to the hows of Isbosech, that slepte on his bed in myd dai, `and the womman oischer of the hous clensynge wheete, slepte strongli.
</verse>
        <verse osisID='2Sam.4.6'>
Forsothe thei entriden into the hows pryueli, and token eeris of whete; and Rechab, and Baana, his brother, smytiden Isbosech in the schar, and fledden.
</verse>
        <verse osisID='2Sam.4.7'>
Sotheli whanne thei hadden entrid in to the hous, he slepte on his bedde in a closet; and thei smytiden and killiden hym; and whanne `his heed was takun, thei yeden bi the weie of deseert in al the nyyt.
</verse>
        <verse osisID='2Sam.4.8'>
And thei brouyten the heed of Isbosech to Dauid, in Ebron, and thei seiden to the kyng, Lo! the heed of Isbosech, sone of Saul, thin enemy, that souyte thi lijf; and the Lord yaf to dai to oure lord the kyng veniaunce of Saul and of his seed.
</verse>
        <verse osisID='2Sam.4.9'>
Forsothe Dauid answeride to Rechab, and Baana, his brother, the sones of Remmon of Beroth, and seide to hem, The Lord lyueth, that delyueride my lijf fro al angwisch;
</verse>
        <verse osisID='2Sam.4.10'>
for Y helde hym that telde to me, and seide, Saul is deed, which man gesside hym silf to telle prosperitees, and Y killide hym in Sichelech, to whom it bihofte me yyue meede for message;
</verse>
        <verse osisID='2Sam.4.11'>
hou myche more now, whanne wickid men han slayn a giltles man in his hows on his bed, schal I not seke his blood of youre hond, and schal Y do awey you fro erthe?
</verse>
        <verse osisID='2Sam.4.12'>
Therfor Dauid comaundide to his children, and thei killiden hem; and thei kittiden awei the hondis and `feet of hem, and hangiden hem ouer the cisterne in Ebron. Forsothe thei token the heed of Isbosech, and birieden in the sepulcre of Abner, in Ebron.
</verse>
      </chapter>
      <chapter osisID='2Sam.5'>
        <verse osisID='2Sam.5.1'>
And alle the lynagis of Israel camen to Dauid, in Ebron, and seiden, Lo! we ben thi boon and thi fleisch.
</verse>
        <verse osisID='2Sam.5.2'>
But also yistirdai and the thridde day ago, whanne Saul was kyng on vs, thou leddist out, and leddist ayen Israel; forsothe the Lord seide to thee, Thou schalt fede my puple Israel, and thou schalt be duyk on Israel.
</verse>
        <verse osisID='2Sam.5.3'>
Also and the eldere men of Israel camen to the kyng, in Ebron; and kyng Dauid smoot with hem boond of pees in Ebron, bifor the Lord; and thei anoyntiden Dauid in to kyng on Israel.
</verse>
        <verse osisID='2Sam.5.4'>
Dauid was a sone of thretti yeer, whanne he bigan to regne, and he regnyde fourti yeer in Ebron;
</verse>
        <verse osisID='2Sam.5.5'>
he regnede on Juda seuene yeer and sixe monethis; forsothe in Jerusalem he regnede thretti and thre yeer, on al Israel and Juda.
</verse>
        <verse osisID='2Sam.5.6'>
And the kyng yede, and alle men that weren with hym, in to Jerusalem, to Jebusey, dweller of the lond. And it was seide of hem to Dauid, Thou schalt not entre hidur, no but thou do awei blynde men and lame, seiynge, Dauid schal not entre hydur.
</verse>
        <verse osisID='2Sam.5.7'>
Forsothe Dauid took the tour of Syon; this is the citee of Dauid.
</verse>
        <verse osisID='2Sam.5.8'>
For Dauid hadde `sette forth meede in that dai to hym, that hadde smyte Jebusei, and hadde touchid the goteris of roouys, and hadde take awey lame men and blynde, hatynge the lijf of Dauid. Therfor it is seid in prouerbe, A blynde man and lame schulen not entre in to the temple.
</verse>
        <verse osisID='2Sam.5.9'>
Forsothe Dauid dwellide in the tour, and clepide it the citee of Dauid; and he bildide bi cumpas fro Mello, and with ynne.
</verse>
        <verse osisID='2Sam.5.10'>
And he entride profitynge and encreessynge; and the Lord God of oostis was with hym.
</verse>
        <verse osisID='2Sam.5.11'>
Also Hyram, kyng of Tire, sent messangeris to Dauid, and cedre trees, and crafti men of trees, and crafti men of stoonus to wallis; and thei bildiden the hows of Dauid.
</verse>
        <verse osisID='2Sam.5.12'>
And Dauid knew, that the Lord hadde confermed hym kyng on Israel, and that he hadde enhaunsid his rewme on his puple Israel.
</verse>
        <verse osisID='2Sam.5.13'>
Therfor Dauid took yit concubyns, and wyues of Jerusalem, after that he cam fro Ebron; and also othere sones and douytris weren borun to Dauid.
</verse>
        <verse osisID='2Sam.5.14'>
And these ben the names of hem that weren borun to hym in Jerusalem; Samua, and Sobab, and Nathan,
</verse>
        <verse osisID='2Sam.5.15'>
and Salomon, and Jobaar, and Helisua,
</verse>
        <verse osisID='2Sam.5.16'>
and Repheg, and Japhia, and Helysama, and Holida, and Heliphelech.
</verse>
        <verse osisID='2Sam.5.17'>
Therfor Filisteis herden, that thei hadden anoyntid Dauid kyng on Israel, and alle Filisteis stieden to seke Dauid. And whanne Dauid hadde herd this, he yede doun into a strong hold.
</verse>
        <verse osisID='2Sam.5.18'>
Forsothe Filisteis camen, and weren spred abrood in the valei of Raphaym.
</verse>
        <verse osisID='2Sam.5.19'>
And Dauid counseilide the Lord, and seide, Whether Y schal stie to Filisties, and whether thou schalt yyue hem in myn hond? And the Lord seide to Dauid, Stie thou, for Y schal bitake, and Y schal yyue Filisteis in thin hond.
</verse>
        <verse osisID='2Sam.5.20'>
Therfor Dauid cam in to Baal Farasym, and smoot hem there, and seide, The Lord departide myn enemyes bifor me, as watris ben departid. Therfor the name of that place was clepid Baal Farasym.
</verse>
        <verse osisID='2Sam.5.21'>
And thei leften there her sculptils, whiche Dauid took, and hise men.
</verse>
        <verse osisID='2Sam.5.22'>
And Filisteis addiden yit, that thei schulden stie, and thei weren spred abrood in the valey of Raphaym.
</verse>
        <verse osisID='2Sam.5.23'>
Sotheli Dauid councelide the Lord, and seide, Whether Y schal stie agens Filisties, and whether thou schalt bitake hem in to myn hondis? Which answeride, Thou schalt not stie ayens hem, but cumpasse thou bihynde her bak, and thou schalt come to hem on the contrarie side of the pere trees.
</verse>
        <verse osisID='2Sam.5.24'>
And whanne thou schalt here the sown of cry goynge in the cop of `pere trees, thanne thou schalt biginne batel; for thanne the Lord schal go out befor thi face, that he smyte the castels of Filisteis.
</verse>
        <verse osisID='2Sam.5.25'>
Therfor Dauid dide as the Lord comaundide to hym; and he smoot Filisteys fro Gabaa til `the while thei camen to Jezer.
</verse>
      </chapter>
      <chapter osisID='2Sam.6'>
        <verse osisID='2Sam.6.1'>
Forsothe Dauid gaderide eft alle the chosun men of Israel, thritti thousynde.
</verse>
        <verse osisID='2Sam.6.2'>
And Dauid roos, and yede, and al the puple that was with hym of the men of Juda, to brynge the arke of God, on which the name of the Lord of oostis, sittynge in cherubyn on that arke, was clepid.
</verse>
        <verse osisID='2Sam.6.3'>
And thei puttiden the arke of God on a newe wayn, and thei token it fro the hows of Amynadab, that was in Gabaa. Forsothe Oza and Haio, the sons of Amynadab, dryueden the newe wayn.
</verse>
        <verse osisID='2Sam.6.4'>
And whanne thei hadden take it fro the hows of Amynadab, that was in Gabaa, and kepte the arke of God, Haio yede bifor the arke.
</verse>
        <verse osisID='2Sam.6.5'>
Forsothe Dauid and al Israel pleieden byfor the Lord, in alle `trees maad craftili, and harpis, and sitols, and tympans, and trumpis, and cymbalis.
</verse>
        <verse osisID='2Sam.6.6'>
Forsothe after that thei camen to the corn floor of Nachor, Oza helde forth the hond to the arke of God, and helde it, for the oxun kikiden, and bowiden it.
</verse>
        <verse osisID='2Sam.6.7'>
And the Lord was wrooth bi indignacioun ayens Oza, and smoot hym on `the foli; and he was deed there bisidis the arke of God.
</verse>
        <verse osisID='2Sam.6.8'>
Forsothe Dauid was sori, for the Lord hadde smyte Oza; and the name of that place was clepid the Smytyng of Oza `til in to this dai.
</verse>
        <verse osisID='2Sam.6.9'>
And Dauid dredde the Lord in that dai, and seide, Hou schal the arke of the Lord entre to me?
</verse>
        <verse osisID='2Sam.6.10'>
And he nolde turne the arke of the Lord to hym silf in to the citee of Dauid, but he turnede it in to the hows of Obethedom of Geth.
</verse>
        <verse osisID='2Sam.6.11'>
And the arke of the Lord dwellide in the hows of Obethedom
</verse>
        <verse osisID='2Sam.6.3'>
of Geth thre monethis; and the Lord blessid Obethedom, and al his hows.
</verse>
        <verse osisID='2Sam.6.12'>
And it was teld to kyng Dauid, that the Lord hadde blessid Obethedom, and alle `thingis of hym, for the arke of God. And Dauid seide, Y schal go, and brynge the arke with blessyng in to myn hows. Therfor Dauid yede, and brouyte the arke of God fro the hows of Obethedom in to the citee of Dauid with ioye; and ther weren with Dauid seuen cumpanyes, and the slain sacrifice of a calff.
</verse>
        <verse osisID='2Sam.6.13'>
And whanne thei, that baren the arke of the Lord, hadden stied six paaces, thei offriden an oxe and a ram. And Dauid smoot in organs boundun to the arm;
</verse>
        <verse osisID='2Sam.6.14'>
and daunside with alle strengthis bifor the Lord; sotheli Dauid was clothid with a lynnun surplis.
</verse>
        <verse osisID='2Sam.6.15'>
And Dauid, and al the hows of Israel, ledden forth the arke of testament of the Lord in hertli song, and in sown of trumpe.
</verse>
        <verse osisID='2Sam.6.16'>
And whanne the arke of the Lord hadde entride in to the citee of Dauid, Mychol, the douytir of Saul, bihelde bi a wyndow, and sche siy the kyng skippynge and daunsynge bifor the Lord; and sche dispiside hym in hir herte.
</verse>
        <verse osisID='2Sam.6.17'>
And thei brouyten in the arke of the Lord, and settiden it in his place, in the myddis of tabernacle, which tabernacle Dauid hadde maad `redy therto; and Dauid offride brent sacrifices and pesible bifor the Lord.
</verse>
        <verse osisID='2Sam.6.18'>
And whanne Dauid hadde endid tho, and hadde offrid brent sacrifices and pesible, he blesside the puple in the name of the Lord of oostis.
</verse>
        <verse osisID='2Sam.6.19'>
And he yaf to al the multitude of Israel, as wel to man as to womman, to ech `o thinne loof, and o part rostid of bugle fleisch, and flour of wheete fried with oile; and al the puple yede, ech man in to his hows.
</verse>
        <verse osisID='2Sam.6.20'>
And Dauid turnede ayen to blesse his hows, and Mychol, the douytir of Saul, yede out in to the comyng of Dauid, and seide, Hou glorious was the kyng of Israel to day vnhilynge hym silf bifor the handmaidis of hise seruauntis, and he was maad nakid, as if oon of the harlotis be maad nakid?
</verse>
        <verse osisID='2Sam.6.21'>
And Dauid seide to Mychol, The Lord lyueth, for Y schal pley bifor the Lord, that chees me rathere than thi fadir, and than al the hows of hym, and comaundide to me, that Y schulde be duyk on the puple `of the Lord of Israel;
</verse>
        <verse osisID='2Sam.6.22'>
and Y schal pleie, and Y schal be maad `vilere more than Y am maad, and Y schal be meke in myn iyen, and Y schal appere gloriousere with the handmaydys, of whiche thou spakist.
</verse>
        <verse osisID='2Sam.6.23'>
Therfor a sone was not borun to Mychol, the douytir of Saul, til in to the dai of hir deeth.
</verse>
      </chapter>
      <chapter osisID='2Sam.7'>
        <verse osisID='2Sam.7.1'>
Forsothe it was doon, whanne the kyng Dauid hadde sete in his hows, and the Lord hadde youe reste to hym on ech side fro alle hise enemyes,
</verse>
        <verse osisID='2Sam.7.2'>
he seyde to Nathan the prophete, Seest thou not, that Y dwelle in an hows of cedre, and the arke of God is put in the myddis of skynnys?
</verse>
        <verse osisID='2Sam.7.3'>
And Nathan seide to the kyng, Go thou, and do al thing which is in thin herte, for the Lord is with thee.
</verse>
        <verse osisID='2Sam.7.4'>
Forsothe it was don in that niyt, and lo! the word of the Lord, seiynge to Nathan, Go thou,
</verse>
        <verse osisID='2Sam.7.5'>
and speke to my servaunt Dauid, The Lord seith these thingis, Whether thou schalt bilde to me an hows to dwelle ynne?
</verse>
        <verse osisID='2Sam.7.6'>
For Y `dwellide not in an hows fro the dai in which Y ledde the sones of Israel out of the lond of Egipt til in to this dai; but Y yede in tabernacle and in tent,
</verse>
        <verse osisID='2Sam.7.7'>
bi alle places, to whiche Y passyde with alle the sones of Israel? Whether Y spekynge spak to oon of the lynagis of Israel, to whom Y comaundyde, that he schulde feede my puple Israel, and seide, Whi `bildidist thou not an hows of cedre to me?
</verse>
        <verse osisID='2Sam.7.8'>
And now thou schalt seie these thingis to my seruaunt Dauid, The Lord of oostis seith these thingis, Y took thee fro lesewis suynge flockis, that thou schuldist be duyk on my puple Israel, and Y was with thee in alle thingis,
</verse>
        <verse osisID='2Sam.7.9'>
where euere thou yedist, and Y killide alle thin enemyes fro thi face, and Y made to thee a greet name bi the name of grete men that ben in erthe;
</verse>
        <verse osisID='2Sam.7.10'>
and Y schall sette a place to my puple Israel, and Y schal plaunte hym, and Y schal dwelle with hym, and he schal no more be troblid, and the sones of wickidnesse schulen not adde, that thei turmente hym as bifor,
</verse>
        <verse osisID='2Sam.7.11'>
fro the dai in which Y ordenede iugis on my puple Israel; and Y schal yyue reste to thee fro alle thin enemyes. And the Lord biforseith to thee, that `the Lord schal mak an hows to thee;
</verse>
        <verse osisID='2Sam.7.12'>
and whanne thi daies be fillid, and thou hast slept with thi fadris, Y schal reyse thi seed aftir thee, which schal go out of thi wombe, and Y schal make `stidfast his rewme.
</verse>
        <verse osisID='2Sam.7.13'>
He schal bilde an hows to my name, and Y schal make stable the troone of his rewme til in to with outen ende;
</verse>
        <verse osisID='2Sam.7.14'>
Y schal be to hym in to fadir, and he schal be to me in to a sone; and if he schal do ony thing wickidli, Y schal chastise hym in the yerde of men, and in the woundis of the sones of men.
</verse>
        <verse osisID='2Sam.7.15'>
Forsothe Y schal not do awey my mercy fro hym, as Y dide awei fro Saul, whom Y remouede fro my face.
</verse>
        <verse osisID='2Sam.7.16'>
And thin hows schal be feithful, and thi rewme schal be til in to with outen ende bifor my face, and thi trone schal be stidfast contynueli.
</verse>
        <verse osisID='2Sam.7.17'>
By alle these wordys, and bi al this reuelacioun, so Nathan spak to Dauid.
</verse>
        <verse osisID='2Sam.7.18'>
Forsothe Dauid the kyng entride, and satt bifor the Lord, and seide, Who am Y, my Lord God, and what is myn hows, that thou brouytist me hidur to?
</verse>
        <verse osisID='2Sam.7.19'>
But also this is seyn litil in thi siyt, my Lord God; no but thou schuldist speke also of the hows of thi seruaunt in to long tyme. Forsothe this is the lawe of Adam, Lord God;
</verse>
        <verse osisID='2Sam.7.20'>
what therfor may Dauid adde yit, that he speke to thee? For thou, Lord God, knowist thi seruaunt; thou hast do alle these grete thingis,
</verse>
        <verse osisID='2Sam.7.21'>
for thi word, and bi thin herte, so that thou madist knowun to thi seruaunt.
</verse>
        <verse osisID='2Sam.7.22'>
Herfor, Lord God, thou art magnyfied, for noon is lijk thee, ne there is no God outakun thee, in alle thingis whiche we herden with oure eeris.
</verse>
        <verse osisID='2Sam.7.23'>
Sotheli what folk in erthe is as the puple of Israel, for which the Lord God yede, that he schulde ayenbie it to him in to a puple, and schulde sette to hym silf a name, and schulde do to it grete thingis, and orible on erthe, in castinge out therof the folk and `goddis therof fro the face of thi puple, which thou `ayen bouytist to thee fro Egipt?
</verse>
        <verse osisID='2Sam.7.24'>
And thou confermidist to thee thi puple Israel in to a puple euerlastynge, and thou, Lord, art maad in to God to hem.
</verse>
        <verse osisID='2Sam.7.25'>
Now therfor, Lord God, reise thou withouten ende the word that thou hast spoke on thi seruaunt and on his hows, and do as thou hast spoke;
</verse>
        <verse osisID='2Sam.7.26'>
and thy name be magnyfied til in to withouten ende, and be it seid, The Lord of oostis is God on Israel; and the hows of thi seruaunt Dauid schal be stablischid byfor the Lord;
</verse>
        <verse osisID='2Sam.7.27'>
for thou, Lord of oostis, God of Israel, hast maad reuelacioun to the eere of thi seruaunt, and seidist, Y schal bilde an hows to thee; therfor thi seruaunt foond his herte, that he schulde preie thee bi this preier.
</verse>
        <verse osisID='2Sam.7.28'>
Now therfor, Lord God, thou art veri God, and thi wordis schulen be trewe; for thou hast spoke these goodis to thi seruaunt;
</verse>
        <verse osisID='2Sam.7.29'>
therfor bigynne thou, and blesse the hows of thi seruaunt, that it be withouten ende bifor thee; for thou, Lord God, hast spoke these thingis, and bi thi blessyng the hows of thi seruaunt schal be blessid withouten ende.
</verse>
      </chapter>
      <chapter osisID='2Sam.8'>
        <verse osisID='2Sam.8.1'>
Forsothe it was doon aftir these thingis, Dauid smoot Filisteis, and made low hem; and Dauid took awei the bridil of tribute fro the hond of Filisteis.
</verse>
        <verse osisID='2Sam.8.2'>
And Dauid smoot Moab, and mat hem with a coorde, and made euene to the erthe; forsothe `he mat twey cordis, oon to sle, and oon to quikene. And Moab seruyde Dauid vndur tribute.
</verse>
        <verse osisID='2Sam.8.3'>
And Dauid smoot Adadezer, sone of Roob, kyng of Soba, whanne he yede forth to be lord ouer the flood Eufrates.
</verse>
        <verse osisID='2Sam.8.4'>
And whanne a thousynde and seuene hundrid kniytis of his part weren takun, and twenti thousynde of foot men, Dauid hoxide alle `drawynge beestis in charis; but Dauid lefte of tho an hundrid charis, that is, the horsis of an hundrid charis.
</verse>
        <verse osisID='2Sam.8.5'>
Also Sirie of Damask cam, that it schulde bere help to Adadezer, kyng of Soba; and Dauid smoot of Sirie two and twenti thousynde of men.
</verse>
        <verse osisID='2Sam.8.6'>
And Dauid settide strengthe in Sirie of Damask, and Sirie was maad seruynge Dauid vndur tribute. And the Lord kepte Dauid in alle thingis, to what euer thingis he yede forth.
</verse>
        <verse osisID='2Sam.8.7'>
And Dauid took goldun armeris and bies, whiche the seruauntis of Adadezer hadden, and he brouyte tho in to Jerusalem.
</verse>
        <verse osisID='2Sam.8.8'>
And of Bethe, and of Beroth, citees of Adadezer, Dauith the kyng took ful myche metal; `of the whiche Salomon made alle the brasen vessels in the temple, and the brasen see, and the pilers, and the auter.
</verse>
        <verse osisID='2Sam.8.9'>
Forsothe Thou, kyng of Emath, herde that Dauid hadde smyte al the strengthe of Adadezer.
</verse>
        <verse osisID='2Sam.8.10'>
And Thou sente Joram, his sone, to `kyng Dauid, that he schulde grete hym, and thanke, and do thankyngis, for he hadde ouercome Adadezer, and hadde smyte hym; for Thou was enemy to Adadeser; and vessels of silver, and vessels of gold, and vessels of bras weren in his hond.
</verse>
        <verse osisID='2Sam.8.11'>
And the same vessels kyng Dauid halewid `to the Lord, with the siluer and gold, whiche he hadde halewid of alle hethene men, whiche `hethene men he made suget of Sirye,
</verse>
        <verse osisID='2Sam.8.12'>
and Moab, and the sones of Amon, and Filisteis, and Amalech, and of the spuylis of Adadezer, sone of Roob, kyng of Soba.
</verse>
        <verse osisID='2Sam.8.13'>
Also Dauid made to hym a name, whanne he turnede ayen, whanne Sirie was takun, for eiytene thousynde weren slayn in the valey, where salt is maad, and in Gebelem, to thre and twenti thousynde.
</verse>
        <verse osisID='2Sam.8.14'>
And he settide keperis in Ydumee, and ordeinede strong hold, and al Ydumee was maad seruynge to Dauid; and the Lord kepte Dauid in alle thingis, to whateuer thingis he yede forth.
</verse>
        <verse osisID='2Sam.8.15'>
And Dauid regnede on al Israel, and Dauid dide doom, and riytfulnesse to al his puple.
</verse>
        <verse osisID='2Sam.8.16'>
Forsothe Joab, the sone of Saruy, was ouer the oost; sotheli Josaphat, sone of Achilud, was chaunceler; and Sadoch,
</verse>
        <verse osisID='2Sam.8.17'>
sone of Achitob, and Achymelech, sone of Abiathar, weren preestis; and Saraye was scryuyn.
</verse>
        <verse osisID='2Sam.8.18'>
Forsothe Bananye, sone of Joiada, was ouer Cerethi and Pherethi, that is, ouer archeris and arblasteris; sotheli the sones of Dauid weren prestis.
</verse>
      </chapter>
      <chapter osisID='2Sam.9'>
        <verse osisID='2Sam.9.1'>
And Dauid seide, Whether ony man is, that lefte of the hows of Saul, that Y do mercy with hym for Jonathas?
</verse>
        <verse osisID='2Sam.9.2'>
Forsothe a seruaunt, Siba bi name, was of the hous of Saul; whom whanne the kyng hadde clepid to hym silf, `the kyng seide to hym, Whethir thou art not Siba? And he answeride, Y am thi seruaunt.
</verse>
        <verse osisID='2Sam.9.3'>
And the kyng seide, Whether ony man lyueth of the hows of Saul, that Y do with hym the mercy of God? And Siba seide to the kyng, A sone of Jonathas lyueth, feble in the feet.
</verse>
        <verse osisID='2Sam.9.4'>
The kyng seide, Where is he? And Siba seide to the kyng, Lo! he is in the hows of Machir, sone of Amyel, in Lodabar.
</verse>
        <verse osisID='2Sam.9.5'>
Therfor `Dauid the kyng sente, and took hym fro the hows of Machir, sone of Amyel, fro Lodobar.
</verse>
        <verse osisID='2Sam.9.6'>
Forsothe whanne Myphibosech, the sone of Jonathas, sone of Saul, hadde come to Dauid, he felde in to his face, and worschipide. And Dauid seide, Myphibosech! Which answeride, Y am present, thi seruaunt.
</verse>
        <verse osisID='2Sam.9.7'>
And Dauid seide to hym, Drede thou not, for Y doynge schal do mersi to thee for Jonathas, thi fadir; and Y schal restore to thee alle the feeldis of Saul, thi fadir, and thou schalt ete breed in my boord euere.
</verse>
        <verse osisID='2Sam.9.8'>
Which worschipide him, and seide, Who am Y, thi seruaunt, for thou hast biholde on a deed dogge lijk me?
</verse>
        <verse osisID='2Sam.9.9'>
Therfor the kyng clepide Siba, the child of Saul; and seide to hym, Y haue youe to the sone of thi lord alle thingis, which euer weren of Saul, and al the hows of hym;
</verse>
        <verse osisID='2Sam.9.10'>
therfor worche thou the lond to hym, thou, and thi sones, and thi seruauntis, and thou schalt brynge in meetis to the sone of thi lord, that he be fed; forsothe Myphibosech, sone of thi lord, schal ete euer breed on my bord. Sotheli fiftene sones and twenti seruauntis weren to Siba.
</verse>
        <verse osisID='2Sam.9.11'>
And Siba seyde to the kyng, As thou, my lord kyng, hast comaundid to thi seruaunt, so thi seruaunt schal do; and Myphibosech, as oon of the sones of the kyng, schal ete on thi boord.
</verse>
        <verse osisID='2Sam.9.12'>
Forsothe Myphibosech hadde a litil sone, Mycha bi name; sotheli al the meyne of the hows of Siba seruyde Myphibosech.
</verse>
        <verse osisID='2Sam.9.13'>
Forsothe Myphibosech dwellide in Jerusalem; for he eet contynueli of the kingis boord, and was crokid on either foot.
</verse>
      </chapter>
      <chapter osisID='2Sam.10'>
        <verse osisID='2Sam.10.1'>
Forsothe it was doon aftir these thingis, that Naas, kyng of the sones of Amon, diede; and Anoon, his sone, regnede for hym. And Dauid seide,
</verse>
        <verse osisID='2Sam.10.2'>
Y schal do mercy with Anon, the sone of Naas, as his fadir dide mercy with me. Therfor Dauid sente coumfortynge hym by hise seruauntis on the deeth of the fadir. Sotheli whanne the seruauntis of Dauid hadden come in to the lond of the sones of Amon,
</verse>
        <verse osisID='2Sam.10.3'>
princes of the sones of Amon seiden to Anon, her lord, Gessist thou that for the onour of thi fadir Dauid sente coumfortouris to thee; and not herfor Dauid sente hise seruauntis to thee, that he schulde aspie, and enserche the citee, and distrie it?
</verse>
        <verse osisID='2Sam.10.4'>
Therfor Anoon took the seruauntis of Dauid, and schauyde half the part of `the beerd of hem, and he kittide awey the myddil clothis of hem `til to the buttokis; and lefte hem.
</verse>
        <verse osisID='2Sam.10.5'>
And whanne this was teld to Dauid, he sente in to the comyng of hem, for the men weren schent ful vilensly. And Dauid comaundide to hem, Dwelle ye in Jerico, til youre beerd wexe, and thanne turne ye ayen.
</verse>
        <verse osisID='2Sam.10.6'>
Sotheli the sones of Amon sien, that thei hadden do wrong to Dauid, and thei senten, and hiriden bi meede Roob of Sirye, and Soba of Sirie, twenti thousynde of foot men, and of kyng Maacha, a thousynde men, and of Istob twelue thousynde of men.
</verse>
        <verse osisID='2Sam.10.7'>
And whanne Dauid hadde herd this, he sent Joab and al the oost of fiyteris.
</verse>
        <verse osisID='2Sam.10.8'>
Therfor the sones of Amon yeden out, and dressiden scheltrun bifor hem in the entryng of the yate. Forsothe Soba, and Roob of Sirie, and Istob, and Maacha weren asidis half in the feeld.
</verse>
        <verse osisID='2Sam.10.9'>
Therfor Joab siy, that batel was maad redi ayens hym, bothe euene ayens and bihynde the bak; and he chees to hym silf of alle the chosun men of Israel, and ordeynede scheltrun ayens Sirus.
</verse>
        <verse osisID='2Sam.10.10'>
Forsothe he bitook to Abisai, his brothir, the tother part of the puple, which dresside scheltrun ayens the sones of Amon.
</verse>
        <verse osisID='2Sam.10.11'>
And Joab seide, If men of Sirie han the maistrie ayens me, thou schalt be to me in to help; sotheli if the sones of Amon han the maistrie ayens thee, Y schal helpe thee;
</verse>
        <verse osisID='2Sam.10.12'>
be thou a strong man, and fiyte we for oure puple, and for the citee of oure God; forsothe the Lord schal do that, that is good in his siyt.
</verse>
        <verse osisID='2Sam.10.13'>
Therfor Joab and his puple that was with hym, bigan batel ayens men of Sirie, whiche fledden anoon fro his face.
</verse>
        <verse osisID='2Sam.10.14'>
Forsothe the sones of Amon sien, that men of Sirie hadden fled; and thei fledden also fro the face of Abisai, and entriden in to the citee; and Joab turnede ayen fro the sones of Amon, and cam in to Jerusalem.
</verse>
        <verse osisID='2Sam.10.15'>
Forsothe men of Sirye sien that thei hadden feld bifor Israel, and thei weren gaderid to gidere.
</verse>
        <verse osisID='2Sam.10.16'>
And Adadezer sente, and ledde out men of Sirie that weren biyende the flood, and he brouyte the oost of hem; sotheli Sobach, mayster of the chyualrie of Adadezer, was the prince of hem.
</verse>
        <verse osisID='2Sam.10.17'>
And whanne this was teld to Dauid, he drow togidere al Israel, and passide Jordan, and cam in to Helama. And men of Sirie dressiden scheltrun ayens Dauid, and fouyten ayens hym.
</verse>
        <verse osisID='2Sam.10.18'>
And Sireis fledden fro the face of Israel; and Dauid killide of Sireis seuene hundrid charis, and fourti thousynde of knyytis; and he smoot Sobach, the prince of chyualrie, which was deed anoon.
</verse>
        <verse osisID='2Sam.10.19'>
Forsothe alle kyngis, that weren in the help of Adadezer, siyen that thei weren ouercomun of Israel, and thei maden pees with Israel, and serueden hem; and Sireis dredden to yyue help to the sones of Amon.
</verse>
      </chapter>
      <chapter osisID='2Sam.11'>
        <verse osisID='2Sam.11.1'>
Forsothe it was doon, whanne the yeer turnede ayen in that tyme wherynne kyngis ben wont to go forth to batels, Dauid sente Joab, and with hym hise seruauntis, and al Israel; and thei distrieden the sones of Amon, and bisegiden Rabath; forsothe Dauid dwellide in Jerusalem.
</verse>
        <verse osisID='2Sam.11.2'>
While these thingis weren doon, it befelde, that Dauid roos in a dai fro his bed after mydday, and walkide in the soler of the kyngis hows; and he siy a womman waischynge hir silf euen ayens on hir soler; sotheli the womman was ful fair.
</verse>
        <verse osisID='2Sam.11.3'>
Therfor the kyng sente, and enqueride, what womman it was; and it was teld to hym, that sche was Bersabee, the douytir of Heliam, and was the wijf of Vrye Ethei.
</verse>
        <verse osisID='2Sam.11.4'>
Therfor bi messangeris sent Dauid took hir; and whanne sche entride to hym, he slepte with hir, and anoon sche was halewid fro hir vnclenesse.
</verse>
        <verse osisID='2Sam.11.5'>
And sche turnede ayen in to hir hows, with child conseyued; and sche sente, and telde to Dauid, and seide, Y haue conseyued.
</verse>
        <verse osisID='2Sam.11.6'>
Forsothe Dauid sente to Joab, and seide, Sende thou Vrye Ethei to me; and Joab sente Vrye to Dauid.
</verse>
        <verse osisID='2Sam.11.7'>
And Vrie cam to Dauid; and Dauid axide, hou riytfuli Joab dide and the puple, and hou the batel was mynystrid.
</verse>
        <verse osisID='2Sam.11.8'>
And Dauid seide to Vrye, Go in to thin hows, and waische thi feet. Vrye yede out fro the hows of the kyng, and the kyngis mete suede hym.
</verse>
        <verse osisID='2Sam.11.9'>
Sotheli Vrye slepte bifor the yate of the kyngis hows with othere seruauntis of his lord, and yede not doun to his hows.
</verse>
        <verse osisID='2Sam.11.10'>
And it was teld to Dauid of men, seiynge, Vrye `yede not to his hows. And Dauid seide to Vrye, Whether thou camest not fro the weye? whi yedist thou not doun in to thin hows?
</verse>
        <verse osisID='2Sam.11.11'>
And Vrie seide to Dauid, The arke of God, Israel and Juda dwellen in tentis, and my lord Joab, and the seruauntis of my lord dwellen on the face of erthe, and schal Y go in to myn hows, to ete and drynke, and slepe with my wijf? Bi thin helthe, and bi the helthe of thi soule, Y schal not do this thing.
</verse>
        <verse osisID='2Sam.11.12'>
Therfor Dauid seide to Vrye, Dwelle thou here also to dai, and to morewe Y schal delyuere thee. Vrie dwellide in Jerusalem in that day and the tothir.
</verse>
        <verse osisID='2Sam.11.13'>
And Dauid clepide hym, that he schulde ete and drynke bifor hym, and Dauid made drunkun Vrye; and he yede out in the euentid, and slepte in his bed with the seruauntes of his lord; and yede not doun in to his hows.
</verse>
        <verse osisID='2Sam.11.14'>
Therfor the morewtid was maad, and Dauid wroot epistle to Joab, and sente bi the hond of Vrye,
</verse>
        <verse osisID='2Sam.11.15'>
and wroot in the pistle, Sette ye Vrye euene ayens the batel, where the batel is strongeste, `that is, where the aduersaries ben stronge, and forsake ye hym, that he be smitun and perische.
</verse>
        <verse osisID='2Sam.11.16'>
Therfor whanne Joab bisegide the citee, he settide Vrie in the place where he wiste that strongeste men weren.
</verse>
        <verse osisID='2Sam.11.17'>
And men yeden out of the citee, and fouyten ayens Joab, and thei killiden of the puple of seruauntis of Dauid, and also Vrye Ethei was deed.
</verse>
        <verse osisID='2Sam.11.18'>
Therfor Joab sente, and telde alle the wordis of the batel;
</verse>
        <verse osisID='2Sam.11.19'>
and he comaundyde to the messanger, and seide, Whanne thou hast fillid alle wordis of the batel to the kyng,
</verse>
        <verse osisID='2Sam.11.20'>
if thou seest, that he is wrooth, and seith, Whi neiyiden ye to the wal to fiyte? whether ye wisten not, that many dartis ben sent `fro aboue fro the wal?
</verse>
        <verse osisID='2Sam.11.21'>
who smoot Abymelech, sone of Gerobaal? whether not a womman sente on hym a gobet of a mylnestoon fro the wal, and killide hym in Thebes? whi neiyiden ye bisidis the wal? thou schalt seie, Also thi seruaunt, Vrye Ethei, diede.
</verse>
        <verse osisID='2Sam.11.22'>
Therfor the messanger yede, and telde to Dauid alle thingis whiche Joab hadde comaundid to hym.
</verse>
        <verse osisID='2Sam.11.23'>
And the messanger seide to Dauid, `Men hadden the maistri ayens us, and thei yeden out to vs in to the feeld; sotheli bi `fersnesse maad we pursueden hem `til to the yate of the citee.
</verse>
        <verse osisID='2Sam.11.24'>
And archeris senten dartis to thi seruauntis fro the wal aboue, and summe of the `kyngis seruauntis ben deed; forsothe also thi seruaunt, Vrye Ethei, is deed.
</verse>
        <verse osisID='2Sam.11.25'>
And Dauid seide to the messanger, Thou schalt seie these thingis to Joab, This thing breke not thee; for the bifallyng of batel is dyuerse, and swerd wastith now this man, now that man; coumforte thi fiyteris ayens the citee, that thou distrye it, and excite thou hem.
</verse>
        <verse osisID='2Sam.11.26'>
Forsothe the wijf of Vrye herde, that Vrye hir hosebond was deed, and sche biweilide hym.
</verse>
        <verse osisID='2Sam.11.27'>
And whanne the morenyng was passid, Dauid sente, and brouyte hir in to his hows; and sche was maad wijf to hym, and sche childide a sone to hym. And this word which Dauid hadde do displeside bifor the Lord.
</verse>
      </chapter>
      <chapter osisID='2Sam.12'>
        <verse osisID='2Sam.12.1'>
Therfor the Lord sente Nathan to Dauid; and whanne he hadde come to Dauid, he seide to Dauid, Answere thou doom to me; twei men weren in o citee; o man was riche, and the tother was pore.
</verse>
        <verse osisID='2Sam.12.2'>
The riche man hadde ful many scheep, and oxun;
</verse>
        <verse osisID='2Sam.12.3'>
sotheli the pore man hadde vttirli no thing, outakun o litil scheep, which he hadde bouyt, and nurschid, and which `hadde wexid at hym with hise sones, and eet togidere of his breed, and drank of his cuppe, and slepte in his bosum; and it was as a douyter to hym.
</verse>
        <verse osisID='2Sam.12.4'>
Forsothe whanne a pilgrym `hadde come to the riche man, he sparide to take of hise scheep and oxun, that he schulde make a feeste to that pilgrym, that cam to hym; and he took the scheep of the pore man, and `made redi metis to the man that cam to hym.
</verse>
        <verse osisID='2Sam.12.5'>
Forsothe Dauid was ful wrooth with indignacioun ayens that man, and seide to Nathan, The Lord lyueth, for the man that dide this is the sone of deeth;
</verse>
        <verse osisID='2Sam.12.6'>
he schal yelde the scheep in to foure folde, for he dide this word, and sparide not.
</verse>
        <verse osisID='2Sam.12.7'>
Forsothe Nathan seide to Dauid, Thou art thilke man, that hast do this thing. The Lord God of Israel seith these thingis, Y anoyntide thee `in to kyng on Israel, and Y delyuerede thee fro the hond of Saul,
</verse>
        <verse osisID='2Sam.12.8'>
and Y yaf to thee the hows of thi lord, and the wyues of thi lord in thi bosum, and Y yaf to thee the hows of Israel, and of Juda; and if these thingis ben litil, Y schal adde to thee myche grettere thingis.
</verse>
        <verse osisID='2Sam.12.9'>
Whi therfor hast thou dispisid the word of the Lord, that thou didist yuels in my siyt? Thou hast smyte by swerd Vrye Ethei, and thou hast take his wijf in to wijf to thee, and thou hast slayn hym with the swerd of the sones of Amon.
</verse>
        <verse osisID='2Sam.12.10'>
Wherfor swerd schal not go awey fro thin hows til in to with outen ende; for thou dispysidist me, and tokist the wijf of Vrye Ethei, that sche schulde be thi wijf.
</verse>
        <verse osisID='2Sam.12.11'>
Therfor the Lord seith these thingis, Lo! Y schal reise on thee yuel of thin hows, and Y schal take thi wyues in `thin iyen, and Y schal yyue to thi neiybore, and he schal slepe with thi wyues in the iyen of this sunne, `that is, opynli bifor alle men, as in xv. chapitre.
</verse>
        <verse osisID='2Sam.12.12'>
For thou hast do priueli; forsothe Y schal do this word in the siyt of al Israel, and in the siyt of this sunne.
</verse>
        <verse osisID='2Sam.12.13'>
And Dauid seide to Nathan, Y haue synned to the Lord. And Nathan seide to Dauid, Also the Lord hath turned awei thi synne; thou schalt not die.
</verse>
        <verse osisID='2Sam.12.14'>
Netheles for thou madist enemyes to blasfeme the name of the Lord, for this word the child which is borun to thee schal die bi deeth.
</verse>
        <verse osisID='2Sam.12.15'>
And Nathan turnede ayen in to his hows. And the Lord smoot the litil child, whom the wijf of Vrye childide to Dauid, and he dispeiride.
</verse>
        <verse osisID='2Sam.12.16'>
And Dauid preiede the Lord for the litil child; and Dauid fastide bi fastyng, and entride asidis half, and lai on the erthe.
</verse>
        <verse osisID='2Sam.12.17'>
Sotheli the eldere men of his hows camen, and constreyneden hym `bi meke preieris, that he schulde rise fro the erthe; and he nolde, nethir he eet mete with hem.
</verse>
        <verse osisID='2Sam.12.18'>
Forsothe it bifelde in the seuenthe dai, that the yong child diede; and the seruauntis of Dauid dredde to telle to hym, that the litil child was deed; for thei seiden, Lo! whanne the litil child lyuede yit, we spaken to hym, and he herde not oure vois; hou myche more, if we seien the child is deed, he schal turment himsilf?
</verse>
        <verse osisID='2Sam.12.19'>
Therfore whanne Dauid hadde herd his seruauntis spekynge priueli, `ether moterynge, he understood that the yong child was deed; `and he seyde to his seruauntis, Whether the child is deed? Whiche answeriden to hym, He is deed.
</verse>
        <verse osisID='2Sam.12.20'>
Therfor Dauid roos fro the erthe, and was waischid, and anoyntid; and whanne he hadde chaungid cloth, he entride in to the hows of the Lord, and worschipide, and cam in to his hows; and he axide, that thei schulden sette breed to hym, and he eet.
</verse>
        <verse osisID='2Sam.12.21'>
Sothely his seruauntis seiden to hym, What is the word which thou hast do? Thou fastidist, and weptist for the yong child, whanne he lyuede yit; sotheli whanne the child was deed, thou risidist and etist breed?
</verse>
        <verse osisID='2Sam.12.22'>
And Dauid seide, Y fastide and wepte for the yong child, whanne he lyuyde yit; for Y seide, Who woot, if perauenture the Lord yyue hym to me, and the yong child lyue?
</verse>
        <verse osisID='2Sam.12.23'>
`Now forsothe for he is deed, whi `fast Y? whether Y schal mow ayen clepe hym more? Y schal `go more to hym, but he schal not turne ayen to me.
</verse>
        <verse osisID='2Sam.12.24'>
And Dauid coumfortid Bersabee, his wijf; and he entride to hir, and slepte with hir. And sche gendride a sone, and Dauid clepide his name Salomon; and the Lord louyde hym.
</verse>
        <verse osisID='2Sam.12.25'>
And he sente Salomon in the hond of Nathan, the prophete; and he clepide his name Amyable to the Lord, for the Lord louyde hym.
</verse>
        <verse osisID='2Sam.12.26'>
Therfor Joab fauyt ayens Rabath, of the sones of Amon, and he fauyt ayens the `kyngis citee.
</verse>
        <verse osisID='2Sam.12.27'>
And Joab sente messangeris to Dauid, and seide, Y fauyte ayens Rabath, and the citee of watris schal be takun.
</verse>
        <verse osisID='2Sam.12.28'>
Now therfor gadere thou the tother part of the puple, and bisege thou the citee, and take thou it, lest whanne the citee is wastid of me, the victorie be arettid to my name.
</verse>
        <verse osisID='2Sam.12.29'>
Therfor Dauid gaderide al the puple, and he yede forth ayens Rabath; and whanne he hadde fouyte, he took it.
</verse>
        <verse osisID='2Sam.12.30'>
And he took the diademe of the kyng of hem fro his heed, bi weiyte a talent of gold, hauynge preciouseste peerlis; and it was put on the heed of Dauid, `that is, aftir that it was weldid and purgid bi fier; but also Dauid bar awey ful myche prey of the citee.
</verse>
        <verse osisID='2Sam.12.31'>
Also he ledde forth the puple therof, and sawide, and `dide aboute hem `yrun instrumentis of turment, and departide with knyues, and `ledde ouer bi the licnesse of tijl stoonus; so he dide to alle the citees of the sones of Amon. And Dauid turnede ayen, and al his oost, in to Jerusalem.
</verse>
      </chapter>
      <chapter osisID='2Sam.13'>
        <verse osisID='2Sam.13.1'>
Forsothe it was doon aftir these thingis, that Amon, the sone of Dauid, louyde the faireste sistir, Thamar bi name, of Absolon, sone of Dauid.
</verse>
        <verse osisID='2Sam.13.2'>
And Amon perischide greetli for hir, so that he was sijk for `the loue of hir. For whanne she was a virgyn, it semyde hard to hym, that he schulde do ony thing vnonestli with hir.
</verse>
        <verse osisID='2Sam.13.3'>
Forsothe a freend, Jonadab bi name, sone of Semmaa, brother of Dauid, `was to Amon; Jonadab was a ful prudent man.
</verse>
        <verse osisID='2Sam.13.4'>
Which seide to Amon, Sone of the kyng, whi art thou maad feble so bi leenesse bi alle daies? whi schewist thou not to me? And Amon seide to him, Y loue Thamar, the sister of my brother Absolon.
</verse>
        <verse osisID='2Sam.13.5'>
And Jonadab answeride to hym, Li thou on thi bed, and feyne thou sikenesse; and whanne thi fadir cometh, that he visyte thee, seie thou to hym, Y preye, come Thamar, my sister, that sche yyue mete to me, and make a seew, that Y ete of hir hond.
</verse>
        <verse osisID='2Sam.13.6'>
Therfor Amon lay doun, and `bigan as to be sijk. And whanne the kyng hadde come to visite him, Amon seide to the kyng, Y biseche, come Thamar, my sistir, that sche make twei soupyngis bifor my iyen, and that Y take of hir hond meete maad redi.
</verse>
        <verse osisID='2Sam.13.7'>
Therfor Dauid sente to the hows of Thamar, and seide, Come thou in to the hows of Amon, thi brother, and make thou seew to hym.
</verse>
        <verse osisID='2Sam.13.8'>
And Thamar cam in to the hows of Amon, hir brother. Sotheli he lai; and sche took mele, and medlide, and made moist bifor hise iyen, and sethide soupyngis;
</verse>
        <verse osisID='2Sam.13.9'>
and sche took that, that sche hadde sode, and helde out, and settide byfor hym, and he nolde ete. And Amon seide, Putte ye out alle men fro me. And whanne thei hadden put out alle men,
</verse>
        <verse osisID='2Sam.13.10'>
Amon seide to Thamar, Bere the mete in to the closet, that Y ete of thin hond. Therfor Thamar took the soupingis whiche sche hadde maad, and brouyte in to Amon, hir brother, in the closet.
</verse>
        <verse osisID='2Sam.13.11'>
And whanne sche hadde proferid mete to hym, he took hir, and seide, Come thou, my sistir, li thou with me.
</verse>
        <verse osisID='2Sam.13.12'>
And sche answeride to hym, My brother, nyle thou, nyle thou oppresse me, for this is not leueful in Israel; nyle thou do this foli.
</verse>
        <verse osisID='2Sam.13.13'>
For Y schal not mow bere my schenschip, and thou schalt be as oon of the vnwise men in Israel; but rather speke thou to the kyng, and he schal not denye me to thee.
</verse>
        <verse osisID='2Sam.13.14'>
Sotheli he nolde assente to hir preieris; but he was strengere in myytis, and oppresside hir, and lay with hir.
</verse>
        <verse osisID='2Sam.13.15'>
And `Amon hadde hir hateful bi ful grete haterede, so that the hatrede was gretter, bi which he hatide hir, than the loue bi which he louyde hir bifor. And Amon seide to hir, Rise thou, and go.
</verse>
        <verse osisID='2Sam.13.16'>
And sche answeride to hym, This yuel is more which thou doist now ayens me, and puttist me out, than that, that thou didist bifore. And he nolde here hir; but whanne the child was clepide,
</verse>
        <verse osisID='2Sam.13.17'>
that mynystride to hym, he seide, Putte thou out this womman fro me, and close thou the dore aftir hir.
</verse>
        <verse osisID='2Sam.13.18'>
And sche was clothid with a coote doun to the heele; for the kyngis douytris virgyns vsiden siche clothis. Therfor the mynystre of Amon puttide hir out, and closide the dore aftir hir.
</verse>
        <verse osisID='2Sam.13.19'>
And sche spreynte aische to hir heed, whanne the coote to `the heele was to-rent, and whanne the hondis weren put on hir heed, and sche yede entrynge and criynge.
</verse>
        <verse osisID='2Sam.13.20'>
Forsothe Absolon, hir brother, seide to hir, Whether Amon, thi brothir, hath leyn with thee? But `now, sister, be stille; he is thi brother, and turmente not thin herte for this thing. Therfor Thamar dwellide morenynge in the hows of Absolon, hir brothir.
</verse>
        <verse osisID='2Sam.13.21'>
Forsothe whanne `kyng Dauid hadde herd these wordis, he was ful sori, and he nolde make sore the spyrit of Amon, his sone; for he louyde Amon, for he was the firste gendrid `to hym.
</verse>
        <verse osisID='2Sam.13.22'>
Forsothe Absolon spak not to Amon, nether yuel nether good; for Absolon hatide Amon, for he hadde defoulid Thamar, his sistir.
</verse>
        <verse osisID='2Sam.13.23'>
Forsothe it was doon aftir the tyme of twei yeer, that the scheep of Absolon weren shorun in Baalasor, which is bisidis Effraym. And Absolon clepide alle the sones of the kyng.
</verse>
        <verse osisID='2Sam.13.24'>
And he cam to the kyng, and seide to hym, Lo! the scheep of thi seruaunt ben schorun; Y preye, come the king with hise seruauntis to his seruaunt.
</verse>
        <verse osisID='2Sam.13.25'>
And the kyng seide to Absolon, Nyle thou, my sone, nyle thou preye, that alle we come, and greeue thee. Forsothe whanne he constreynede Dauid, and he nolde go, he blesside Absolon.
</verse>
        <verse osisID='2Sam.13.26'>
And Absolon seide to Dauid, If thou nylt come, Y byseche, come nameli Amon, my brother, with vs. And the kyng seide to hym, It is no nede, that he go with thee.
</verse>
        <verse osisID='2Sam.13.27'>
Therfor Absolon constreynede hym; and he delyuerede with him Amon, and alle the sones of the kyng. And Absolon hadde maad a feeste as the feeste of a kyng.
</verse>
        <verse osisID='2Sam.13.28'>
Sotheli Absolon comaundide to hise children, and seide, Aspie ye, whanne Amon is drunkun of wyn, and Y seie to you, Smyte ye, and sle hym. Nyle ye drede, for Y am that comaunde to you; be ye strengthid, and be ye stronge men.
</verse>
        <verse osisID='2Sam.13.29'>
Therfor the children of Absolon diden ayens Amon, as Absolon hadde comaundide to hem; and alle the sones of the kyng risiden, and stieden ech on his mule, and fledden.
</verse>
        <verse osisID='2Sam.13.30'>
And whanne thei yeden yit in the weie, fame cam to the kyng, and seide, Absolon hath kild alle the sones of the king, and `nameli not oon lefte of hem.
</verse>
        <verse osisID='2Sam.13.31'>
Therfor the kyng roos, and to-rente hise clothis, and felde doun on the erthe; and alle hise seruauntis that stoden nyy to hym, to-renten her clothis.
</verse>
        <verse osisID='2Sam.13.32'>
Sotheli Jonadab, sone of Semmaa, brother of Dauid, answeride and seide, My lord the kyng, gesse not, that alle the children, and sones of the kyng, ben slayn; Amon aloone is deed, for he was set in hatrede to Absolon, fro the day in which he oppresside Thamar, his sistir.
</verse>
        <verse osisID='2Sam.13.33'>
Now therfor, my lord the kyng, set not this word on his herte, and seie, Alle the sones of the kyng ben slayn; for Amon aloone is deed.
</verse>
        <verse osisID='2Sam.13.34'>
Forsothe Absolon fledde. And a child aspiere reiside hise iyen, and bihelde, and lo! myche puple cam bi a weye out of the comyn weie bi the side of the hil.
</verse>
        <verse osisID='2Sam.13.35'>
And Jonadab seide to the kyng, Lo! the sones of the kyng comen; bi the word of thi seruaunt, so it is doon.
</verse>
        <verse osisID='2Sam.13.36'>
And whanne he hadde ceessid to speke, also the sones of the kyng apperiden; and thei entriden, and reisiden her vois, and wepten; but also the kyng and alle his seruauntis wepten bi ful greet wepyng.
</verse>
        <verse osisID='2Sam.13.37'>
Forsothe Absolon fledde, and yede to Tholmai, sone of Amyur, the kyng of Gessur. Therfor Dauid biweilide his sone Amon in many daies.
</verse>
        <verse osisID='2Sam.13.38'>
Forsothe Absolon, whanne he hadde fled, and hadde come in to Gessur, was there thre yeer.
</verse>
        <verse osisID='2Sam.13.39'>
And Dauid ceesside to pursue Absolon, for he was coumfortid on the deeth of Amon.
</verse>
      </chapter>
      <chapter osisID='2Sam.14'>
        <verse osisID='2Sam.14.1'>
Forsothe Joab, the sone of Saruye, vndirstood, that the herte of the kyng was turned to Absolon;
</verse>
        <verse osisID='2Sam.14.2'>
and he sente to Thecua, and took fro thennus a wise womman, and he seide to hir, Feyne thee to morene, and be thou clothid with clooth of duyl, and be thou anoyntid with oile, that thou be as a womman by morenynge `now in ful myche tyme a deed man.
</verse>
        <verse osisID='2Sam.14.3'>
And thou schalt entre to the kyng, and thou schalt speke to hym siche wordis. Sotheli Joab puttide the wordis in hir mouth.
</verse>
        <verse osisID='2Sam.14.4'>
Therfor whanne the womman of Thecua hadde entrid to the kyng, sche felde bifor hym on the erthe, and worschipide, and seide, A! kyng, kepe me.
</verse>
        <verse osisID='2Sam.14.5'>
And the kyng seide to hir, What hast thou of cause? And sche answeride, Alas! Y am a womman widewe, for myn hosebonde is deed;
</verse>
        <verse osisID='2Sam.14.6'>
and tweyne sones weren of thin handmayde, whiche debatiden ayens hem silf in the feeld, and `noon was that myyte forbede hem, and oon smoot `the tother, and killide hym.
</verse>
        <verse osisID='2Sam.14.7'>
And lo! al the kynrede risith ayens thin handmayde, and seith, Yyue thou hym that killide his brothir, that we sle hym for the lijf of his brother whom he killide, and that we do awei the eir; and thei seken to quenche my sparcle whych is lefte, that name dwelle not to myn hosebonde, and relikis, `ethir remenauntis, be not to him on erthe.
</verse>
        <verse osisID='2Sam.14.8'>
And the kyng seide to the womman, Go in to thin hows, and Y schal comaunde for thee.
</verse>
        <verse osisID='2Sam.14.9'>
And the womman of Thecua seide to the kyng, My lord the kyng, this wickidnesse be on me, and on the hows of my fadir; forsothe the kyng and his trone be innocent.
</verse>
        <verse osisID='2Sam.14.10'>
And the kyng seide, Brynge thou hym to me, that ayenseith thee, and he schal no more adde that he touche thee.
</verse>
        <verse osisID='2Sam.14.11'>
And sche seide, The kyng haue mynde on his Lord God, and the nexte men of blood to take veniaunce be not multiplied, and `thei schulen not sle my sone. And the kyng seide, The Lord lyueth, for noon of the heeris of thi sone schal falle on the erthe.
</verse>
        <verse osisID='2Sam.14.12'>
Therfor the womman seide, Thin handmayde speke a word to my lord the kyng. And the kyng seide, Speke thou.
</verse>
        <verse osisID='2Sam.14.13'>
And the womman seide, Whi `thouytist thou sich a thing ayens the puple of God? and the kyng spak this word, that he do synne, and brynge not ayen his sone cast out?
</verse>
        <verse osisID='2Sam.14.14'>
Alle we dyen, and as watris that schulen not turne ayen, we sliden in to erthe; and God nyl that a soule perische, but he withdrawith, and thenkith lest he perische outirly, which is cast awey.
</verse>
        <verse osisID='2Sam.14.15'>
Now therfor come thou, that Y speke to my lord the kyng this word, while the puple is present; and thin handmaide seide, Y schal speke to the kyng, if in ony maner the kyng do the word of his handmayde.
</verse>
        <verse osisID='2Sam.14.16'>
And the kyng herde the wordis, that he schulde delyuere his handmayde fro the hondis of alle men, that wolden do awei me, and my sone to gidere, fro the eritage of the Lord.
</verse>
        <verse osisID='2Sam.14.17'>
Therfor thin hand mayde seie, that the word of my lord the kyng be maad as sacrifice, `that is, that the sentence youun of hym be plesaunt to God, as sacrifice plesith God; for as an aungel of the Lord, so is my lord the kyng, that he be not mouyd bi blessyng nether bi cursyng. Wherfor and thi Lord God is with thee.
</verse>
        <verse osisID='2Sam.14.18'>
And the kyng answeride, and seide to the womman, Hide thou not fro me the word which Y axe thee. And the womman seide to hym, Speke thou, my lord the kyng.
</verse>
        <verse osisID='2Sam.14.19'>
And the kyng seide, Whether the hond of Joab is with thee in alle these thingis? The womman answeride, and seide, Bi the helthe of thi soule, my lord the kyng, nether to the left side nether to the riyt side is ony thing of alle these thingis, whiche my lord the kyng spak. For thi seruaunt Joab hym silf comaundide to me, and he puttide alle these wordis in to the mouth of thin handmaide,
</verse>
        <verse osisID='2Sam.14.20'>
that Y schulde turne the figure of this word; for thi seruaunt Joab comaundide this thing. Forsothe thou, my lord the kyng, art wijs, as an aungel of God hath wisdom, that thou vnderstonde alle thingis on erthe.
</verse>
        <verse osisID='2Sam.14.21'>
And the kyng seide to Joab, Lo! Y am plesid, and Y haue do thi word; therfor go thou, and ayen clepe thou the child Absolon.
</verse>
        <verse osisID='2Sam.14.22'>
And Joab felde on his face to erthe, and worschipide, and blesside the kyng; and Joab seide, Thi seruaunt hath vndirstonde to dai, that Y foond grace in thin iyen, my lord the kyng, for thou hast do the word of thi seruaunt.
</verse>
        <verse osisID='2Sam.14.23'>
Therfor Joab roos, and yede in to Gessur, and brouyte Absolon in to Jerusalem.
</verse>
        <verse osisID='2Sam.14.24'>
Forsothe the kyng seide, Turne he ayen in to his hows, and se not he my face.
</verse>
        <verse osisID='2Sam.14.25'>
Therfor Absolon turnede ayen in to his hows, and siy not the face of the kyng. Sotheli no man in al Israel was so fair as Absolon, and ful comeli; fro the step of the foot `til to the top, `no wem was in hym;
</verse>
        <verse osisID='2Sam.14.26'>
and in as myche as `he clippide more the heeris, bi so myche thei wexiden more; forsothe he was clippid onys in the yeer, for the heer greuede him. And whanne he clippide the heeris, he weiyide `the heeris of his heed bi twei hundrid siclis with comyn weiyte.
</verse>
        <verse osisID='2Sam.14.27'>
Forsothe thre sones, and a douyter, Thamar bi name, of `excellent forme weren borun to Absolon.
</verse>
        <verse osisID='2Sam.14.28'>
And Absolon dwellide in Jerusalem twei yeer, and he siy not the face of the kyng.
</verse>
        <verse osisID='2Sam.14.29'>
Therfor he sente to Joab, that he schulde sende hym to the kyng; which Joab nolde come to hym. And whanne he hadde sent the secounde tyme, and Joab nolde come,
</verse>
        <verse osisID='2Sam.14.30'>
Absolon seide to hise seruauntis, Ye knowen the feeld of Joab bisidis my feeld hauynge ripe barli; therfor go ye, and brenne ye it with fier. Therfor the seruauntis of Absolon brenten the corn with fier. And the seruauntis of Joab camen with her clothis to-rent, and seiden, The seruauntis
</verse>
        <verse osisID='2Sam.14.31'>
of Absolon han brent the part of feeld bi fier. And Joab roos, and cam to Absolon in to his hows, and seide, Whi
</verse>
        <verse osisID='2Sam.14.32'>
han thi seruauntis brent my corn bi fier? And Absolon answeride to Joab, Y sente to thee, and bisouyte that thou schuldist come to me, and that Y schulde sende thee to the kyng, that thou schuldist seie to hym, Whi cam Y fro Gessur? It was betere to me to be there; therfor Y biseche, that Y se the face of the kyng, that if he is myndeful of my wickidnesse, sle he me.
</verse>
        <verse osisID='2Sam.14.33'>
Joab entride to the kyng, and telde to hym. And Absolon was clepid, and entryde to the kyng, and worschipide on the face of erthe bifor hym, and the kyng kisside Absolon.
</verse>
      </chapter>
      <chapter osisID='2Sam.15'>
        <verse osisID='2Sam.15.1'>
Therfor aftir these thingis Absolon made a chaar to hym, and knyytis, and fifti men, that schulden go bifor hym.
</verse>
        <verse osisID='2Sam.15.2'>
And Absolon roos eerli, and stood bisidis the entryng of the yate in the weie; and Absolon clepide to hym ech man, that hadde a cause that he schulde come to the doom of the kyng, and Absolon seide, Of what citee art thou? Which answeride, and seide, Of o lynage of Israel Y am, thi seruaunt.
</verse>
        <verse osisID='2Sam.15.3'>
And Absolon answeride to hym, Thi wordis semen to me good and iust, but noon is ordeyned of the kyng to here thee. And Absolon seide, Who schal ordeyne me iuge on the lond,
</verse>
        <verse osisID='2Sam.15.4'>
that alle men that han cause come to me, and Y deme iustly?
</verse>
        <verse osisID='2Sam.15.5'>
But whanne a man cam to Absolon to greete hym, he helde forth the hond, and took, and kisside that man;
</verse>
        <verse osisID='2Sam.15.6'>
and Absolon dide this to al Israel, that cam to doom to be herd of the kyng; and Absolon drow awei the hertis of men of Israel.
</verse>
        <verse osisID='2Sam.15.7'>
Forsothe aftir foure yeer Absolon seide to kyng Dauid, Y schal go, and Y schal yelde my vowis, whiche Y vowide to the Lord in Ebron;
</verse>
        <verse osisID='2Sam.15.8'>
for thi seruaunt vowynge vowide, whanne he was in Gessur of Sirie, and seide, If the Lord bryngith ayen me in to Jerusalem, Y schal make sacrifice to the Lord.
</verse>
        <verse osisID='2Sam.15.9'>
And the kyng seide to hym, Go thou in pees. And Absolon roos, and yede in to Ebron.
</verse>
        <verse osisID='2Sam.15.10'>
Forsothe Absolon sente aspieris in to al the lynage of Israel, and seide, Anoon as ye heren the sown of clarioun, seye ye, Absolon schal regne in Ebron.
</verse>
        <verse osisID='2Sam.15.11'>
Forsothe twei hundrid men clepid of Jerusalem yeden with Absolon, and yede with symple herte, and outirli thei knewen not the cause.
</verse>
        <verse osisID='2Sam.15.12'>
Also Absolon clepide Achitofel of Gilo, the councelour of Dauid, fro his citee Gilo. And whanne he offride sacrifices a strong swerynge togidere was maad, and the puple rennynge togidere was encreessid with Absolon.
</verse>
        <verse osisID='2Sam.15.13'>
Therfor a messanger cam to Dauid, and seide, With al herte al Israel sueth Absolon.
</verse>
        <verse osisID='2Sam.15.14'>
And Dauid seide to hise seruauntis that weren with hym in Jerusalem, Rise ye, and flee we; for noon ascaping schal be to us fro the face of Absolon; therfor haste ye to go out, lest he come, and ocupie vs, and fille on vs fallynge, and smyte the citee bi the scharpnesse of swerd.
</verse>
        <verse osisID='2Sam.15.15'>
And the seruauntis of the kyng seiden to hym, We thi seruauntis schulen performe gladli alle thingis, what euer thingis oure lord the kyng schal comaunde.
</verse>
        <verse osisID='2Sam.15.16'>
Therfor the kyng yede out, and al his hous, on her feet; and the king lefte ten wymmen concubyns, `that is, secundarie wyues, to kepe the hous.
</verse>
        <verse osisID='2Sam.15.17'>
And the king yede out, and al Israel, on her feet, and the kyng stood fer fro the hous.
</verse>
        <verse osisID='2Sam.15.18'>
And alle hise seruauntis yeden bisidis him, and the legiouns of Cerethi and of Ferethi, and alle men of Geth `strong fiyters, sixe hundrid men, that sueden him fro Geth, yeden on foote bifor the kyng.
</verse>
        <verse osisID='2Sam.15.19'>
Forsothe the kyng seide to Ethai of Geth, Whi comest thou with vs? Turne thou ayen, and dwelle with the kyng, for thou art a pilgrym, and thou yedist out fro thi place.
</verse>
        <verse osisID='2Sam.15.20'>
Thou camest yistirdai, and to dai thou art compellid to go out with vs. Sotheli Y schal go, whidur Y schal go; turne ayen, and lede ayen thi britheren with thee, and the Lord do mercy and treuthe with thee, for thou schewidist grace and feith.
</verse>
        <verse osisID='2Sam.15.21'>
And Ethai answeride to the kyng, and seide, The Lord lyueth, and my lord the kyng lyueth, for in what euer place thou schalt be, my lord the kyng, ether in deeth ethir in lijf, there thi seruaunt schal be.
</verse>
        <verse osisID='2Sam.15.22'>
And Dauid seide to Ethay, Come thou, and passe. And Ethai of Geth passide, and the kyng, and alle men that weren with hym, and the tother multitude.
</verse>
        <verse osisID='2Sam.15.23'>
And alle men wepten with greet vois, and al the puple passide; and the kyng yede ouer the strond of Cedron, and al the puple yede ayens the weie of the olyue tree, that biholdith to deseert.
</verse>
        <verse osisID='2Sam.15.24'>
Forsothe and Sadoch the preest cam, and alle the dekenes with hym, and thei baren the arke of boond of pees of God, and thei diden doun the arke of God; and Abiathar stiede, til al the puple was passid that yede out of the citee.
</verse>
        <verse osisID='2Sam.15.25'>
And the kyng seide to Sadoch, Bere ayen the arke of God in to the citee; if Y schal fynde grace in the iyen of the Lord, he schal lede me ayen, and he schal schewe to me that arke and his tabernacle.
</verse>
        <verse osisID='2Sam.15.26'>
Sotheli if the Lord seith, Thou plesist not me; Y am redi, do he that, that is good bifor hym silf.
</verse>
        <verse osisID='2Sam.15.27'>
And the kyng seide to Sadoch, preest, A! thou seere, `that is, profete, turne ayen in to the citee, with pees; and Achymaas, thi sone, and Jonathas, the sone of Abiathar, youre twei sones, be with you.
</verse>
        <verse osisID='2Sam.15.28'>
Lo! Y schal be hid in the feeldi places of deseert, til word come fro you, and schewe to me.
</verse>
        <verse osisID='2Sam.15.29'>
Therfor Sadoch and Abiathar baren ayen the arke of God in to Jerusalem, and dwelliden there.
</verse>
        <verse osisID='2Sam.15.30'>
Forsothe Dauid stiede on the hil of olyue trees, stiynge and wepynge, with the heed hilyd, and `goynge with nakid feet; but also al the puple that was with hym, stiede with the heed hilid, and wepte.
</verse>
        <verse osisID='2Sam.15.31'>
Forsothe it was teld to Dauid, that Achitofel was in the sweryng togidere with Absolon; and Dauid seide, Lord, Y byseche, make thou fonned the counsel of Achitofel.
</verse>
        <verse osisID='2Sam.15.32'>
And whanne Dauid stiede in to the hiyenesse of the hil, in which he schulde worschipe the Lord, lo! Cusi of Arath, with the cloth to-rent, and with the heed ful of erthe, cam to hym.
</verse>
        <verse osisID='2Sam.15.33'>
And Dauid seide to hym, If thou comest with me, thou schalt be to me to charge; sotheli if thou turnest ayen in to the citee,
</verse>
        <verse osisID='2Sam.15.34'>
and seist to Absolon, Y am thi seruaunt, kyng, suffre thou me to lyue; as Y was the seruaunt of thi fadir, so Y schal be thi seruaunt; thou schalt distrye the counsel of Achitofel.
</verse>
        <verse osisID='2Sam.15.35'>
Forsothe thou hast with thee Sadoch and Abiathar, preestis; and `thou schalt schewe ech word, what euer word thou schalt here in the hows of the kyng, to Sadoch and Abiathar, preestis.
</verse>
        <verse osisID='2Sam.15.36'>
Sotheli twei sones `of hem ben with hem, Achymaas, sone of Sadoch, and Jonathan, sone of Abiathar; and ye schulen sende bi hem to me ech word which ye schulen here.
</verse>
        <verse osisID='2Sam.15.37'>
Therfor whanne Chusi, freend of Dauid, cam in to the citee, also Absolon entryde in to Jerusalem.
</verse>
      </chapter>
      <chapter osisID='2Sam.16'>
        <verse osisID='2Sam.16.1'>
And whanne Dauid hadde passid a litil the cop of the hil, Siba, the child of Mysphobosech, apperide in to his comyng, with tweyne assis, that weren chargid with twei hundrid looues, and with an hundrid bundels of dried grapis, and with an hundrid gobetis of pressid figus, and with twei vessels of wyn.
</verse>
        <verse osisID='2Sam.16.2'>
And the kyng seide to Siba, What wolen these thingis to hem silf? And Siba answeride, My lord the kyng, the assis ben to the meyneals of the kyng, that thei sitte; the looues and `figis pressid ben to thi children to ete; forsothe the wyn is, that if ony man faile in deseert, he drynke.
</verse>
        <verse osisID='2Sam.16.3'>
And the kyng seide, Where is the sone of thi lord? And Siba answeride to the kyng, He dwellide in Jerusalem, `and seide, To dai the Lord of the hows of Israel schal restore to me the rewme of my fadir.
</verse>
        <verse osisID='2Sam.16.4'>
And the kyng seide to Siba, Alle thingis that weren of Mysphibosech ben thine. And Siba seide, Y preye, fynde Y grace bifor thee, my lord the kyng.
</verse>
        <verse osisID='2Sam.16.5'>
Therfor kyng Dauid cam `til to Bahurym, and lo! a man of the meynee of the hows of Saul, Semey bi name, sone of Gera, yede out fro thennus; he yede forth goynge out, and curside.
</verse>
        <verse osisID='2Sam.16.6'>
And he sente stoonys ayens Dauid, and ayens alle seruauntis of kyng Dauid; forsothe al the puple, and alle fiyteris yeden at the riytside and at the left side of the king.
</verse>
        <verse osisID='2Sam.16.7'>
Sotheli Semey spak so, whanne he curside the kyng, Go out, go out, thou man of bloodis, and man of Belial!
</verse>
        <verse osisID='2Sam.16.8'>
The Lord hath yolde to thee al the blood of the hows of Saul, for thou rauyschedist the rewme fro hym; and the Lord yaf the rewme in to the hond of Absolon, thi sone; and lo! thin yuels oppressen thee, for thou art a man of blodis.
</verse>
        <verse osisID='2Sam.16.9'>
Forsothe Abisay, the sone of Saruye, seide to the kyng, Whi cursith this dogge, that schal die, my lord the kyng? Y schal go, and Y schal girde of his heed.
</verse>
        <verse osisID='2Sam.16.10'>
And the kyng seide, Ye sones of Saruye, what is to me and to you? Suffre ye hym, that he curse; for the Lord comaundide to hym, that he schulde curse Dauid; and who is he that dare seie, Whi dide he so?
</verse>
        <verse osisID='2Sam.16.11'>
And the kyng seide to Abysay, and to alle hise seruauntis, Lo! my sone, that yede out of my wombe, sekith my lijf; hou myche more now this sone of Gemyny? Suffre ye hym, that he curse bi comaundement of the Lord;
</verse>
        <verse osisID='2Sam.16.12'>
if in hap the Lord biholde my turmentyng, and yelde good to me for this `cursyng of this dai.
</verse>
        <verse osisID='2Sam.16.13'>
Therfor Dauid yede, and hise felowis, bi the weie with hym; forsothe Semey yede bi the slade of the hil `bi the side ayens hym; and curside, and sente stoonus ayens him, and spreynte erthe.
</verse>
        <verse osisID='2Sam.16.14'>
And so `Dauid the king cam, and al the puple weery with hym, and thei weren refreischid there.
</verse>
        <verse osisID='2Sam.16.15'>
Forsothe Absolon, and al the puple of Israel entriden in to Jerusalem, but also Achitofel with hym.
</verse>
        <verse osisID='2Sam.16.16'>
Sotheli whanne Chusi of Arath, the frend of Dauid, hadde come to Absolon, he spak to Absolon, Heil, kyng! heil, kyng!
</verse>
        <verse osisID='2Sam.16.17'>
To whom Absolon seide, This is thi grace to thi freend; whi yedist thou not with thi freend?
</verse>
        <verse osisID='2Sam.16.18'>
And Chusi answeride to Absolon, Nay, for Y shal be seruaunt of hym, whom the Lord hath chose, and al this puple, and al Israel; and Y schal dwelle with him.
</verse>
        <verse osisID='2Sam.16.19'>
But that Y seie also this, to whom schal Y serue? whethir not to the sone of the kyng? as Y obeiede to thi fadir, so Y schal obeie to thee.
</verse>
        <verse osisID='2Sam.16.20'>
Forsothe Absolon seide to Achitofel, Take ye counsel, what we owen to do.
</verse>
        <verse osisID='2Sam.16.21'>
And Achytofel seide to Absolon, Entre thou to the concubyns of thi fadir, whiche he lefte to kepe the hows; that whanne al Israel herith, that thou hast defoulid thi fadir, the hondis of hem be strengthid with thee.
</verse>
        <verse osisID='2Sam.16.22'>
Therfor thei tildeden Absolon a tabernacle in the soler, and he entride to the concubyns of his fadir bifor al Israel.
</verse>
        <verse osisID='2Sam.16.23'>
Sotheli the counsel of Achitofel, which he yaf in tho daies, was as if a man counselide God; so was al the counsel of Achitofel, bothe whanne he was with Dauid, and whanne he was with Absolon.
</verse>
      </chapter>
      <chapter osisID='2Sam.17'>
        <verse osisID='2Sam.17.1'>
Therfor Achitofel seide to Absolon, Y schal chese twelue thousynde of men `to me, and Y schal rise, and pursue Dauid in this nyyt.
</verse>
        <verse osisID='2Sam.17.2'>
And Y schal falle on hym, for he is wery, and with vnboundun hondis Y schal smyte hym. And whanne al the puple fleeth which is with hym, Y schal smyte the kyng `desolat, ether left aloone.
</verse>
        <verse osisID='2Sam.17.3'>
And Y schal lede ayen al the puple, as o man is wont to turne ayen; for thou sekist o man, and al the puple schal be in pees.
</verse>
        <verse osisID='2Sam.17.4'>
And the word of him plesyde Absolon, and alle the grete men in birthe of Israel.
</verse>
        <verse osisID='2Sam.17.5'>
Forsothe Absolon seide, Clepe ye also Chusy of Arath, and here we what also he seith.
</verse>
        <verse osisID='2Sam.17.6'>
And whanne Chusi hadde come to Absolon, Absolon seide to hym. Achitofel spak siche a word; owen we do, ethir nay? what counsel yyuest thou?
</verse>
        <verse osisID='2Sam.17.7'>
And Chusi seide to Absolon, This is not good counsel, which Achitofel yaf in this tyme.
</verse>
        <verse osisID='2Sam.17.8'>
And eft Chusi seide, Thou knowist, that thi fadir, and the men that ben with him, ben moost stronge, and in bitter soule, as if a femal bere is fers in the forest, whanne the whelpis ben rauyschid; but also thi fader is a man werriour, and he schal not dwelle with the puple.
</verse>
        <verse osisID='2Sam.17.9'>
In hap now he is hid in the dichis, ethir in o place, in which he wole; and whanne ony man fallith in the bigynnyng, who euer schal here, he schal here, and schal seie, Wounde is maad in the puple that suede Absolon.
</verse>
        <verse osisID='2Sam.17.10'>
And ech strongeste man, whos herte is as `the herte of a lioun, schal be discoumfortid for drede; for al the puple of Israel knowith, that thi fadir is strong, and that alle men ben stronge, that ben with him.
</verse>
        <verse osisID='2Sam.17.11'>
But this semeth to me to be riytful counsel; al Israel be gaderid to thee, fro Dan `til to Bersabee, vnnoumbrable as the soond of the see; and thou schalt be in the myddis of hem.
</verse>
        <verse osisID='2Sam.17.12'>
And we schulen falle on hym, in what euer place he is foundun, and we schulen hile hym, as dew is wont to falle on the erthe; and we schulen not leeue of the men that ben with hym, `sotheli not oon.
</verse>
        <verse osisID='2Sam.17.13'>
`That if he entrith in to ony citee, al Israel schal cumpasse that citee with roopis, and we schulen drawe it in to the stronde, that no thing be foundun, sotheli not a litil stoon therof.
</verse>
        <verse osisID='2Sam.17.14'>
And Absolon seide, and alle the men of Israel, The counsel of Chusi of Arath is betere than the counsel of Achitofel; sotheli the profitable counsel of Achitofel was destried bi Goddis wille, that the Lord schulde brynge in yuel on Absolon.
</verse>
        <verse osisID='2Sam.17.15'>
And Chusi seide to Sadoch and to Abiathar, preestis, Achitofel yaf counsel to Absolon, and to the eldere men of Israel in this and this maner, and Y yaf sich and sich counsel.
</verse>
        <verse osisID='2Sam.17.16'>
Now therfor sende ye soone, and telle ye to Dauid, and seie ye, Dwelle thou not this nyyt in the feeldi places of deseert, but passe thou with out delay; lest perauenture the kyng be destried, and al the puple which is with hym.
</verse>
        <verse osisID='2Sam.17.17'>
Forsothe Jonathas and Achymaas stoden bisidis the welle of Rogel; an handmaide yede, and telde to hem, and thei yeden forth to telle the message to kyng Dauid; for thei myyten not be seyn, nether entre in to the citee.
</verse>
        <verse osisID='2Sam.17.18'>
Forsothe a child siy hem, and he schewide to Absolon; sotheli thei entriden with swift goyng in to the hows of `sum man in Bahurym, that hadde a pit in his place, and thei yeden doun in to that pit.
</verse>
        <verse osisID='2Sam.17.19'>
Forsothe a womman took, and spred abrood an hilyng of the mouth of the pit as driynge `barli with the pile takun a wey, and so the thing was hid.
</verse>
        <verse osisID='2Sam.17.20'>
And whanne the seruauntis of Absolon hadde come in to the hows, thei seiden to the womman, Where is Achymaas and Jonathas? And the womman answeride to hem, Thei passiden hastily, whanne `watir was tastid a litil. And whanne thei that souyten hem hadden not founde, thei turneden ayen in to Jerusalem.
</verse>
        <verse osisID='2Sam.17.21'>
And whanne thei `that souyten hadden go, thei stieden fro the pit; and thei yeden, and telden to kyng Dauid, and seiden, Rise ye, passe ye soone the flood, for Achitofel yaf sich counsel ayens you.
</verse>
        <verse osisID='2Sam.17.22'>
Therfor Dauid roos, and al the puple that was with hym, and thei passiden Jordan, til it was cleer dai, bifor that the word was pupplischid; and sotheli not oon was left, that `passide not the flood.
</verse>
        <verse osisID='2Sam.17.23'>
Forsothe Achitofel siy, that his counsel was not doon, and he sadlide his asse, and roos, and yede in to his hows, and in to his citee; and whanne his hows was disposid, he perischide bi hangyng, and he was biried in the sepulcre of his fadir.
</verse>
        <verse osisID='2Sam.17.24'>
Sotheli Dauid cam in to the castels, and Absolon passide Jordan, he and alle the men of Israel with hym.
</verse>
        <verse osisID='2Sam.17.25'>
Forsothe Absolon ordeynede Amasan for Joab on the oost; forsothe Amasan was the sone of a man that was clepid Jethra of Jeyrael, which entride to Abigail, douyter of Naas, the sistir of Saruye, that was the modir of Joab.
</verse>
        <verse osisID='2Sam.17.26'>
And Israel settide tentis with Absolon in the lond of Galaad.
</verse>
        <verse osisID='2Sam.17.27'>
And whanne Dauid hadde come in to castels, Sobi, the sone of Naas of Rabath, of the sones of Amon, and Machir, the sone of Amyel, of Lodobar, and Berzellai, of Galaad,
</verse>
        <verse osisID='2Sam.17.28'>
of Rogelym, brouyten to hym beddyngis, and tapitis, and erthun vessels, wheete, and barli, and mele, and flour, and benys, and lente, and fried chichis, and hony,
</verse>
        <verse osisID='2Sam.17.29'>
and botere, and scheep, and fatte calues. And thei yauen to Dauid, and to the puple that weren with hym, to ete; for thei supposiden the puple to be maad feynt for hungur and thirst in deseert.
</verse>
      </chapter>
      <chapter osisID='2Sam.18'>
        <verse osisID='2Sam.18.1'>
Therfor Dauid, whanne the puple `was biholdun, ordeynede tribunes and centuriouns on hem.
</verse>
        <verse osisID='2Sam.18.2'>
And he yaf the thridde part of the puple vndur the hond of Joab; and the thridde part vndur the hond of Abisai, sone of Saruye, brother of Joab; and the thridde part vndur the hond of Ethai, that was of Geth. And the kyng seide to the puple, Also Y schal go out with you.
</verse>
        <verse osisID='2Sam.18.3'>
And the puple answeride, Thou schalt not go out; for whether we fleen, it schal not perteyne to hem bi greet werk of vs; whether half the part fallith doun of vs, thei schulen not recke ynow, for thou art rekynyd for ten thousynde; therfor it is betere, that thou be to vs in the citee in stronge hold.
</verse>
        <verse osisID='2Sam.18.4'>
`To whiche the kyng seide, Y schal do this, that semeth riytful to you. Therfor the kyng stood bisidis the yate, and the puple yede out bi her cumpenyes, bi hundridis and bi thousyndis.
</verse>
        <verse osisID='2Sam.18.5'>
And the king comaundide to Joab, and to Abisai, and Ethai, and seyde, Kepe ye to me the child Absolon. And al the puple herde the kyng comaundinge to alle the princes for Absolon.
</verse>
        <verse osisID='2Sam.18.6'>
Therfor the puple yede out in to the feeld ayens Israel; and the batel was maad in the forest of Effraym.
</verse>
        <verse osisID='2Sam.18.7'>
And the puple of Israel was slayn there of the oost of Dauid, and a greet sleyng of twenti thousynde was maad in that dai.
</verse>
        <verse osisID='2Sam.18.8'>
Forsothe the batel was scaterid there on the face of al erthe, and many mo weren of the puple whiche the forest wastide, than thei whiche the swerd deuourid in that dai.
</verse>
        <verse osisID='2Sam.18.9'>
Sotheli it bifeld, that Absalon sittinge on a mule, cam ayens the seruauntis of Dauid; and whanne the mule hadde entrid vndur a thicke ook, and greet, the heed of Absolon cleuyde to the ook; and whanne he was hangid bitwixe heuene and erthe, the mule, on which he sat, passide.
</verse>
        <verse osisID='2Sam.18.10'>
Sotheli `sum man siy this, and telde to Joab, and seide, Y siy Absolon hange on an ook.
</verse>
        <verse osisID='2Sam.18.11'>
And Joab seide to the man that `hadde telde to hym, If thou siyest, whi persidist thou not hym to the erthe, and Y schulde haue youe `to thee ten siclis of siluer, and a girdil?
</verse>
        <verse osisID='2Sam.18.12'>
And he seide to Joab, Thouy thou paiedist in myn hondis a thousynde platis of siluer, Y nolde sende myn hond in to the sone of the king; for the while we herden, the kyng comaundide to thee, and to Abisai, and to Ethai, and seide, Kepe ye to me the child Absolon.
</verse>
        <verse osisID='2Sam.18.13'>
But and if Y hadde do ayens my lijf hardili, this myyte not be hid fro the kyng, and thou woldist stonde on the contrarye side.
</verse>
        <verse osisID='2Sam.18.14'>
And Joab seide, Not as thou wolt, `Absolon schal be kept, but Y schal asaile hym bifor thee. Therfore Joab took thre speris in his hond, and fitchide tho in the herte of Absolon. And whanne he spraulide, yit cleuynge in the ook,
</verse>
        <verse osisID='2Sam.18.15'>
ten yonge squieris of Joab runnen, and smytiden, and killiden hym.
</verse>
        <verse osisID='2Sam.18.16'>
Sotheli Joab sownede with a clarioun, and withhelde the puple, lest it pursuede Israel fleynge, and he wolde spare the multitude.
</verse>
        <verse osisID='2Sam.18.17'>
And thei token Absolon, and castiden forth him in to a greet dich in the forest, and baren togidere a ful greet heep of stoonys on hym; forsothe al Israel fledde in to his tabernaclis.
</verse>
        <verse osisID='2Sam.18.18'>
Forsothe Absolon, while he lyuyde yit, hadde reisid to hym a memorial, which is in the valey of the kyng; for he seide, Y haue no sone, and this schal be the mynde of my name; and he clepide `the memorial bi his name, and it is clepid the Hond, `that is, werk, of Absolon `til to this dai.
</verse>
        <verse osisID='2Sam.18.19'>
Forsothe Achymaas, sone of Sadoch, seide, Y schal renne, and Y schal telle to the kyng, that the Lord hath maad doom to hym of the hond of hise enemyes.
</verse>
        <verse osisID='2Sam.18.20'>
To whom Joab seide, Thou schalt not be messanger in this dai, but thou schalt telle in another dai; I nyle that thou telle to dai, for the sone of the kyng is deed.
</verse>
        <verse osisID='2Sam.18.21'>
And Joab seide to Chusi, Go thou, and telle to the kyng tho thingis that thou hast seyn. Chusi worschypide Joab, and ran.
</verse>
        <verse osisID='2Sam.18.22'>
Eft Achymaas, sone of Sadoch, seide to Joab, What lettith, if also Y renne aftir Chusi? And Joab seide to hym, What wolt thou renne, my sone? Come thou hidur, thou schalt not be a berere of good message.
</verse>
        <verse osisID='2Sam.18.23'>
Which answeride, `What sotheli if Y schal renne? And Joab seide to hym, Renn thou. Therfor Achymaas ran bi the weie of schortnesse, `and sped, and passide Chusi.
</verse>
        <verse osisID='2Sam.18.24'>
Forsothe Dauid sat bitwixe twei yatis; sotheli the spiere, that was in the hiynesse of the yate on the wal, reiside the iyen, and siy a man aloone rennynge;
</verse>
        <verse osisID='2Sam.18.25'>
and the spiere criede, and schewide to the kyng. And the kyng seide to hym, If he is aloone, good message is in his mouth.
</verse>
        <verse osisID='2Sam.18.26'>
Sotheli while he hastide, and neiyede neer, the spiere siy another man rennynge; and the spiere criede `in the hiynesse, and seide, Another man rennynge aloone apperith to me. And the kyng seide to hym, And this man is a good messanger.
</verse>
        <verse osisID='2Sam.18.27'>
Sotheli the spiere seide, Y biholde the rennyng of the formere, as the rennyng of Achymaas, sone of Sadoch. And the kyng seide, He is a good man, and he cometh bryngynge a good message.
</verse>
        <verse osisID='2Sam.18.28'>
Forsothe Achymaas criede, and seide to the kyng, Heil kyng! And he worschipide the kyng lowli bifor hym to erthe, and seide, Blessid be thi Lord God, that closide togidere the men, that reisyden her hondis ayens my lord the kyng.
</verse>
        <verse osisID='2Sam.18.29'>
And the kyng seide, Whether pees is to the child Absolon? And Achymaas seide, Y siy, `that is, Y herde, a great noise, whanne Joab, thi seruaunt, thou kyng, sente me thi seruaunt; Y kan noon othir thing.
</verse>
        <verse osisID='2Sam.18.30'>
To whom the kyng seide, Passe thou, and stonde here. And whanne he hadde passid, and stood, Chusi apperide;
</verse>
        <verse osisID='2Sam.18.31'>
and he cam and seide, My lord the kyng, Y brynge good message; for the Lord hath demed to dai for thee of the hond of alle men that risiden ayens thee.
</verse>
        <verse osisID='2Sam.18.32'>
Forsothe the kyng seide to Chusi, Whether pees is to the child Absolon? To whom Chusi answeride, and seide, The enemyes of my lord the kyng, and alle men that risiden ayens hym in to yuel, be maad as the child.
</verse>
        <verse osisID='2Sam.18.33'>
Therfor the kyng was sory, and stiede in to the soler of the yate, and wepte, and spak thus goynge, My sone, Absolon! Absolon, my sone! who yyueth to me, that Y die for thee? Absolon, my sone! my sone, Absolon!
</verse>
      </chapter>
      <chapter osisID='2Sam.19'>
        <verse osisID='2Sam.19.1'>
Forsothe it was teld to Joab, that the kyng wepte, and biweilide his sone;
</verse>
        <verse osisID='2Sam.19.2'>
and the victorie in that dai was turned in to morenyng to al the puple; for the puple herde, that it was seid in that dai, The kyng makith sorewe on his sone.
</verse>
        <verse osisID='2Sam.19.3'>
And the puple eschewide to entre in to the citee in that dai, as the puple turned and fleynge fro batel is wont to bowe awey.
</verse>
        <verse osisID='2Sam.19.4'>
Sotheli the kyng hilide his heed, and criede with greet vois, My sone, Absolon!
</verse>
        <verse osisID='2Sam.19.5'>
Absolon, my sone! Therfor Joab entride to the kyng in to the hows, and seide, Thou hast schent to dai the cheris of alle thi seruauntis, that han maad saaf thi lijf, and the lijf of thi sones and of thi douytris, and the lijf of thi wyues, and the lijf of thi secoundarie wyues.
</verse>
        <verse osisID='2Sam.19.6'>
Thou louest hem that haten thee, and thou hatist hem that louen thee; and thou schewidist to dai that thou reckist not of thi duykis and of thi seruauntis; and verily Y haue knowe now, that if Absolon lyuede, and alle we hadden be deed, thanne it schulde plese thee.
</verse>
        <verse osisID='2Sam.19.7'>
Now therfor ryse thou, and go forth, and speke thou, and make satisfaccioun to this eruauntis; for Y swere to thee bi the Lord, that if thou schalt not go out, sotheli not o man schal dwelle with thee in this nyyt; and this schal be worse to thee, than alle yuels that camen on thee fro thi yong wexynge age til in to present tyme.
</verse>
        <verse osisID='2Sam.19.8'>
Therfor the kyng roos, and sat in the yate; and it was teld to al the puple, that the kyng sat in the yate, and al the multitude cam bifor the kyng. Forsothe Israel fledde in to hise tabernaclis.
</verse>
        <verse osisID='2Sam.19.9'>
And al the puple stryuede in al the lynagis of Israel, and seide, The kyng delyuerede vs fro the hond of alle oure enemyes, and he sauide vs fro the hond of Filisteis; and now `he fleeth fro the lond for Absolon.
</verse>
        <verse osisID='2Sam.19.10'>
Forsothe Absolon, whom we anoyntiden on vs, is deed in batel; hou longe ben ye stille, `that is, fro knowlechyng of synne, and fro axyng of foryyuenesse, and bryngen not ayen the kyng? And the counsel of al Israel cam to the kyng.
</verse>
        <verse osisID='2Sam.19.11'>
Forsothe kyng Dauid sente to Sadoch and to Abiathar, preestis, and seide, Speke ye to the grettere men in birthe of Juda, and seie ye, Whi camen ye the laste to brynge ayen the kyng in to his hows? Sotheli the word of al Israel cam to the kyng, that thei wolden brynge hym ayen in to his hows. For the kyng seide, Ye schulen seie these thingis to the puple,
</verse>
        <verse osisID='2Sam.19.12'>
Ye ben my britheren, ye ben my boon and my fleisch; whi the laste bryngen ye ayens the kyng?
</verse>
        <verse osisID='2Sam.19.13'>
And seie ye to Amasa, Whether thou art not my boon and my fleisch? God do these thingis to me, and adde these thingis, if thou schalt not be maistir of chyualrye bifore me in al tyme aftir Joab.
</verse>
        <verse osisID='2Sam.19.14'>
And Dauid bowide the herte of alle men of Juda as of o man; and thei senten to the kyng, and seiden, Turne thou ayen, and alle thi seruauntis.
</verse>
        <verse osisID='2Sam.19.15'>
And the kyng turnede ayen, and cam `til to Jordan; and al Juda cam til in to Galgala to mete the kyng, and lede hym ouer Jordan.
</verse>
        <verse osisID='2Sam.19.16'>
Forsothe Semei, the sone of Gera, sone of Gemyny, of Bahurym, hastide, and cam doun with the men of Juda in to the metyng of kyng Dauid,
</verse>
        <verse osisID='2Sam.19.17'>
with a thousynde men of Beniamyn; and Siba, a child of the hows of Saul, and fiftene sones of hym, and twenti seruauntis weren with hym; and thei braken in to Jordan, bifor the kyng,
</verse>
        <verse osisID='2Sam.19.18'>
and passide the forthis, that thei schulden lede ouer the hows of the kyng, and schulden do bi the comaundement of the kyng. Sotheli Semei, the sone of Gera, knelide bifor the king, whanne he hadde passid now Jordan, and seide to the kyng,
</verse>
        <verse osisID='2Sam.19.19'>
My lord the kyng, arette thou not wickidnesse to me, nether haue thou mynde of the wrongis of thi seruaunt in the dai, in which thou, my lord the kyng, yedist out of Jerusalem, nether sette thou, kyng, in thin herte; for Y thi seruaunt knoleche my synne;
</verse>
        <verse osisID='2Sam.19.20'>
and therfor to dai Y cam the firste of al the hows of Joseph, and Y cam doun in to the meetyng of my lord the kyng.
</verse>
        <verse osisID='2Sam.19.21'>
Forsothe Abisai, the sone of Saruye, answeride and seide, Whether Semei, that curside the crist of the Lord, schal not be slayn for these wordis?
</verse>
        <verse osisID='2Sam.19.22'>
And Dauid seide, What is to me and to you, ye sones of Saruye? Whi ben ye maad to me to dai in to Sathan? Therfor whether a man schal be slayn to dai in Israel? Whether Y knowe not me maad kyng to dai on Israel?
</verse>
        <verse osisID='2Sam.19.23'>
And the kyng seide to Semey, Thou schalt not die; and the kyng swoor to hym.
</verse>
        <verse osisID='2Sam.19.24'>
Also Myphibosech, sone of Jonathas, sone of Saul, cam doun with vnwaischun feet, and with berd vnclippid, in to the comyng of the kyng. And Mysphibosech hadde not waische hise clothis, fro the dai in which the kyng yede out of Jerusalem til to the dai of his turnyng ayen in pees.
</verse>
        <verse osisID='2Sam.19.25'>
And whanne at Jerusalem he hadde come to the kyng, the kyng seide to him, Myphibosech, whi camest thou not with me?
</verse>
        <verse osisID='2Sam.19.26'>
And he answeride and seide, My lord the kyng, my seruaunt dispiside me; and Y thi seruaunt seide to hym, that he schulde sadle the asse to me, and Y schulde stie, and Y schulde go with the king; for Y thi seruaunt am crokid.
</verse>
        <verse osisID='2Sam.19.27'>
More ouer and he accuside me, thi seruaunt, to thee, my lord the kyng; forsothe thou, my lord `the kyng, art as the aungel of God; do thou that, that is plesaunt to thee.
</verse>
        <verse osisID='2Sam.19.28'>
For the hows of my fadir was not no but gilti of deeth to my lord the kyng; sotheli thou hast set me thi seruaunt among the gestis of thi boord; what therfor haue Y of iust pleynt, ether what may Y more crye to the kyng?
</verse>
        <verse osisID='2Sam.19.29'>
Sotheli the kyng seide to hym, What spekist thou more? that that Y haue spoke is stidefast; thou and Siba depart possessyouns.
</verse>
        <verse osisID='2Sam.19.30'>
And Myphibosech answeride to the kyng, Yhe, take he alle thingis, aftir that my lord the kyng turnede ayen pesibli in to his hows.
</verse>
        <verse osisID='2Sam.19.31'>
Also Berzellai of Galaad, a ful eld man, cam doun fro Rogelym, and ledde the kyng ouer Jordan, redi also to sue hym ouer the flood.
</verse>
        <verse osisID='2Sam.19.32'>
Forsothe Berzellai of Galaad was ful eld, that is, of foure score yeer, and he yaf metis to the kyng, whanne the kyng dwellyde in castels; for Berzellai was a ful riche man.
</verse>
        <verse osisID='2Sam.19.33'>
Therfor the kyng seide to Berzellai, Come thou with me, that thou reste sikirli with me in Jerusalem.
</verse>
        <verse osisID='2Sam.19.34'>
And Berzellai seide to the kyng, Hou manye ben the daiest of yeeres of my lijf, that Y stie with the kyng in to Jerusalem?
</verse>
        <verse osisID='2Sam.19.35'>
Y am of foure score yeer to dai; whether my wittis ben quike to deme swete thing ethir bittir, ether mete and drynk may delite thi seruaunt, ether may Y here more the vois of syngeris ether of syngsters? Whi is thi seruaunt to charge to my lord the kyng?
</verse>
        <verse osisID='2Sam.19.36'>
Y thi seruaunt schal go forth a litil fro Jordan with thee, Y haue no nede to this yeldyng;
</verse>
        <verse osisID='2Sam.19.37'>
but Y biseche, that Y thi seruaunt turne ayen, and die in my citee, and be biried bisidis the sepulcre of my fadir and of my modir; forsothe Chamaam is thi seruaunt, my lord the kyng, go he with thee, and do thou to hym that that semeth good to thee.
</verse>
        <verse osisID='2Sam.19.38'>
Therfor the kyng seide to hym, Chamaam passe with me; and Y schal do to hym what euer thing plesith thee, and thou schalt gete al thing, which thou axist of me.
</verse>
        <verse osisID='2Sam.19.39'>
And whanne al the puple and the kyng hadden passid Jordan, the kyng abood; and `the kyng kisside Berzellai, and blesside hym; and he turnede ayen in to his place.
</verse>
        <verse osisID='2Sam.19.40'>
Therfor the kyng passide in to Galgala, and Chamaam with hym. Sotheli al the puple of Juda hadde ledde the kyng ouer, and the half part oneli of the puple of Israel was present.
</verse>
        <verse osisID='2Sam.19.41'>
Therfor alle the men of Israel camen togidere to the king, and seiden to hym, Whi han oure britheren, the men of Juda, stole thee, and han led the kyng and his hows ouer Jordan, and alle the men of Dauid with hym?
</verse>
        <verse osisID='2Sam.19.42'>
And ech man of Juda answeride to the men of Israel, For the kyng is neer to me; whi art thou wrooth on this thing? Whether we han ete ony thing of the kyng, ether yiftis ben youun to vs?
</verse>
        <verse osisID='2Sam.19.43'>
And a man of Israel answeride to the men of Juda, and seide, Y am grettere bi ten partis at the kyng, and Dauith perteyneth more to me than to thee; whi hast thou do wrong to me, and `it was not teld to `me the formere, that Y schulde brynge ayen my kyng? Forsothe the men of Juda answeryden hardere to the men of Israel.
</verse>
      </chapter>
      <chapter osisID='2Sam.20'>
        <verse osisID='2Sam.20.1'>
Also it bifelde, that a man of Belial was there, Siba bi name, the sone of Bothri, a man of the generacioun of Gemyny; and he sownede with a clarioun, and seide, No part is to vs in Dauid, nether eritage in the sone of Ysai; thou, Israel, turne ayen in to thi tabernaclis.
</verse>
        <verse osisID='2Sam.20.2'>
And al Israel was departid fro Dauid, and suede Siba, the sone of Bothri; forsothe the men of Juda cleuyden to her kyng, fro Jordan `til to Jerusalem.
</verse>
        <verse osisID='2Sam.20.3'>
And whanne the kyng hadde come in to his hows in Jerusalem, he took ten wymmen, hise secundarie wyues, whiche he hadde left to kepe the hous, and he bitook hem in to keping, and yaf mete to hem; and he entride not to hem; but thei weren closid `til to the dai of her deeth, and lyueden in widewehed.
</verse>
        <verse osisID='2Sam.20.4'>
Forsothe Dauid seide to Amasa, Clepe thou to gidere to me alle the men of Juda in to the thridde dai, and be thou present.
</verse>
        <verse osisID='2Sam.20.5'>
Therfor Amasa yede, that he clepe to gidere the puple of Juda; and he dwellide ouer the couenaunt, which the kyng hadde set to hym.
</verse>
        <verse osisID='2Sam.20.6'>
Sotheli Dauid seide to Abisai, Now Siba, the sone of Botri, schal turmente vs more than Absolon dide; therfor take the seruauntis of thi lord, and pursue hym, lest in hap he fynde strengthid citees, and ascape vs.
</verse>
        <verse osisID='2Sam.20.7'>
Therfor the men of Joab yeden out with Abisai, and Cerethi and Ferethi, and alle stronge men yeden out of Jerusalem to pursue Siba, the sone of Bochry.
</verse>
        <verse osisID='2Sam.20.8'>
And whanne thei weren bisidis the greet stoon, which is in Gabaon, Amasa cam, and ran to hem; forsothe Joab was clothid with a streit coote at the mesure of his abit, and was gird aboue with a swerd, `ether dagger, hangynge doun `til to the entrayls in a schethe, `which swerd maad `craftily myyte go out bi liyt touchyng, and smyte. Therfor Joab seide to Amasa,
</verse>
        <verse osisID='2Sam.20.9'>
Heil, my brother! And he helde with the riyt hond the chyn of Amasa, as kissinge him.
</verse>
        <verse osisID='2Sam.20.10'>
Forsothe Amasa took not kepe of the swerd, `which swerd Joab hadde, and Joab smoot Amasa in the side, and schedde out his entrailis in to the erthe, and Amasa was deed; and Joab addide not `the secounde wounde. Forsothe Joab and Abisai, his brother, pursueden Siba, the sone of Bochri.
</verse>
        <verse osisID='2Sam.20.11'>
In the meene tyme whanne `sum men of the children of Dauid, of the felowis of Joab, hadden stonde bisidis the deed bodi of Amasa, thei seiden, Lo! he that wolde be the felowe of Dauid for Joab.
</verse>
        <verse osisID='2Sam.20.12'>
Forsothe Amasa was bispreynt with blood, and lay in the myddil of the weie. Sum man siy this, that al the puple abood to se Amasa, and he remouyde Amasa fro the weie in to the feeld, and he hilide Amasa with a cloth, lest men passynge schulden abide for hym.
</verse>
        <verse osisID='2Sam.20.13'>
Therfor whanne he was remouyd fro the weie, ech man passide suynge Joab to pursue Siba, the sone of Bochri.
</verse>
        <verse osisID='2Sam.20.14'>
Forsothe Siba hadde passide bi alle the lynagis of Israel til in to Habela, and in to Bethmacha; and alle chosun men weren gaderid to hym.
</verse>
        <verse osisID='2Sam.20.15'>
Therfor thei camen, and fouyten ayens hym in Habela, and in Bethmacha, and cumpassiden the citee with strengthingis; and the citee was bisegid. Sotheli al the cumpany, that was with Joab, enforside to distrie the wallis.
</verse>
        <verse osisID='2Sam.20.16'>
And a wijs womman of the citee criede an hiy, Here ye! here ye! seie ye to Joab, Neiye thou hidur, and Y schal speke with thee.
</verse>
        <verse osisID='2Sam.20.17'>
And whanne he hadde neiyed to hir, sche seide to hym, Art thou Joab? And he answeride, Y am. To whom sche spak thus, Here thou the wordis of thin handmayde. Which Joab answeride, Y here.
</verse>
        <verse osisID='2Sam.20.18'>
And eft sche seide, A word was seid in eld prouerbe, Thei that axen, axe in Habela; and so thei profitiden.
</verse>
        <verse osisID='2Sam.20.19'>
Whethir Y am not, that answere treuthe to Israel? and sekist thou to distrie a citee, and to distrie a modir citee in Israel? whi castidist thou doun the eritage of the Lord?
</verse>
        <verse osisID='2Sam.20.20'>
And Joab answeride, and seide, Fer be, fer be this fro me; Y `caste not doun, nether Y distrye.
</verse>
        <verse osisID='2Sam.20.21'>
The thing hath not so it silf; but a man of the hil of Effraym, Siba, sone of Bochri, bi surname, reiside his hond ayens kyng Dauid; bitake ye him aloone, and we schulen go awei fro the citee. And the womman seide to Joab, Lo! his heed schal be sent to thee bi the wal.
</verse>
        <verse osisID='2Sam.20.22'>
Therfor the womman entride to al the puple, and sche spak to hem wiseli; whiche `castiden forth to Joab the heed of Siba, sone of Bochri, gird of. And Joab sownede with a trumpe, and thei departiden fro the citee, ech man in to hise tabernaclis; forsothe Joab turnede ayen to Jerusalem to the kyng.
</verse>
        <verse osisID='2Sam.20.23'>
Therfor Joab was on al the oost of Israel; forsothe Benanye, sone of Joiada, was on Cerethi and Ferethi;
</verse>
        <verse osisID='2Sam.20.24'>
forsothe Adhuram was on tributis; forsothe Josaphat, sone of Achilud, was chaunceler; forsothe Siba was scryueyn;
</verse>
        <verse osisID='2Sam.20.25'>
forsothe Sadoch and Abiathar weren preestis;
</verse>
        <verse osisID='2Sam.20.26'>
forsothe Hira of Hiarith was preest of Dauid.
</verse>
      </chapter>
      <chapter osisID='2Sam.21'>
        <verse osisID='2Sam.21.1'>
Also hungur was maad in the lond of Israel in the daies of Dauid, bi thre yeer contynueli. And Dauid counselide the answere of the Lord; and the Lord seide, For Saul, and his hows, and blood, for he killide men of Gabaon.
</verse>
        <verse osisID='2Sam.21.2'>
Therfor whanne Gabaonytis weren clepid, the kyng seide to hem; sotheli Gabaonytis ben not of the sones of Israel, but thei ben the relikys of Ammorreis; and the sones of Israel hadden swore to hem, `that is, that thei schulden not `be slayn, and Saul wolde smyte hem for feruent loue, as for the sones of Israel and of Juda;
</verse>
        <verse osisID='2Sam.21.3'>
therfor Dauid seide to Gabaonytis, What schal Y do to you, and what schal be youre amendis, that ye blesse the eritage of the Lord?
</verse>
        <verse osisID='2Sam.21.4'>
And Gabaonytis seiden to hym, No questioun is to vs on gold and siluer, but ayens Saul, and ayens his hows; nether we wolen, that a man of Israel be slayn. To whiche the kyng seide, What therfor wolen ye, that Y do to you?
</verse>
        <verse osisID='2Sam.21.5'>
Whiche seiden to the king, We owen to do awei so the man, that `al to brak ethir defoulide vs, and oppresside wickidli, that not oon sotheli be residue of his generacioun in alle the coostis of Israel.
</verse>
        <verse osisID='2Sam.21.6'>
Seuene men of hise sones be youun to vs, that we `crucifie hem to the Lord in Gabaa of Saul, sum tyme the chosun man of the Lord. And the kyng seide, Y schal yyue.
</verse>
        <verse osisID='2Sam.21.7'>
And the kyng sparide Myphibosech, sone of Jonathas, sone of Saul, for the ooth of the Lord, that was bitwixe Dauid and bitwixe Jonathas, sone of Saul.
</verse>
        <verse osisID='2Sam.21.8'>
Therfor the kyng took twei sones of Respha, douyter of Ahira, whiche sche childide to Saul, Armony, and Mysphibosech; and he took fyue sones of Mychol, douyter of Saul, whiche sche gendride to Adriel, sone of Berzellai, that was of Molaty.
</verse>
        <verse osisID='2Sam.21.9'>
And he yaf hem in to the hondis of Gabaonytis, whiche crucifieden tho sones in the hil bifor the Lord; and these seuene felden slayn togidere in the daies of the firste rep, whanne the repyng of barli bigan.
</verse>
        <verse osisID='2Sam.21.10'>
Forsothe Respha, douytir of Ahia, took an heire, and `araiede to hir silf a place aboue the stoon, fro the bigynnyng of heruest til watir droppide `on hem fro heuene; and sche suffride not briddis to tere hem bi dai, nether beestis bi nyyt.
</verse>
        <verse osisID='2Sam.21.11'>
And tho thingis whiche Respha, secoundarie wijf of Saul, douytir of Ahia, hadde do, weren teld to Dauid.
</verse>
        <verse osisID='2Sam.21.12'>
And Dauid yede, and took the boonys of Saul, and the boonys of Jonathas, his sone, of the men of Jabes of Galaad; that hadden stole tho boonys fro the street of Bethsan, in which street the Filisteis hadden hangid hem, whanne thei hadden slayn Saul in Gelboe.
</verse>
        <verse osisID='2Sam.21.13'>
And Dauid bar out fro thennus the boonys of Saul, and the boonys of Jonathas, his sone; and thei gaderiden the boonys of hem that weren crucified, and birieden tho with the boonys of Saul and of Jonathas, his sone, in the lond of Beniamyn, in the side of the sepulcre of Cys, fadir of Saul.
</verse>
        <verse osisID='2Sam.21.14'>
And thei diden al thingis, what euer thingis the kyng comaundide; and the Lord dide mercy to the lond aftir these thingis.
</verse>
        <verse osisID='2Sam.21.15'>
Forsothe batel of Filisteis was maad eft ayens Israel; and Dauid yede doun, and hise seruauntis with hym, and fouyten ayen Filisteis.
</verse>
        <verse osisID='2Sam.21.16'>
Sotheli whanne Dauid failide, Jesbydenob, that was of the kyn of Arapha, that is, of giauntis, and the yrun of his spere peiside thre hundrid ouncis, and he was gird with a newe swerd, enforside to smyte Dauid.
</verse>
        <verse osisID='2Sam.21.17'>
And Abisai, sone of Saruye, was in help to Dauid; and he smoot and killide the Filistei. Than the men of Dauid sworen, and seiden, Now thou schalt not go out with vs in to batel, lest thou quenche the lanterne of Israel.
</verse>
        <verse osisID='2Sam.21.18'>
Also the secounde batel was in Gob ayens Filisteis; thanne Sobothai of Osothai smoot Zephi, of the generacioun of Arapha, of the kyn of giauntis.
</verse>
        <verse osisID='2Sam.21.19'>
Also the thridde batel was in Gob ayens Filisteis; in which batel a man youun of God, the sone of forest, a broiderer, a man of Bethleem, smoot Golyath of Geth, whos `schaft of spere was as a beem of webbis.
</verse>
        <verse osisID='2Sam.21.20'>
The fourthe batel was in Geth; where ynne was an hiy man, that hadde sixe fyngris in the hondis and feet, that is, foure and twenti; and he was of the kyn of Arapha;
</verse>
        <verse osisID='2Sam.21.21'>
and he blasfemyde Israel; sotheli Jonathan, sone of Samaa, brother of Dauid, killide hym.
</verse>
        <verse osisID='2Sam.21.22'>
These foure weren borun of Arapha in Geth, and thei felden doun in the hond of Dauid, and of hise seruauntis.
</verse>
      </chapter>
      <chapter osisID='2Sam.22'>
        <verse osisID='2Sam.22.1'>
Forsothe Dauid spak to the Lord the wordis of this song, in the dai in which the Lord delyuerede hym fro the hond of alle hise enemyes, and fro the hond of Saul.
</verse>
        <verse osisID='2Sam.22.2'>
And Dauid seide, The Lord is my stoon, and my strengthe, and my sauyour;
</verse>
        <verse osisID='2Sam.22.3'>
my God, my stronge, I schal hope in to hym; my scheeld, and the horn of myn helthe, `my reisere, and my refuyt; my sauyour, thou schalt delyuere me fro wickidnesse.
</verse>
        <verse osisID='2Sam.22.4'>
Y schal inwardly clepe the Lord worthi to be preisid; and Y schal be saaf fro myn enemyes.
</verse>
        <verse osisID='2Sam.22.5'>
For the sorewis of deeth cumpasside me; the strondis of Belial maden me aferd.
</verse>
        <verse osisID='2Sam.22.6'>
The coordis of helle cumpassiden me; the snaris of deeth camen bifor me.
</verse>
        <verse osisID='2Sam.22.7'>
In tribulacioun Y schal clepe, `that is, Y clepide thee, Lord, and Y schal crie to my God; and he herd fro his holi temple my vois, and my crye schal come to hise eeris.
</verse>
        <verse osisID='2Sam.22.8'>
The erthe was mouyd, and tremblide; the foundementis of hillis weren smytun and schakun togidere, for the Lord was wrooth to hem.
</verse>
        <verse osisID='2Sam.22.9'>
Smoke stiede fro hise nosethirlis, and fier of his mouth schal deuoure; colis weren kyndlid of it.
</verse>
        <verse osisID='2Sam.22.10'>
And he bowide heuenes, and cam doun; and myist vndur hise feet.
</verse>
        <verse osisID='2Sam.22.11'>
And he stiede on cherubyn, and fliy; and he slood on the pennys of wynd.
</verse>
        <verse osisID='2Sam.22.12'>
He puttide derknessis hidyng place in his cumpas, and riddlide watris fro the cloudis of heuenes;
</verse>
        <verse osisID='2Sam.22.13'>
for briytnesse in his siyt colis of fier weren kyndelid.
</verse>
        <verse osisID='2Sam.22.14'>
The Lord schal thundur fro heuene; and hiy God schal yyue his vois.
</verse>
        <verse osisID='2Sam.22.15'>
He sente hise arowis, and scateride hem; he sente leitis, and wastide hem.
</verse>
        <verse osisID='2Sam.22.16'>
And the schedyngis out of the see apperiden, and the foundementis of the world weren schewid; fro the blamyng of the Lord, fro the brething of the spirit of his strong veniaunce.
</verse>
        <verse osisID='2Sam.22.17'>
He sente fro heuene, and took me; and drow me out of manye watris.
</verse>
        <verse osisID='2Sam.22.18'>
He delyuerede me fro my myytiest enemy, and fro hem that hatiden me; for thei weren strongere than Y.
</verse>
        <verse osisID='2Sam.22.19'>
Thei camen bifore me in the dai of my turmentyng; and the Lord was maad my stidfastnesse.
</verse>
        <verse osisID='2Sam.22.20'>
And he ledde me out in to largenesse, and he delyuerede me; for Y pleside hym.
</verse>
        <verse osisID='2Sam.22.21'>
The Lord schal yelde to me vp my riytfulnesse; and he schal yelde to me vp, `ethir aftir, the clennesse of myn hondis.
</verse>
        <verse osisID='2Sam.22.22'>
For Y kepte the weies of the Lord; and Y dide not wickidli fro my God.
</verse>
        <verse osisID='2Sam.22.23'>
For alle hise domes weren in my siyt; and Y dide not awei fro me hise heestis.
</verse>
        <verse osisID='2Sam.22.24'>
And Y schal be perfit with hym; and Y schal kepe me fro my wickidnesse.
</verse>
        <verse osisID='2Sam.22.25'>
And the Lord schal restore to me vpe my riytfulnesse; and vp the clennesse of myn hondis in the siyt of hise iyen.
</verse>
        <verse osisID='2Sam.22.26'>
With the hooli thou schalt be hooli, and with the stronge, `that is, to suffre aduersitees pacientli, thou schalt be perfit;
</verse>
        <verse osisID='2Sam.22.27'>
and with a chosun man `to blis thou schalt be chosun, and with a weiward man thou schalt be maad weiward, `that is, in yeldynge iustli peyne to hym vpe his weiwardnesse.
</verse>
        <verse osisID='2Sam.22.28'>
And thou schalt make saaf a pore puple; and with thin iyen thou schalt make lowe hem that ben hiye.
</verse>
        <verse osisID='2Sam.22.29'>
For thou, Lord, art my lanterne, and thou, Lord, schalt liytne my derknessis.
</verse>
        <verse osisID='2Sam.22.30'>
For Y gird, `that is, maad redi to batel, schal renne in thee, `that is, in thi vertu; and in my God Y schal `scippe ouer the wal.
</verse>
        <verse osisID='2Sam.22.31'>
`God his weie is `with out wem; the speche of the Lord is examynyd bi fier, `that is, is pure and clene as metal preuyd in the furneys; he is a scheeld of alle men hopynge in hym.
</verse>
        <verse osisID='2Sam.22.32'>
For who is God, outakun the Lord; and who is strong, outakun oure God?
</verse>
        <verse osisID='2Sam.22.33'>
God, that hath gird me with strengthe, and hath maad pleyn my perfit weie;
</verse>
        <verse osisID='2Sam.22.34'>
and he made euene my feet with hertis, and settide me on myn hiye thingis;
</verse>
        <verse osisID='2Sam.22.35'>
and he tauyte myn hondis to batel, and made myn armes as a brasun bouwe.
</verse>
        <verse osisID='2Sam.22.36'>
Thou hast youe to me the sheeld of thin heelthe; and my myldenesse multipliede me.
</verse>
        <verse osisID='2Sam.22.37'>
Thou schalt alarge my steppis vndur me; and myn heelis schulen not faile.
</verse>
        <verse osisID='2Sam.22.38'>
Y schal pursue myn enemyes, and Y schal al to-breke hem; and Y schal not turne ayen, til Y waste hem.
</verse>
        <verse osisID='2Sam.22.39'>
Y schal waste hem, and Y schal breke, that thei rise not; thei schulen falle vndur my feet.
</verse>
        <verse osisID='2Sam.22.40'>
Thou hast gird me with strengthe to batel; thou hast bowid vnder me hem that ayenstoden me.
</verse>
        <verse osisID='2Sam.22.41'>
Thou hast youe myn enemyes abac to me, men hatynge me; and Y schal distrie hem.
</verse>
        <verse osisID='2Sam.22.42'>
Thei schulen crye, `that is, to ydols ether to mennus help, and noon schal be that schal saue; `thei schulen crie to the Lord, and he schal not here hem.
</verse>
        <verse osisID='2Sam.22.43'>
Y schal do awei hem as the dust of erthe; Y schal `powne hem, and Y schal do awei as the clei of stretis.
</verse>
        <verse osisID='2Sam.22.44'>
Thou schalt saue me fro ayenseiyngis of my puple; thou schalt kepe me in to the heed of folkis; the puple, whom Y knowe not, schal serue me.
</verse>
        <verse osisID='2Sam.22.45'>
Alien sones schulen ayenstonde me; bi heryng of eere thei schulen obeie to me.
</verse>
        <verse osisID='2Sam.22.46'>
Alien sones fletiden awei; and thei schulen be drawun togidere in her angwischis.
</verse>
        <verse osisID='2Sam.22.47'>
The Lord lyueth, and my God is blessid; and the stronge God of myn helthe schal be enhaunsid.
</verse>
        <verse osisID='2Sam.22.48'>
God, that yyuest veniauncis to me; and hast cast doun puplis vndur me.
</verse>
        <verse osisID='2Sam.22.49'>
Which ledist me out fro myn enemyes, and reisist me fro men ayenstondinge me; thou schalt deliuere me fro the wickid man.
</verse>
        <verse osisID='2Sam.22.50'>
Therfor, Lord, Y schal knowleche to thee in hethene men; and Y schal synge to thi name.
</verse>
        <verse osisID='2Sam.22.51'>
And he magnyfieth the helthis of his kyng; and doith mercyes to his crist Dauid, and to his seed til in to withouten ende.
</verse>
      </chapter>
      <chapter osisID='2Sam.23'>
        <verse osisID='2Sam.23.1'>
Forsothe these ben the laste wordis, whiche Dauid, the sone of Ysai, seide. The man seide, to whom it is ordeyned of Crist, of the God of Jacob, the noble salm makere of Israel;
</verse>
        <verse osisID='2Sam.23.2'>
The spiryt of the Lord spak bi me, and his word bi my tunge.
</verse>
        <verse osisID='2Sam.23.3'>
Dauid seide, God of Israel spak to me, the stronge of Israel, the `iust Lord of men, `is Lord in the drede of God.
</verse>
        <verse osisID='2Sam.23.4'>
As the liyt of the morewtid, whanne the sunne risith eerli, is briyt with out cloudis; and as an erbe cometh forth of the erthe bi reynes.
</verse>
        <verse osisID='2Sam.23.5'>
And myn hows is not so greet anentis God, that he schulde make with me euerlastynge couenaunt, stidefast and maad strong in alle thingis; for al myn helthe hangith of him, and al the wille `that is, al my desir, goith in to hym, and no thing is therof, that makith not fruyt.
</verse>
        <verse osisID='2Sam.23.6'>
Forsothe alle trespassouris schulen be drawun out as thornes, that ben not takun with hondis.
</verse>
        <verse osisID='2Sam.23.7'>
And if ony man wole touche tho, he schal be armed with irun, and with tre formed in to spere; and the thornes schulen be kyndlid, and schulen be brent `til to nouyt.
</verse>
        <verse osisID='2Sam.23.8'>
These ben the names of the stronge men of Dauid. Dauid sittith in the chaier, the wiseste prince among thre; he is as a moost tendir worm of tree, that killide eiyte hundrid with o fersnesse.
</verse>
        <verse osisID='2Sam.23.9'>
Aftir hym was Eleazar, the sone of his fadirs brother Abohi; among thre stronge men, that weren with Dauid, whanne thei seiden schenschip to Filisteis, and weren gaderid thidir in to batel.
</verse>
        <verse osisID='2Sam.23.10'>
And whanne the men of Israel hadden stied, he stood, and smoot Filisties, til his hond failide, and was starke with the swerd. And the Lord made greet helthe in that dai; and the puple that fledde turnedc ayen to drawe awei the spuylis of slayn men.
</verse>
        <verse osisID='2Sam.23.11'>
And aftir hym was Semma, the sone of Age, of Arari. And Filisteis weren gaderid in the stacioun; forsothe there was a feeld ful of lente; and whanne the puple fledde fro the face of Filisteis,
</verse>
        <verse osisID='2Sam.23.12'>
he stood in the myddis of the feeld, and bihelde it; and he smoot Filisteis, and the Lord made greet helthe.
</verse>
        <verse osisID='2Sam.23.13'>
Also and thre men yeden doun bifore, that weren princes among thretti, and camen to Dauid in the tyme of reep in to the denne of Odollam. Forsothe the castels of Filisteis weren set in the valei of giauntis.
</verse>
        <verse osisID='2Sam.23.14'>
And Dauid was in a strong hold; sotheli the stacioun of Filisteis was thanne in Bethleem.
</verse>
        <verse osisID='2Sam.23.15'>
Therfor Dauid desiride water of the lake, and seide, If ony man wolde yyue to me drynk of watir of the cisterne, which is in Bethleem, bisidis the yate.
</verse>
        <verse osisID='2Sam.23.16'>
Therfor thre stronge men braken in to the castels of Filisteis, and drowen watir of the cisterne of Bethleem, that was bisidis the yate, and brouyten to Dauid; and he nolde drinke,
</verse>
        <verse osisID='2Sam.23.17'>
but offride it to the Lord, and seide, The Lord be merciful to me, that Y do not this; whether Y schal drynke the blood of these men, that yeden forth, and the perel of soulis? Therfor he nolde drynke. Thre strongeste men diden thes thingis.
</verse>
        <verse osisID='2Sam.23.18'>
Also Abisay, brother of Joab, the sone of Saruye, was prince of thre; he it is that reiside his schaft ayens thre hundrid men, whiche he killide; `he was nemid among thre,
</verse>
        <verse osisID='2Sam.23.19'>
and was the noblere among thre, and he was the prince of hem; but he cam not to the thre firste men.
</verse>
        <verse osisID='2Sam.23.20'>
And Banaye, the sone of Joiada, strongeste man of grete werkis, of Capseel, he smoot twei liouns of Moab, `that is, twei knyytis hardi as liouns; and he yede doun, and smoot a lioun in the myddil cisterne in the daies of snow.
</verse>
        <verse osisID='2Sam.23.21'>
Also he killide a man of Egipt, a man worthi of spectacle, hauynge a spere in the hond; therfor whanne he hadde come doun with a yerde to that man, bi miyt he wrooth out the spere fro the hond of the man of Egipt, and killide hym with his owne spere.
</verse>
        <verse osisID='2Sam.23.22'>
Banaye, sone of Joiada, dide these thingis;
</verse>
        <verse osisID='2Sam.23.23'>
and he was nemyed among thre stronge men, that weren among the thretti noblere men; netheles he cam not til to the thre. And Dauid made hym a counselour of priuyte to hym silf.
</verse>
        <verse osisID='2Sam.23.24'>
Asahel, the brother of Joab, was among thretti men; Eleanan, the sone of his fadris brother, of Bethleem; Semma, of Arari;
</verse>
        <verse osisID='2Sam.23.25'>
Elcha, of Arodi; Helas, of Phelti;
</verse>
        <verse osisID='2Sam.23.26'>
Hira, sone of Aches, of Thecua; Abiezer, of Amatoth;
</verse>
        <verse osisID='2Sam.23.27'>
Mobannoy, of Cosathi; Selmon, of Achotes;
</verse>
        <verse osisID='2Sam.23.28'>
Macharai, of Nethopath;
</verse>
        <verse osisID='2Sam.23.29'>
Heled, the sone of Baana, and he was of Netophath; Hiray, sone of Rabai, of Gebeeth, of the sones of Beniamyn; Banay, of Effrata;
</verse>
        <verse osisID='2Sam.23.30'>
Hedday, of the stronde of Gaas;
</verse>
        <verse osisID='2Sam.23.31'>
Abiadon, of Arbath; Asmaneth, of Berromy;
</verse>
        <verse osisID='2Sam.23.32'>
Eliaba, of Sabony; sones of Assen, Jonathan, and Jasan; Semma, of Herodi;
</verse>
        <verse osisID='2Sam.23.33'>
Hayam, sone of Sarai, of Zaroth;
</verse>
        <verse osisID='2Sam.23.34'>
Eliphelech, sone of Saalbai, the sone of Maachati; Heliam, sone of Achitofel, of Gilo;
</verse>
        <verse osisID='2Sam.23.35'>
Esrai, of Carmele; Pharai, of Arbi;
</verse>
        <verse osisID='2Sam.23.36'>
Ygaal, sone of Nathan, of Soba;
</verse>
        <verse osisID='2Sam.23.37'>
Bonny, of Gaddi; Silech, of Ammony; Naarai, of Beroth, the squyer of Joab, the sone of Saruye;
</verse>
        <verse osisID='2Sam.23.38'>
Haray, of Jethri; Gareb, and he was of Gethri;
</verse>
        <verse osisID='2Sam.23.39'>
Vrye, of Ethei; alle weren seuene and thretti men.
</verse>
      </chapter>
      <chapter osisID='2Sam.24'>
        <verse osisID='2Sam.24.1'>
And the strong veniaunce of the Lord addide to be wrooth ayens Israel [Note: of this that the Lord wolde punysche the puple, he suffride Dauyth to be reisid bi pride to the noumbring of the puple; wherfor the gloss of Gregre on this place seith thus, The dedis of gouernours ben disposid for the maneris of sugetis, that ofte for the yuel of the floc, the liyf yhe of a good schepparde trespassith, for Dauyth was preisid bi God witnesse, and he was blowun with the bolnyng of sudeyn pride, and synnede in noumbringe puple, and the puple resseyuede peyne; for the hertis of gouernours ben disposid, vp the meritis of the puplis. The synne of the puple for which it was punyschid, is not expressid in the text, but in the book of Ebreu questiouns it is seid, that this was herfor, for the puple ayen stood not Dauyth as it ouyte, in the dede of Vrie, but for this dede was priuy til it was al doon; the puple myyte not withstonde Dauyth in the synne to be lettid, and aftir that this synne cam in to the knowing of the puple, the puple ouyte not to punysche it, for the peyne was determynd thanne of God, as it is opin in xii. co. bi the wordis of Nathan, therfor it is seid betere, that the synne of the puple, was the rebelte therof ayenus Dauyth in suynge Siba, sone of Bothry, that was the worste man and ful of dissencioun, and Siba aloone was punyschid for this rebelte. ], and he stiride in hem Dauid, seiynge to Joab, Go thou, and noumbre thou Israel and Juda.
</verse>
        <verse osisID='2Sam.24.2'>
And the kyng seide to Joab, the prince of his oost, Go thou bi alle lynagis of Israel fro Dan `til to Bersabee, and noumbre thou the puple, that Y wite the noumbre therof.
</verse>
        <verse osisID='2Sam.24.3'>
And Joab seide to the kyng, Thi Lord God encresse to this puple, `hou greet it is now, and eft multiplie he an hundrid fold in the siyt of my lord the kyng; but what wole my lord the kyng to hym silf in sich a thing?
</verse>
        <verse osisID='2Sam.24.4'>
Sotheli the word of the kyng ouer cam the wordis of Joab, and of the princes of the oost; and Joab yede out, and the princes of the knyytis, fro the face of the kyng, that thei schulden noumbre the puple of Israel.
</verse>
        <verse osisID='2Sam.24.5'>
And whanne thei hadden passid Jordan, thei camen in to Aroer, to the riyt side of the citee which is in the valei of Gad;
</verse>
        <verse osisID='2Sam.24.6'>
and thei passiden bi Jazer in to Galaad, and in to the lowere lond of Odsi, and camen in to the wodi places of Dan; and thei cumpassiden bisidis Sidon,
</verse>
        <verse osisID='2Sam.24.7'>
and passiden nyy the wallis of Tire, and nyy al the lond of Euei, and of Chananei; and thei camen to the south of Juda, in Bersabee.
</verse>
        <verse osisID='2Sam.24.8'>
And whanne al the lond was cumpassid, thei camen aftir nyne monethis and twenti daies in to Jerusalem.
</verse>
        <verse osisID='2Sam.24.9'>
Therfor Joab yaf the noumbre of discriuyng of the puple to the kyng. And of Israel weren foundun nyne hundryd thousynd [Note: in I. book of Paralip. xxi. co. is a thousinde, and an hundrid thousinde; here is set the lesse noumbre, and there the gretter noumbre, and of Juda is set there the lesse noumbre, and here the gretter. ] of stronge men, that drewen out swerd; and of Juda fyue hundrid thousynde of fiyteris.
</verse>
        <verse osisID='2Sam.24.10'>
Forsothe the herte of Dauid smoot hym, `that is, his concience repreuyde hym, aftir that the puple was noumbrid; and Dauid seide to the Lord, Y synnede greetli [Note: in pride, and in breking of Goddis heest, for in xxxi. co. of Exody, whanne the sones of Israel weren noumbrid, ech man schulde [offre] to the Lord half a sicle, and this was not doon here. ] in this dede; but, Lord, Y preye that thou turne awei the wickidnesse of thi seruaunt, for Y dide ful folili.
</verse>
        <verse osisID='2Sam.24.11'>
Therfor Dauid roos eerli, and the word of the Lord was maad to Gad, the prophete and seere, and seide, Go thou,
</verse>
        <verse osisID='2Sam.24.12'>
and speke to Dauid, The Lord seith these thingis, The chesyng of thre thingis is youun to thee; chese thou oon, which thou wolt of these, that Y do to thee.
</verse>
        <verse osisID='2Sam.24.13'>
And whanne Gad hadde come to Dauid, he telde to Dauid, and seide, Ether hungur schal come to thee in thi lond seuene yeer; ethir thre monethis thou schalt fle thin aduersaries, and thei schulen pursue thee; ether certis thre daies pestilence schal be in thi lond; now therfor delyuere thou, `ether auyse thou, and se, what word Y schal answere to hym that sente me.
</verse>
        <verse osisID='2Sam.24.14'>
Forsothe Dauid seide to Gad, Y am constreyned on ech side greetli; but it is betere that Y falle in to the hondis of the Lord [Note: if Dauyth hadde chose huugur of vii. yeer, he and riche men wolden haue purueyed to hem silf of liyflode, and pore men schulden haue be turmentid gretly; and if he hadde chose fliyt bifor enemyes, he and myyty men schulden haue be defendid and pore men slayn, therfor he chees pestilence, comyn peyne to alle, for he tristide in Goddis mersi. ], for his emercies ben manye, than in the hondis of men.
</verse>
        <verse osisID='2Sam.24.15'>
And the Lord sente pestilence in to Israel fro the morewtid `til to the tyme ordeyned [Note: that is, til to the oure of sacrifice of euentid; the ii. laste dayes of pestilence, weren seid bi manassing, and weren releessid for the penaunce of Dauyth. ]; and seuenti thousynde of men weren deed of the puple fro Dan `til to Bersabee.
</verse>
        <verse osisID='2Sam.24.16'>
And whanne the aungel of the Lord hadde holde forth his hond ouer Jerusalem, that he schulde distrie it, the Lord hadde mercy on the turmentyng; and seide to the aungel smytynge the puple, It sufficith now; withholde thin hond. Forsothe the aungel of the Lord was bisidis the corn floor of Areuna Jebusey.
</verse>
        <verse osisID='2Sam.24.17'>
And Dauid seide to the Lord, whanne he hadde seyn the aungel sleynge the puple, Y am he that `haue synned, and Y dide wickidli; what han these do, that ben scheep? Y biseche, thin hond be turned ayens me, and ayens the hows of my fadir.
</verse>
        <verse osisID='2Sam.24.18'>
Forsothe Gad, the prophete, cam to Dauid in that dai, and seide to hym, Stie thou, and ordeyne an auter to the Lord in the corn floor of Areuna Jebusei.
</verse>
        <verse osisID='2Sam.24.19'>
And Dauid stiede, vpe the word of Gad, which the Lord hadde comaundid to hym.
</verse>
        <verse osisID='2Sam.24.20'>
And Areuna bihelde, and perseyuede, that the kyng and hise seruauntis passiden to hym;
</verse>
        <verse osisID='2Sam.24.21'>
and he yede out, and worschipide the kyng bi low cheer to the erthe; and seide, What `cause is, that my lord the kyng cometh to his seruaunt? To whom Dauid seide, That Y bie of thee the corn floor, and bilde an auter to the Lord, and the sleynge ceesse, which is cruel in the puple.
</verse>
        <verse osisID='2Sam.24.22'>
And Areuna seide to Dauid, My lord the kyng take, and offre, as it plesith hym; thou hast oxis in to brent sacrifice, and a wayn and yockis of oxis in to vss of wode.
</verse>
        <verse osisID='2Sam.24.23'>
Areuna yaf alle thingis [Note: that is, wolde yyue. ] to the king. And Areuna seide to the king, Thi Lord God reseyue thi vow.
</verse>
        <verse osisID='2Sam.24.24'>
To whom the king answeride, and seide, Not as thou wolt, but Y schal bie of thee for prijs, and Y schal not offre to `my Lord God brent sacrifices youun freli. Therfor Dauid bouyte the corn floor [Note: for vi. hundrid siclis of gold, in the firste book of Paralip. xxi. co. ], and `he bouyte oxis for fifti siclis of siluer.
</verse>
        <verse osisID='2Sam.24.25'>
And Dauid bildide there an auter to the Lord, and offride brent sacrifices and pesible sacrifices; and the Lord dide merci to the lond, and the veniaunce was refreyned fro Israel.
</verse>
      </chapter>
    </div></osisText>
</osis>