<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='nvla' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='nvla'>
        <title>Nova Vulgata</title>
        <contributor>EDUARDUS SCHICK eps. Praeses Pontificiae Commissionis pro Nova Vulgata editione</contributor>
        <creator/>
        <creator role='encoder'>ZefToOsis 1.0.0</creator>
        <subject>SACRED SCRIPTURE</subject>
        <date>2009-01-23</date>
        <description>Nova Vulgata, the official Latin version of the Bible, and delineation of biblical texts for use in the Roman Liturgy</description>
        <publisher>FREE BIBLE SOFTWARE GROUP</publisher>
        <type type='OSIS'>Bible</type>
        <identifier type='OSIS'>nvla</identifier>
        <source>http://www.vatican.va/archive/bible/nova_vulgata/documents/nova-vulgata_index_lt.html</source>
        <language type='IETF'>la</language>
        <relation/>
        <coverage>It was meant to be the translation for what was foreseen as a reformed Latin liturgy</coverage>
        <rights>Johannes Paul II</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='John'>
      <chapter osisID='John.1'>
        <verse osisID='John.1.1'>In principio erat Verbum, et Verbum erat apud Deum, et Deus erat Verbum.</verse>
        <verse osisID='John.1.2'>Hoc erat in principio apud Deum.</verse>
        <verse osisID='John.1.3'>Omnia per ipsum facta sunt, et sine ipso factum est nihil, quod factum est;</verse>
        <verse osisID='John.1.4'>in ipso vita erat, et vita erat lux hominum,</verse>
        <verse osisID='John.1.5'>et lux in tenebris lucet, et tenebrae eam non comprehenderunt.</verse>
        <verse osisID='John.1.6'>Fuit homo missus a Deo, cui nomen erat Ioannes;</verse>
        <verse osisID='John.1.7'>hic venit in testimonium, ut testimonium perhiberet de lumine, ut omnes crederent per illum.</verse>
        <verse osisID='John.1.8'>Non erat ille lux, sed ut testimonium perhiberet de lumine.</verse>
        <verse osisID='John.1.9'>Erat lux vera, quae illuminat omnem hominem, veniens in mundum.</verse>
        <verse osisID='John.1.10'>In mundo erat, et mundus per ipsum factus est, et mundus eum non cognovit.</verse>
        <verse osisID='John.1.11'>In propria venit, et sui eum non receperunt.</verse>
        <verse osisID='John.1.12'>Quotquot autem acceperunt eum, dedit eis potestatem filios Dei fieri, his, qui credunt in nomine eius,</verse>
        <verse osisID='John.1.13'>qui non ex sanguinibus neque ex voluntate carnis neque ex voluntate viri, sed ex Deo nati sunt.</verse>
        <verse osisID='John.1.14'>Et Verbum caro factum est et habitavit in nobis; et vidimus gloriam eius, gloriam quasi Unigeniti a Patre, plenum gratiae et veritatis.</verse>
        <verse osisID='John.1.15'>Ioannes testimonium perhibet de ipso et clamat dicens: " Hic erat, quem dixi: Qui post me venturus est, ante me factus est, quia prior me erat ".</verse>
        <verse osisID='John.1.16'>Et de plenitudine eius nos omnes accepimus, et gratiam pro gratia;</verse>
        <verse osisID='John.1.17'>quia lex per Moysen data est, gratia et veritas per Iesum Christum facta est.</verse>
        <verse osisID='John.1.18'>Deum nemo vidit umquam; unigenitus Deus, qui est in sinum Patris, ipse enarravit.</verse>
        <verse osisID='John.1.19'>Et hoc est testimonium Ioannis, quando miserunt ad eum Iudaei ab Hierosolymis sacerdotes et Levitas, ut interrogarent eum: " Tu quis es? ".</verse>
        <verse osisID='John.1.20'>Et confessus est et non negavit; et confessus est: " Non sum ego Christus ".</verse>
        <verse osisID='John.1.21'>Et interrogaverunt eum: " Quid ergo? Elias es tu? ". Et dicit: " Non sum ". " Propheta es tu? ". Et respondit: " Non ".</verse>
        <verse osisID='John.1.22'>Dixerunt ergo ei: " Quis es? Ut responsum demus his, qui miserunt nos. Quid dicis de teipso? ".</verse>
        <verse osisID='John.1.23'>Ait: Ego vox clamantis in deserto:Dirigite viam Domini",sicut dixit Isaias propheta ".</verse>
        <verse osisID='John.1.24'>Et qui missi fuerant, erant ex pharisaeis;</verse>
        <verse osisID='John.1.25'>et interrogaverunt eum et dixerunt ei: " Quid ergo baptizas, si tu non es Christus neque Elias neque propheta? ".</verse>
        <verse osisID='John.1.26'>Respondit eis Ioannes dicens: " Ego baptizo in aqua; medius vestrum stat, quem vos non scitis,</verse>
        <verse osisID='John.1.27'>qui post me venturus est, cuius ego non sum dignus, ut solvam eius corrigiam calceamenti ".</verse>
        <verse osisID='John.1.28'>Haec in Bethania facta sunt trans Iordanem, ubi erat Ioannes baptizans.</verse>
        <verse osisID='John.1.29'>Altera die videt Iesum venientem ad se et ait: " Ecce agnus Dei, qui tollit peccatum mundi.</verse>
        <verse osisID='John.1.30'>Hic est, de quo dixi: Post me venit vir, qui ante me factus est, quia prior me erat.</verse>
        <verse osisID='John.1.31'>Et ego nesciebam eum, sed ut manifestetur Israel, propterea veni ego in aqua baptizans ".</verse>
        <verse osisID='John.1.32'>Et testimonium perhibuit Ioannes dicens: " Vidi Spiritum descendentem quasi columbam de caelo, et mansit super eum;</verse>
        <verse osisID='John.1.33'>et ego nesciebam eum, sed, qui misit me baptizare in aqua, ille mihi dixit: "Super quem videris Spiritum descendentem et manentem super eum, hic est qui baptizat in Spiritu Sancto".</verse>
        <verse osisID='John.1.34'>Et ego vidi et testimonium perhibui quia hic est Filius Dei ".</verse>
        <verse osisID='John.1.35'>Altera die iterum stabat Ioannes et ex discipulis eius duo,</verse>
        <verse osisID='John.1.36'>et respiciens Iesum ambulantem dicit: " Ecce agnus Dei ".</verse>
        <verse osisID='John.1.37'>Et audierunt eum duo discipuli loquentem et secuti sunt Iesum.</verse>
        <verse osisID='John.1.38'>Conversus autem Iesus et videns eos sequentes se dicit eis: " Quid quaeritis? ". Qui dixerunt ei: " Rabbi - quod dicitur interpretatum Magister - ubi manes? ".</verse>
        <verse osisID='John.1.39'>Dicit eis: " Venite et videbitis ". Venerunt ergo et viderunt, ubi maneret, et apud eum manserunt die illo; hora erat quasi decima.</verse>
        <verse osisID='John.1.40'>Erat Andreas, frater Simonis Petri, unus ex duobus, qui audierant ab Ioanne et secuti fuerant eum.</verse>
        <verse osisID='John.1.41'>Invenit hic primum fratrem suum Simonem et dicit ei: " Invenimus Messiam " - quod est interpretatum Christus C;</verse>
        <verse osisID='John.1.42'>adduxit eum ad Iesum. Intuitus eum Iesus dixit: " Tu es Simon filius Ioannis; tu vocaberis Cephas " - quod interpretatur Petrus C.</verse>
        <verse osisID='John.1.43'>In crastinum voluit exire in Galilaeam et invenit Philippum. Et dicit ei Iesus: " Sequere me ".</verse>
        <verse osisID='John.1.44'>Erat autem Philippus a Bethsaida, civitate Andreae et Petri.</verse>
        <verse osisID='John.1.45'>Invenit Philippus Nathanael et dicit ei: " Quem scripsit Moyses in Lege et Prophetae invenimus, Iesum filium Ioseph a Nazareth ".</verse>
        <verse osisID='John.1.46'>Et dixit ei Nathanael: " A Nazareth potest aliquid boni esse? ". Dicit ei Philippus: " Veni et vide ".</verse>
        <verse osisID='John.1.47'>Vidit Iesus Nathanael venientem ad se et dicit de eo: " Ecce vere Israelita, in quo dolus non est ".</verse>
        <verse osisID='John.1.48'>Dicit ei Nathanael: " Unde me nosti? ". Respondit Iesus et dixit ei: " Priusquam te Philippus vocaret, cum esses sub ficu, vidi te ".</verse>
        <verse osisID='John.1.49'>Respondit ei Nathanael: " Rabbi, tu es Filius Dei, tu rex es Israel! ".</verse>
        <verse osisID='John.1.50'>Respondit Iesus et dixit ei: " Quia dixi tibi: Vidi te sub ficu, credis? Maiora his videbis ".</verse>
        <verse osisID='John.1.51'>Et dicit ei: " Amen, amen dico vobis: Videbitis caelum apertum et angelos Dei ascendentes et descendentes supra Filium hominis ".</verse>
      </chapter>
      <chapter osisID='John.2'>
        <verse osisID='John.2.1'>Et die tertio nuptiae factae sunt in Cana Galilaeae, et erat mater Iesu ibi;</verse>
        <verse osisID='John.2.2'>vocatus est autem et Iesus et discipuli eius ad nuptias.</verse>
        <verse osisID='John.2.3'>Et deficiente vino, dicit mater Iesu ad eum: " Vinum non habent ".</verse>
        <verse osisID='John.2.4'>Et dicit ei Iesus: " Quid mihi et tibi, mulier? Nondum venit hora mea ".</verse>
        <verse osisID='John.2.5'>Dicit mater eius ministris: " Quodcumque dixerit vobis, facite ".</verse>
        <verse osisID='John.2.6'>Erant autem ibi lapideae hydriae sex positae secundum purificationem Iudaeorum, capientes singulae metretas binas vel ternas.</verse>
        <verse osisID='John.2.7'>Dicit eis Iesus: " Implete hydrias aqua ". Et impleverunt eas usque ad summum.</verse>
        <verse osisID='John.2.8'>Et dicit eis: " Haurite nunc et ferte architriclino ". Illi autem tulerunt.</verse>
        <verse osisID='John.2.9'>Ut autem gustavit architriclinus aquam vinum factam et non sciebat unde esset, ministri autem sciebant, qui haurierant aquam, vocat sponsum architriclinus</verse>
        <verse osisID='John.2.10'>et dicit ei: " Omnis homo primum bonum vinum ponit et, cum inebriati fuerint, id quod deterius est; tu servasti bonum vinum usque adhuc ".</verse>
        <verse osisID='John.2.11'>Hoc fecit initium signorum Iesus in Cana Galilaeae et manifestavit gloriam suam, et crediderunt in eum discipuli eius.</verse>
        <verse osisID='John.2.12'>Post hoc descendit Capharnaum ipse et mater eius et fratres eius et discipuli eius, et ibi manserunt non multis diebus.</verse>
        <verse osisID='John.2.13'>Et prope erat Pascha Iudaeorum, et ascendit Hierosolymam Iesus.</verse>
        <verse osisID='John.2.14'>Et invenit in templo vendentes boves et oves et columbas, et nummularios sedentes;</verse>
        <verse osisID='John.2.15'>et cum fecisset flagellum de funiculis, omnes eiecit de templo, oves quoque et boves, et nummulariorum effudit aes et mensas subvertit;</verse>
        <verse osisID='John.2.16'>et his, qui columbas vendebant, dixit: " Auferte ista hinc! Nolite facere domum Patris mei domum negotiationis ".</verse>
        <verse osisID='John.2.17'>Recordati sunt discipuli eius quia scriptum est: " Zelus domus tuae comedit me ".</verse>
        <verse osisID='John.2.18'>Responderunt ergo Iudaei et dixerunt ei: " Quod signum ostendis nobis, quia haec facis? ".</verse>
        <verse osisID='John.2.19'>Respondit Iesus et dixit eis: " Solvite templum hoc, et in tribus diebus excitabo illud ".</verse>
        <verse osisID='John.2.20'>Dixerunt ergo Iudaei: " Quadraginta et sex annis aedificatum est templum hoc, et tu tribus diebus excitabis illud? ".</verse>
        <verse osisID='John.2.21'>Ille autem dicebat de templo corporis sui.</verse>
        <verse osisID='John.2.22'>Cum ergo resurrexisset a mortuis, recordati sunt discipuli eius quia hoc dicebat, et crediderunt Scripturae et sermoni, quem dixit Iesus.</verse>
        <verse osisID='John.2.23'>Cum autem esset Hierosolymis in Pascha, in die festo, multi crediderunt in nomine eius, videntes signa eius, quae faciebat.</verse>
        <verse osisID='John.2.24'>Ipse autem Iesus non credebat semetipsum eis, eo quod ipse nosset omnes,</verse>
        <verse osisID='John.2.25'>et quia opus ei non erat, ut quis testimonium perhiberet de homine; ipse enim sciebat quid esset in homine.</verse>
      </chapter>
      <chapter osisID='John.3'>
        <verse osisID='John.3.1'>Erat autem homo ex pharisaeis, Nicodemus nomine, princeps Iudaeorum;</verse>
        <verse osisID='John.3.2'>hic venit ad eum nocte et dixit ei: " Rabbi, scimus quia a Deo venisti magister; nemo enim potest haec signa facere, quae tu facis, nisi fuerit Deus cum eo ".</verse>
        <verse osisID='John.3.3'>Respondit Iesus et dixit ei: " Amen, amen dico tibi: Nisi quis natus fuerit desuper, non potest videre regnum Dei ".</verse>
        <verse osisID='John.3.4'>Dicit ad eum Nicodemus: " Quomodo potest homo nasci, cum senex sit? Numquid potest in ventrem matris suae iterato introire et nasci? ".</verse>
        <verse osisID='John.3.5'>Respondit Iesus: " Amen, amen dico tibi: Nisi quis natus fuerit ex aqua et Spiritu, non potest introire in regnum Dei.</verse>
        <verse osisID='John.3.6'>Quod natum est ex carne, caro est; et, quod natum est ex Spiritu, spiritus est.</verse>
        <verse osisID='John.3.7'>Non mireris quia dixi tibi: Oportet vos nasci denuo.</verse>
        <verse osisID='John.3.8'>Spiritus, ubi vult, spirat, et vocem eius audis, sed non scis unde veniat et quo vadat; sic est omnis, qui natus est ex Spiritu ".</verse>
        <verse osisID='John.3.9'>Respondit Nicodemus et dixit ei: " Quomodo possunt haec fieri? ".</verse>
        <verse osisID='John.3.10'>Respondit Iesus et dixit ei: " Tu es magister Israel et haec ignoras?</verse>
        <verse osisID='John.3.11'>Amen, amen dico tibi: Quod scimus, loquimur et, quod vidimus, testamur; et testimonium nostrum non accipitis.</verse>
        <verse osisID='John.3.12'>Si terrena dixi vobis, et non creditis, quomodo, si dixero vobis caelestia, credetis?</verse>
        <verse osisID='John.3.13'>Et nemo ascendit in caelum, nisi qui descendit de caelo, Filius hominis.</verse>
        <verse osisID='John.3.14'>Et sicut Moyses exaltavit serpentem in deserto, ita exaltari oportet Filium hominis,</verse>
        <verse osisID='John.3.15'>ut omnis, qui credit, in ipso habeat vitam aeternam ".</verse>
        <verse osisID='John.3.16'>Sic enim dilexit Deus mundum, ut Filium suum unigenitum daret, ut omnis, qui credit in eum, non pereat, sed habeat vitam aeternam.</verse>
        <verse osisID='John.3.17'>Non enim misit Deus Filium in mundum, ut iudicet mundum, sed ut salvetur mundus per ipsum.</verse>
        <verse osisID='John.3.18'>Qui credit in eum, non iudicatur; qui autem non credit, iam iudicatus est, quia non credidit in nomen Unigeniti Filii Dei.</verse>
        <verse osisID='John.3.19'>Hoc est autem iudicium: Lux venit in mundum, et dilexerunt homines magis tenebras quam lucem; erant enim eorum mala opera.</verse>
        <verse osisID='John.3.20'>Omnis enim, qui mala agit, odit lucem et non venit ad lucem, ut non arguantur opera eius;</verse>
        <verse osisID='John.3.21'>qui autem facit veritatem, venit ad lucem, ut manifestentur eius opera, quia in Deo sunt facta.</verse>
        <verse osisID='John.3.22'>Post haec venit Iesus et discipuli eius in Iudaeam terram, et illic demorabatur cum eis et baptizabat.</verse>
        <verse osisID='John.3.23'>Erat autem et Ioannes baptizans in Enon iuxta Salim, quia aquae multae erant illic, et adveniebant et baptizabantur;</verse>
        <verse osisID='John.3.24'>nondum enim missus fuerat in carcerem Ioannes.</verse>
        <verse osisID='John.3.25'>Facta est ergo quaestio ex discipulis Ioannis cum Iudaeo de purificatione.</verse>
        <verse osisID='John.3.26'>Et venerunt ad Ioannem et dixerunt ei: " Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes veniunt ad eum! ".</verse>
        <verse osisID='John.3.27'>Respondit Ioannes et dixit: " Non potest homo accipere quidquam, nisi fuerit ei datum de caelo.</verse>
        <verse osisID='John.3.28'>Ipsi vos mihi testimonium perhibetis, quod dixerim: Non sum ego Christus, sed: Missus sum ante illum.</verse>
        <verse osisID='John.3.29'>Qui habet sponsam, sponsus est; amicus autem sponsi, qui stat et audit eum, gaudio gaudet propter vocem sponsi. Hoc ergo gaudium meum impletum est.</verse>
        <verse osisID='John.3.30'>Illum oportet crescere, me autem minui ".</verse>
        <verse osisID='John.3.31'>Qui de sursum venit, supra omnes est; qui est de terra, de terra est et de terra loquitur. Qui de caelo venit, supra omnes est;</verse>
        <verse osisID='John.3.32'>et quod vidit et audivit, hoc testatur, et testimonium eius nemo accipit.</verse>
        <verse osisID='John.3.33'>Qui accipit eius testimonium, signavit quia Deus verax est.</verse>
        <verse osisID='John.3.34'>Quem enim misit Deus, verba Dei loquitur; non enim ad mensuram dat Spiritum.</verse>
        <verse osisID='John.3.35'>Pater diligit Filium et omnia dedit in manu eius.</verse>
        <verse osisID='John.3.36'>Qui credit in Filium, habet vitam aeternam; qui autem incredulus est Filio, non videbit vitam, sed ira Dei manet super eum.</verse>
      </chapter>
      <chapter osisID='John.4'>
        <verse osisID='John.4.1'>Ut ergo cognovit Iesus quia audierunt pharisaei quia Iesus plures discipulos facit et baptizat quam Ioannes</verse>
        <verse osisID='John.4.2'>- quamquam Iesus ipse non baptizaret sed discipuli eius -</verse>
        <verse osisID='John.4.3'>reliquit Iudaeam et abiit iterum in Galilaeam.</verse>
        <verse osisID='John.4.4'>Oportebat autem eum transire per Samariam.</verse>
        <verse osisID='John.4.5'>Venit ergo in civitatem Samariae, quae dicitur Sichar, iuxta praedium, quod dedit Iacob Ioseph filio suo;</verse>
        <verse osisID='John.4.6'>erat autem ibi fons Iacob. Iesus ergo fatigatus ex itinere sedebat sic super fontem; hora erat quasi sexta.</verse>
        <verse osisID='John.4.7'>Venit mulier de Samaria haurire aquam. Dicit ei Iesus: " Da mihi bibere ;</verse>
        <verse osisID='John.4.8'>discipuli enim eius abierant in civitatem, ut cibos emerent.</verse>
        <verse osisID='John.4.9'>Dicit ergo ei mulier illa Samaritana: " Quomodo tu, Iudaeus cum sis, bibere a me poscis, quae sum mulier Samaritana? ". Non enim coutuntur Iudaei Samaritanis.</verse>
        <verse osisID='John.4.10'>Respondit Iesus et dixit ei: " Si scires donum Dei, et quis est, qui dicit tibi: "Da mihi bibere", tu forsitan petisses ab eo, et dedisset tibi aquam vivam ".</verse>
        <verse osisID='John.4.11'>Dicit ei mulier: " Domine, neque in quo haurias habes, et puteus altus est; unde ergo habes aquam vivam?</verse>
        <verse osisID='John.4.12'>Numquid tu maior es patre nostro Iacob, qui dedit nobis puteum, et ipse ex eo bibit et filii eius et pecora eius? ".</verse>
        <verse osisID='John.4.13'>Respondit Iesus et dixit ei: " Omnis, qui bibit ex aqua hac, sitiet iterum;</verse>
        <verse osisID='John.4.14'>qui autem biberit ex aqua, quam ego dabo ei, non sitiet in aeternum; sed aqua, quam dabo ei, fiet in eo fons aquae salientis in vitam aeternam .</verse>
        <verse osisID='John.4.15'>Dicit ad eum mulier: " Domine, da mihi hanc aquam, ut non sitiam neque veniam huc haurire ".</verse>
        <verse osisID='John.4.16'>Dicit ei: " Vade, voca virum tuum et veni huc ".</verse>
        <verse osisID='John.4.17'>Respondit mulier et dixit ei: " Non habeo virum ". Dicit ei Iesus: " Bene dixisti: "Non habeo virum";</verse>
        <verse osisID='John.4.18'>quinque enim viros habuisti, et nunc, quem habes, non est tuus vir. Hoc vere dixisti ".</verse>
        <verse osisID='John.4.19'>Dicit ei mulier: " Domine, video quia propheta es tu.</verse>
        <verse osisID='John.4.20'>Patres nostri in monte hoc adoraverunt, et vos dicitis quia in Hierosolymis est locus, ubi adorare oportet ".</verse>
        <verse osisID='John.4.21'>Dicit ei Iesus: " Crede mihi, mulier, quia venit hora, quando neque in monte hoc neque in Hierosolymis adorabitis Patrem.</verse>
        <verse osisID='John.4.22'>Vos adoratis, quod nescitis; nos adoramus, quod scimus, quia salus ex Iudaeis est.</verse>
        <verse osisID='John.4.23'>Sed venit hora, et nunc est, quando veri adoratores adorabunt Patrem in Spiritu et veritate; nam et Pater tales quaerit, qui adorent eum.</verse>
        <verse osisID='John.4.24'>Spiritus est Deus, et eos, qui adorant eum, in Spiritu et veritate oportet adorare ".</verse>
        <verse osisID='John.4.25'>Dicit ei mulier: " Scio quia Messias venit - qui dicitur Christus C; cum venerit ille, nobis annuntiabit omnia ".</verse>
        <verse osisID='John.4.26'>Dicit ei Iesus: " Ego sum, qui loquor tecum ".</verse>
        <verse osisID='John.4.27'>Et continuo venerunt discipuli eius et mirabantur quia cum muliere loquebatur; nemo tamen dixit: " Quid quaeris aut quid loqueris cum ea? ".</verse>
        <verse osisID='John.4.28'>Reliquit ergo hydriam suam mulier et abiit in civitatem et dicit illis hominibus:</verse>
        <verse osisID='John.4.29'>" Venite, videte hominem, qui dixit mihi omnia, quaecumque feci; numquid ipse est Christus? ".</verse>
        <verse osisID='John.4.30'>Exierunt de civitate et veniebant ad eum.</verse>
        <verse osisID='John.4.31'>Interea rogabant eum discipuli dicentes: " Rabbi, manduca ".</verse>
        <verse osisID='John.4.32'>Ille autem dixit eis: " Ego cibum habeo manducare, quem vos nescitis ".</verse>
        <verse osisID='John.4.33'>Dicebant ergo discipuli ad invicem: " Numquid aliquis attulit ei manducare? ".</verse>
        <verse osisID='John.4.34'>Dicit eis Iesus: " Meus cibus est, ut faciam voluntatem eius, qui misit me, et ut perficiam opus eius.</verse>
        <verse osisID='John.4.35'>Nonne vos dicitis: "Adhuc quattuor menses sunt, et messis venit"? Ecce dico vobis: Levate oculos vestros et videte regiones, quia albae sunt ad messem! Iam</verse>
        <verse osisID='John.4.36'>qui metit, mercedem accipit et congregat fructum in vitam aeternam, ut et qui seminat, simul gaudeat et qui metit.</verse>
        <verse osisID='John.4.37'>In hoc enim est verbum verum: Alius est qui seminat, et alius est qui metit.</verse>
        <verse osisID='John.4.38'>Ego misi vos metere, quod vos non laborastis; alii laboraverunt, et vos in laborem eorum introistis ".</verse>
        <verse osisID='John.4.39'>Ex civitate autem illa multi crediderunt in eum Samaritanorum propter verbum mulieris testimonium perhibentis: " Dixit mihi omnia, quaecumque feci! ".</verse>
        <verse osisID='John.4.40'>Cum venissent ergo ad illum Samaritani, rogaverunt eum, ut apud ipsos maneret; et mansit ibi duos dies.</verse>
        <verse osisID='John.4.41'>Et multo plures crediderunt propter sermonem eius;</verse>
        <verse osisID='John.4.42'>et mulieri dicebant: " Iam non propter tuam loquelam credimus; ipsi enim audivimus et scimus quia hic est vere Salvator mundi! ".</verse>
        <verse osisID='John.4.43'>Post duos autem dies exiit inde in Galilaeam;</verse>
        <verse osisID='John.4.44'>ipse enim Iesus testimonium perhibuit, quia propheta in sua patria honorem non habet.</verse>
        <verse osisID='John.4.45'>Cum ergo venisset in Galilaeam, exceperunt eum Galilaei, cum omnia vidissent, quae fecerat Hierosolymis in die festo; et ipsi enim venerant in diem festum.</verse>
        <verse osisID='John.4.46'>Venit ergo iterum in Cana Galilaeae, ubi fecit aquam vinum. Et erat quidam regius, cuius filius infirmabatur Capharnaum;</verse>
        <verse osisID='John.4.47'>hic, cum audisset quia Iesus advenerit a Iudaea in Galilaeam, abiit ad eum et rogabat, ut descenderet et sanaret filium eius; incipiebat enim mori.</verse>
        <verse osisID='John.4.48'>Dixit ergo Iesus ad eum: " Nisi signa et prodigia videritis, non credetis ".</verse>
        <verse osisID='John.4.49'>Dicit ad eum regius: " Domine, descende priusquam moriatur puer meus ".</verse>
        <verse osisID='John.4.50'>Dicit ei Iesus: " Vade. Filius tuus vivit ". Credidit homo sermoni, quem dixit ei Iesus, et ibat.</verse>
        <verse osisID='John.4.51'>Iam autem eo descendente, servi eius occurrerunt ei dicentes quia puer eius vivit.</verse>
        <verse osisID='John.4.52'>Interrogabat ergo horam ab eis, in qua melius habuerit. Dixerunt ergo ei: " Heri hora septima reliquit eum febris ".</verse>
        <verse osisID='John.4.53'>Cognovit ergo pater quia illa hora erat, in qua dixit ei Iesus: " Filius tuus vivit ", et credidit ipse et domus eius tota.</verse>
        <verse osisID='John.4.54'>Hoc iterum secundum signum fecit Iesus, cum venisset a Iudaea in Galilaeam.</verse>
      </chapter>
      <chapter osisID='John.5'>
        <verse osisID='John.5.1'>Post haec erat dies festus Iu daeorum, et ascendit Iesus Hie rosolymam.</verse>
        <verse osisID='John.5.2'>Est autem Hierosolymis, super Probatica, piscina, quae cognominatur HebraiceBethsatha, quinque porticus habens.</verse>
        <verse osisID='John.5.3'>In his iacebat multitudo languentium, caecorum, claudorum, aridorum.</verse>
        <verse osisID='John.5.4'>()</verse>
        <verse osisID='John.5.5'>Erat autem quidam homo ibi triginta et octo annos habens in infirmitate sua.</verse>
        <verse osisID='John.5.6'>Hunc cum vidisset Iesus iacentem, et cognovisset quia multum iam tempus habet, dicit ei: " Vis sanus fieri? ".</verse>
        <verse osisID='John.5.7'>Respondit ei languidus: " Domine, hominem non habeo, ut, cum turbata fuerit aqua, mittat me in piscinam; dum autem venio ego, alius ante me descendit ".</verse>
        <verse osisID='John.5.8'>Dicit ei Iesus: " Surge, tolle grabatum tuum et ambula ".</verse>
        <verse osisID='John.5.9'>Et statim sanus factus est homo et sustulit grabatum suum et ambulabat.Erat autem sabbatum in illo die.</verse>
        <verse osisID='John.5.10'>Dicebant ergo Iudaei illi, qui sanatus fuerat: " Sabbatum est, et non licet tibi tollere grabatum tuum ".</verse>
        <verse osisID='John.5.11'>Ille autem respondit eis: " Qui me fecit sanum, ille mihi dixit: "Tolle grabatum tuum et ambula" ".</verse>
        <verse osisID='John.5.12'>Interrogaverunt eum: " Quis est ille homo, qui dixit tibi: "Tolle et ambula"? ".</verse>
        <verse osisID='John.5.13'>Is autem, qui sanus fuerat effectus, nesciebat quis esset; Iesus enim declinavit a turba constituta in loco.</verse>
        <verse osisID='John.5.14'>Postea invenit eum Iesus in templo et dixit illi: " Ecce sanus factus es; iam noli peccare, ne deterius tibi aliquid contingat ".</verse>
        <verse osisID='John.5.15'>Abiit ille homo et nuntiavit Iudaeis quia Iesus esset, qui fecit eum sanum.</verse>
        <verse osisID='John.5.16'>Et propterea persequebantur Iudaei Iesum, quia haec faciebat in sabbato.</verse>
        <verse osisID='John.5.17'>Iesus autem respondit eis: " Pater meus usque modo operatur, et ego operor ".</verse>
        <verse osisID='John.5.18'>Propterea ergo magis quaerebant eum Iudaei interficere, quia non solum solvebat sabbatum, sed et Patrem suum dicebat Deum, aequalem se faciens Deo.</verse>
        <verse osisID='John.5.19'>Respondit itaque Iesus et dixit eis: " Amen, amen dico vobis: Non potest Filius a se facere quidquam, nisi quod viderit Patrem facientem; quaecumque enim ille faciat, haec et Filius similiter facit.</verse>
        <verse osisID='John.5.20'>Pater enim diligit Filium et omnia demonstrat ei, quae ipse facit, et maiora his demonstrabit ei opera, ut vos miremini.</verse>
        <verse osisID='John.5.21'>Sicut enim Pater suscitat mortuos et vivificat, sic et Filius, quos vult, vivificat.</verse>
        <verse osisID='John.5.22'>Neque enim Pater iudicat quemquam, sed iudicium omne dedit Filio,</verse>
        <verse osisID='John.5.23'>ut omnes honorificent Filium, sicut honorificant Patrem. Qui non honorificat Filium, non honorificat Patrem, qui misit illum.</verse>
        <verse osisID='John.5.24'>Amen, amen dico vobis: Qui verbum meum audit et credit ei, qui misit me, habet vitam aeternam et in iudicium non venit, sed transiit a morte in vitam.</verse>
        <verse osisID='John.5.25'>Amen, amen dico vobis: Venit hora, et nunc est, quando mortui audient vocem Filii Dei et, qui audierint, vivent.</verse>
        <verse osisID='John.5.26'>Sicut enim Pater habet vitam in semetipso, sic dedit et Filio vitam habere in semetipso;</verse>
        <verse osisID='John.5.27'>et potestatem dedit ei iudicium facere, quia Filius hominis est.</verse>
        <verse osisID='John.5.28'>Nolite mirari hoc, quia venit hora, in qua omnes, qui in monumentis sunt, audient vocem eius;</verse>
        <verse osisID='John.5.29'>et procedent, qui bona fecerunt, in resurrectionem vitae, qui vero mala egerunt, in resurrectionem iudicii.</verse>
        <verse osisID='John.5.30'>Non possum ego a meipso facere quidquam; sicut audio, iudico, et iudicium meum iustum est, quia non quaero voluntatem meam, sed voluntatem eius, qui misit me.</verse>
        <verse osisID='John.5.31'>Si ego testimonium perhibeo de meipso, testimonium meum non est verum;</verse>
        <verse osisID='John.5.32'>alius est, qui testimonium perhibet de me, et scio quia verum est testimonium, quod perhibet de me.</verse>
        <verse osisID='John.5.33'>Vos misistis ad Ioannem, et testimonium perhibuit veritati;</verse>
        <verse osisID='John.5.34'>ego autem non ab homine testimonium accipio, sed haec dico, ut vos salvi sitis.</verse>
        <verse osisID='John.5.35'>Ille erat lucerna ardens et lucens; vos autem voluistis exsultare ad horam in luce eius.</verse>
        <verse osisID='John.5.36'>Ego autem habeo testimonium maius Ioanne; opera enim, quae dedit mihi Pater, ut perficiam ea, ipsa opera, quae ego facio, testimonium perhibent de me, quia Pater me misit;</verse>
        <verse osisID='John.5.37'>et, qui misit me, Pater, ipse testimonium perhibuit de me. Neque vocem eius umquam audistis neque speciem eius vidistis;</verse>
        <verse osisID='John.5.38'>et verbum eius non habetis in vobis manens, quia, quem misit ille, huic vos non creditis.</verse>
        <verse osisID='John.5.39'>Scrutamini Scripturas, quia vos putatis in ipsis vitam aeternam habere; et illae sunt, quae testimonium perhibent de me.</verse>
        <verse osisID='John.5.40'>Et non vultis venire ad me, ut vitam habeatis.</verse>
        <verse osisID='John.5.41'>Gloriam ab hominibus non accipio,</verse>
        <verse osisID='John.5.42'>sed cognovi vos, quia dilectionem Dei non habetis in vobis.</verse>
        <verse osisID='John.5.43'>Ego veni in nomine Patris mei, et non accipitis me; si alius venerit in nomine suo, illum accipietis.</verse>
        <verse osisID='John.5.44'>Quomodo potestis vos credere, qui gloriam ab invicem accipitis, et gloriam, quae a solo est Deo, non quaeritis?</verse>
        <verse osisID='John.5.45'>Nolite putare quia ego accusaturus sim vos apud Patrem; est qui accuset vos: Moyses, in quo vos speratis.</verse>
        <verse osisID='John.5.46'>Si enim crederetis Moysi, crederetis forsitan et mihi; de me enim ille scripsit.</verse>
        <verse osisID='John.5.47'>Si autem illius litteris non creditis, quomodo meis verbis credetis? ".</verse>
      </chapter>
      <chapter osisID='John.6'>
        <verse osisID='John.6.1'>Post haec abiit Iesus trans mare Galilaeae, quod est Tiberiadis.</verse>
        <verse osisID='John.6.2'>Et sequebatur eum multitudo magna, quia videbant signa, quae faciebat super his, qui infirmabantur.</verse>
        <verse osisID='John.6.3'>Subiit autem in montem Iesus et ibi sedebat cum discipulis suis.</verse>
        <verse osisID='John.6.4'>Erat autem proximum Pascha, dies festus Iudaeorum.</verse>
        <verse osisID='John.6.5'>Cum sublevasset ergo oculos Iesus et vidisset quia multitudo magna venit ad eum, dicit ad Philippum: " Unde ememus panes, ut manducent hi? ".</verse>
        <verse osisID='John.6.6'>Hoc autem dicebat tentans eum; ipse enim sciebat quid esset facturus.</verse>
        <verse osisID='John.6.7'>Respondit ei Philippus: " Ducentorum denariorum panes non sufficiunt eis, ut unusquisque modicum quid accipiat! ".</verse>
        <verse osisID='John.6.8'>Dicit ei unus ex discipulis eius, Andreas frater Simonis Petri:</verse>
        <verse osisID='John.6.9'>" Est puer hic, qui habet quinque panes hordeaceos et duos pisces; sed haec quid sunt propter tantos? ".</verse>
        <verse osisID='John.6.10'>Dixit Iesus: " Facite homines discumbere ". Erat autem fenum multum in loco. Discubuerunt ergo viri numero quasi quinque milia.</verse>
        <verse osisID='John.6.11'>Accepit ergo panes Iesus et, cum gratias egisset, distribuit discumbentibus; similiter et ex piscibus, quantum volebant.</verse>
        <verse osisID='John.6.12'>Ut autem impleti sunt, dicit discipulis suis: " Colligite, quae superaverunt, fragmenta, ne quid pereat ".</verse>
        <verse osisID='John.6.13'>Collegerunt ergo et impleverunt duodecim cophinos fragmentorum ex quinque panibus hordeaceis, quae superfuerunt his, qui manducaverunt.</verse>
        <verse osisID='John.6.14'>Illi ergo homines, cum vidissent quod fecerat signum, dicebant: " Hic est vere propheta, qui venit in mundum! ".</verse>
        <verse osisID='John.6.15'>Iesus ergo, cum cognovisset quia venturi essent, ut raperent eum et facerent eum regem, secessit iterum in montem ipse solus.</verse>
        <verse osisID='John.6.16'>Ut autem sero factum est, descenderunt discipuli eius ad mare</verse>
        <verse osisID='John.6.17'>et, cum ascendissent navem, veniebant trans mare in Capharnaum. Et tenebrae iam factae erant, et nondum venerat ad eos Iesus.</verse>
        <verse osisID='John.6.18'>Mare autem, vento magno flante, exsurgebat.</verse>
        <verse osisID='John.6.19'>Cum remigassent ergo quasi stadia viginti quinque aut triginta, vident Iesum ambulantem super mare et proximum navi fieri, et timuerunt.</verse>
        <verse osisID='John.6.20'>Ille autem dicit eis: " Ego sum, nolite timere! ".</verse>
        <verse osisID='John.6.21'>Volebant ergo accipere eum in navem, et statim fuit navis ad terram, in quam ibant.</verse>
        <verse osisID='John.6.22'>Altera die turba, quae stabat trans mare, vidit quia navicula alia non erat ibi, nisi una, et quia non introisset cum discipulis suis Iesus in navem, sed soli discipuli eius abiissent;</verse>
        <verse osisID='John.6.23'>aliae supervenerunt naves a Tiberiade iuxta locum, ubi manducaverant panem, gratias agente Domino.</verse>
        <verse osisID='John.6.24'>Cum ergo vidisset turba quia Iesus non esset ibi neque discipuli eius, ascenderunt ipsi naviculas et venerunt Capharnaum quaerentes Iesum.</verse>
        <verse osisID='John.6.25'>Et cum invenissent eum trans mare, dixerunt ei: " Rabbi, quando huc venisti? ".</verse>
        <verse osisID='John.6.26'>Respondit eis Iesus et dixit: " Amen, amen dico vobis: Quaeritis me, non quia vidistis signa, sed quia manducastis ex panibus et saturati estis.</verse>
        <verse osisID='John.6.27'>Operamini non cibum, qui perit, sed cibum, qui permanet in vitam aeternam, quem Filius hominis vobis dabit; hunc enim Pater signavit Deus! .</verse>
        <verse osisID='John.6.28'>Dixerunt ergo ad eum: " Quid faciemus, ut operemur opera Dei? ".</verse>
        <verse osisID='John.6.29'>Respondit Iesus et dixit eis: " Hoc est opus Dei, ut credatis in eum, quem misit ille ".</verse>
        <verse osisID='John.6.30'>Dixerunt ergo ei: " Quod ergo tu facis signum, ut videamus et credamus tibi? Quid operaris?</verse>
        <verse osisID='John.6.31'>Patres nostri manna manducaverunt in deserto, sicut scriptum est: Panem de caelo dedit eis manducare" ".</verse>
        <verse osisID='John.6.32'>Dixit ergo eis Iesus: " Amen, amen dico vobis: Non Moyses dedit vobis panem de caelo, sed Pater meus dat vobis panem de caelo verum;</verse>
        <verse osisID='John.6.33'>panis enim Dei est, qui descendit de caelo et dat vitam mundo ".</verse>
        <verse osisID='John.6.34'>Dixerunt ergo ad eum: " Domine, semper da nobis panem hunc ".</verse>
        <verse osisID='John.6.35'>Dixit eis Iesus: " Ego sum panis vitae. Qui venit ad me, non esuriet; et, qui credit in me, non sitiet umquam.</verse>
        <verse osisID='John.6.36'>Sed dixi vobis, quia et vidistis me et non creditis.</verse>
        <verse osisID='John.6.37'>Omne, quod dat mihi Pater, ad me veniet; et eum, qui venit ad me, non eiciam foras,</verse>
        <verse osisID='John.6.38'>quia descendi de caelo, non ut faciam voluntatem meam sed voluntatem eius, qui misit me.</verse>
        <verse osisID='John.6.39'>Haec est autem voluntas eius, qui misit me, ut omne, quod dedit mihi, non perdam ex eo, sed resuscitem illud in novissimo die.</verse>
        <verse osisID='John.6.40'>Haec est enim voluntas Patris mei, ut omnis, qui videt Filium et credit in eum, habeat vitam aeternam; et resuscitabo ego eum in novissimo die ".</verse>
        <verse osisID='John.6.41'>Murmurabant ergo Iudaei de illo, quia dixisset: " Ego sum panis, qui de caelo descendi ",</verse>
        <verse osisID='John.6.42'>et dicebant: " Nonne hic est Iesus filius Ioseph, cuius nos novimus patrem et matrem? Quomodo dicit nunc: "De caelo descendi"? ".</verse>
        <verse osisID='John.6.43'>Respondit Iesus et dixit eis: " Nolite murmurare in invicem.</verse>
        <verse osisID='John.6.44'>Nemo potest venire ad me, nisi Pater, qui misit me, traxerit eum; et ego resuscitabo eum in novissimo die.</verse>
        <verse osisID='John.6.45'>Est scriptum in Prophetis: "Et erunt omnes docibiles Dei ". Omnis, qui audivit a Patre et didicit, venit ad me.</verse>
        <verse osisID='John.6.46'>Non quia Patrem vidit quisquam, nisi is qui est a Deo, hic vidit Patrem.</verse>
        <verse osisID='John.6.47'>Amen, amen dico vobis: Qui credit, habet vitam aeternam.</verse>
        <verse osisID='John.6.48'>Ego sum panis vitae.</verse>
        <verse osisID='John.6.49'>Patres vestri manducaverunt in deserto manna et mortui sunt.</verse>
        <verse osisID='John.6.50'>Hic est panis de caelo descendens, ut, si quis ex ipso manducaverit, non moriatur.</verse>
        <verse osisID='John.6.51'>Ego sum panis vivus, qui de caelo descendi. Si quis manducaverit ex hoc pane, vivet in aeternum; panis autem, quem ego dabo, caro mea est pro mundi vita ".</verse>
        <verse osisID='John.6.52'>Litigabant ergo Iudaei ad invicem dicentes: " Quomodo potest hic nobis carnem suam dare ad manducandum? ".</verse>
        <verse osisID='John.6.53'>Dixit ergo eis Iesus: " Amen, amen dico vobis: Nisi manducaveritis carnem Filii hominis et biberitis eius sanguinem, non habetis vitam in vobismetipsis.</verse>
        <verse osisID='John.6.54'>Qui manducat meam carnem et bibit meum sanguinem, habet vitam aeternam; et ego resuscitabo eum in novissimo die.</verse>
        <verse osisID='John.6.55'>Caro enim mea verus est cibus, et sanguis meus verus est potus.</verse>
        <verse osisID='John.6.56'>Qui manducat meam carnem et bibit meum sanguinem, in me manet, et ego in illo.</verse>
        <verse osisID='John.6.57'>Sicut misit me vivens Pater, et ego vivo propter Patrem; et, qui manducat me, et ipse vivet propter me.</verse>
        <verse osisID='John.6.58'>Hic est panis, qui de caelo descendit, non sicut manducaverunt patres et mortui sunt; qui manducat hunc panem, vivet in aeternum ".</verse>
        <verse osisID='John.6.59'>Haec dixit in synagoga docens in Capharnaum.</verse>
        <verse osisID='John.6.60'>Multi ergo audientes ex discipulis eius dixerunt: " Durus est hic sermo! Quis potest eum audire? ".</verse>
        <verse osisID='John.6.61'>Sciens autem Iesus apud semetipsum quia murmurarent de hoc discipuli eius, dixit eis: " Hoc vos scandalizat?</verse>
        <verse osisID='John.6.62'>Si ergo videritis Filium hominis ascendentem, ubi erat prius?</verse>
        <verse osisID='John.6.63'>Spiritus est, qui vivificat, caro non prodest quidquam; verba, quae ego locutus sum vobis, Spiritus sunt et vita sunt.</verse>
        <verse osisID='John.6.64'>Sed sunt quidam ex vobis, qui non credunt ". Sciebat enim ab initio Iesus, qui essent non credentes, et quis traditurus esset eum.</verse>
        <verse osisID='John.6.65'>Et dicebat: " Propterea dixi vobis: Nemo potest venire ad me, nisi fuerit ei datum a Patre ".</verse>
        <verse osisID='John.6.66'>Ex hoc multi discipulorum eius abierunt retro et iam non cum illo ambulabant.</verse>
        <verse osisID='John.6.67'>Dixit ergo Iesus ad Duodecim: " Numquid et vos vultis abire? ".</verse>
        <verse osisID='John.6.68'>Respondit ei Simon Petrus: " Domine, ad quem ibimus? Verba vitae aeternae habes;</verse>
        <verse osisID='John.6.69'>et nos credidimus et cognovimus quia tu es Sanctus Dei ".</verse>
        <verse osisID='John.6.70'>Respondit eis Iesus: " Nonne ego vos Duodecim elegi? Et ex vobis unus Diabolus est ".</verse>
        <verse osisID='John.6.71'>Dicebat autem Iudam Simonis Iscariotis; hic enim erat traditurus eum, cum esset unus ex Duodecim.</verse>
      </chapter>
      <chapter osisID='John.7'>
        <verse osisID='John.7.1'>Et post haec ambulabat Iesus in Galilaeam; non enim volebat in Iudaeam ambulare, quia quaerebant eum Iudaei interficere.</verse>
        <verse osisID='John.7.2'>Erat autem in proximo dies festus Iudaeorum, Scenopegia.</verse>
        <verse osisID='John.7.3'>Dixerunt ergo ad eum fratres eius: " Transi hinc et vade in Iudaeam, ut et discipuli tui videant opera tua, quae facis.</verse>
        <verse osisID='John.7.4'>Nemo quippe in occulto quid facit et quaerit ipse in palam esse. Si haec facis, manifesta teipsum mundo ".</verse>
        <verse osisID='John.7.5'>Neque enim fratres eius credebant in eum.</verse>
        <verse osisID='John.7.6'>Dicit ergo eis Iesus: " Tempus meum nondum adest, tempus autem vestrum semer est paratum.</verse>
        <verse osisID='John.7.7'>Non potest mundus odisse vos; me autem odit, quia ego testimonium perhibeo de illo, quia opera eius mala sunt.</verse>
        <verse osisID='John.7.8'>Vos ascendite ad diem festum; ego non ascendo ad diem festum istum, quia meum tempus nondum impletum est ".</verse>
        <verse osisID='John.7.9'>Haec autem cum dixisset, ipse mansit in Galilaea.</verse>
        <verse osisID='John.7.10'>Ut autem ascenderunt fratres eius ad diem festum, tunc et ipse ascendit, non manifeste sed quasi in occulto.</verse>
        <verse osisID='John.7.11'>Iudaei ergo quaerebant eum in die festo et dicebant: " Ubi est ille? ".</verse>
        <verse osisID='John.7.12'>Et murmur multus de eo erat in turba. Alii quidem dicebant: " Bonus est! "; alii autem dicebant: " Non, sed seducit turbam! ".</verse>
        <verse osisID='John.7.13'>Nemo tamen palam loquebatur de illo propter metum Iudaeorum.</verse>
        <verse osisID='John.7.14'>Iam autem die festo mediante, ascendit Iesus in templum et docebat.</verse>
        <verse osisID='John.7.15'>Mirabantur ergo Iudaei dicentes: " Quomodo hic litteras scit, cum non didicerit? ".</verse>
        <verse osisID='John.7.16'>Respondit ergo eis Iesus et dixit: " Mea doctrina non est mea sed eius, qui misit me.</verse>
        <verse osisID='John.7.17'>Si quis voluerit voluntatem eius facere, cognoscet de doctrina utrum ex Deo sit, an ego a meipso loquar.</verse>
        <verse osisID='John.7.18'>Qui a semetipso loquitur, gloriam propriam quaerit; qui autem quaerit gloriam eius, qui misit illum, hic verax est, et iniustitia in illo non est.</verse>
        <verse osisID='John.7.19'>Nonne Moyses dedit vobis legem? Et nemo ex vobis facit legem. Quid me quaeritis interficere? ".</verse>
        <verse osisID='John.7.20'>Respondit turba: " Daemonium habes! Quis te quaerit interficere? ".</verse>
        <verse osisID='John.7.21'>Respondit Iesus et dixit eis: " Unum opus feci, et omnes miramini.</verse>
        <verse osisID='John.7.22'>Propterea Moyses dedit vobis circumcisionem - non quia ex Moyse est sed ex patribus - et in sabbato circumciditis hominem.</verse>
        <verse osisID='John.7.23'>Si circumcisionem accipit homo in sabbato, ut non solvatur lex Moysis, mihi indignamini, quia totum hominem sanum feci in sabbato?</verse>
        <verse osisID='John.7.24'>Nolite iudicare secundum faciem, sed iustum iudicium iudicate ".</verse>
        <verse osisID='John.7.25'>Dicebant ergo quidam ex Hierosolymitis: " Nonne hic est, quem quaerunt interficere?</verse>
        <verse osisID='John.7.26'>Et ecce palam loquitur, et nihil ei dicunt. Numquid vere cognoverunt principes quia hic est Christus?</verse>
        <verse osisID='John.7.27'>Sed hunc scimus unde sit, Christus autem cum venerit, nemo scit unde sit ".</verse>
        <verse osisID='John.7.28'>Clamavit ergo docens in templo Iesus et dicens: " Et me scitis et unde sim scitis. Et a meipso non veni, sed est verus, qui misit me, quem vos non scitis.</verse>
        <verse osisID='John.7.29'>Ego scio eum, quia ab ipso sum, et ipse me misit ".</verse>
        <verse osisID='John.7.30'>Quaerebant ergo eum apprehendere, et nemo misit in illum manus, quia nondum venerat hora eius.</verse>
        <verse osisID='John.7.31'>De turba autem multi crediderunt in eum et dicebant: " Christus cum venerit, numquid plura signa faciet quam quae hic fecit? ".</verse>
        <verse osisID='John.7.32'>Audierunt pharisaei turbam murmurantem de illo haec et miserunt pontifices et pharisaei ministros, ut apprehenderent eum.</verse>
        <verse osisID='John.7.33'>Dixit ergo Iesus: " Adhuc modicum tempus vobiscum sum et vado ad eum, qui misit me.</verse>
        <verse osisID='John.7.34'>Quaeretis me et non invenietis; et ubi sum ego, vos non potestis venire .</verse>
        <verse osisID='John.7.35'>Dixerunt ergo Iudaei ad seipsos: " Quo hic iturus est, quia nos non inveniemus eum? Numquid in dispersionem Graecorum iturus est et docturus Graecos?</verse>
        <verse osisID='John.7.36'>Quis est hic sermo, quem dixit: "Quaeretis me et non invenietis" et: Ubi sum ego, vos non potestis venire"? ".</verse>
        <verse osisID='John.7.37'>In novissimo autem die magno festivitatis stabat Iesus et clamavit dicens: " Si quis sitit, veniat ad me et bibat,</verse>
        <verse osisID='John.7.38'>qui credit in me. Sicut dixit Scriptura, flumina de ventre eius fluent aquae vivae ".</verse>
        <verse osisID='John.7.39'>Hoc autem dixit de Spiritu, quem accepturi erant qui crediderant in eum. Nondum enim erat Spiritus, quia Iesus nondum fuerat glorificatus.</verse>
        <verse osisID='John.7.40'>Ex illa ergo turba, cum audissent hos sermones, dicebant: " Hic est vere propheta! ";</verse>
        <verse osisID='John.7.41'>alii dicebant: " Hic est Christus! "; quidam autem dicebant: " Numquid a Galilaea Christus venit?</verse>
        <verse osisID='John.7.42'>Nonne Scriptura dixit: "Ex semine David et de Bethlehem castello, ubi erat David, venit Christus"? ".</verse>
        <verse osisID='John.7.43'>Dissensio itaque facta est in turba propter eum.</verse>
        <verse osisID='John.7.44'>Quidam autem ex ipsis volebant apprehendere eum, sed nemo misit super illum manus.</verse>
        <verse osisID='John.7.45'>Venerunt ergo ministri ad pontifices et pharisaeos; et dixerunt eis illi: " Quare non adduxistis eum? ".</verse>
        <verse osisID='John.7.46'>Responderunt ministri: " Numquam sic locutus est homo ".</verse>
        <verse osisID='John.7.47'>Responderunt ergo eis pharisaei: " Numquid et vos seducti estis?</verse>
        <verse osisID='John.7.48'>Numquid aliquis ex principibus credidit in eum aut ex pharisaeis?</verse>
        <verse osisID='John.7.49'>Sed turba haec, quae non novit legem, maledicti sunt! ".</verse>
        <verse osisID='John.7.50'>Dicit Nicodemus ad eos, ille qui venit ad eum antea, qui unus erat ex ipsis:</verse>
        <verse osisID='John.7.51'>" Numquid lex nostra iudicat hominem, nisi audierit ab ipso prius et cognoverit quid faciat? ".</verse>
        <verse osisID='John.7.52'>Responderunt et dixerunt ei: " Numquid et tu ex Galilaea es? Scrutare et vide quia propheta a Galilaea non surgit! ".</verse>
        <verse osisID='John.7.53'>Et reversi sunt unusquisque in domum suam.</verse>
      </chapter>
      <chapter osisID='John.8'>
        <verse osisID='John.8.1'>Iesus autem perrexit in montem Oliveti.</verse>
        <verse osisID='John.8.2'>Diluculo autem iterum venit in templum, et omnis populus veniebat ad eum, et sedens docebat eos.</verse>
        <verse osisID='John.8.3'>Adducunt autem scribae et pharisaei mulierem in adulterio deprehensam et statuerunt eam in medio</verse>
        <verse osisID='John.8.4'>et dicunt ei: " Magister, haec mulier manifesto deprehensa est in adulterio.</verse>
        <verse osisID='John.8.5'>In lege autem Moyses mandavit nobis huiusmodi lapidare; tu ergo quid dicis? ".</verse>
        <verse osisID='John.8.6'>Hoc autem dicebant tentantes eum, ut possent accusare eum. Iesus autem inclinans se deorsum digito scribebat in terra.</verse>
        <verse osisID='John.8.7'>Cum autem perseverarent interrogantes eum, erexit se et dixit eis: " Qui sine peccato est vestrum, primus in illam lapidem mittat ";</verse>
        <verse osisID='John.8.8'>et iterum se inclinans scribebat in terra.</verse>
        <verse osisID='John.8.9'>Audientes autem unus post unum exibant, incipientes a senioribus, et remansit solus, et mulier in medio stans.</verse>
        <verse osisID='John.8.10'>Erigens autem se Iesus dixit ei: " Mulier, ubi sunt? Nemo te condemnavit? ".</verse>
        <verse osisID='John.8.11'>Quae dixit: " Nemo, Domine ". Dixit autem Iesus: " Nec ego te condemno; vade et amplius iam noli peccare ".</verse>
        <verse osisID='John.8.12'>Iterum ergo locutus est eis Iesus dicens: " Ego sum lux mundi; qui sequitur me, non ambulabit in tenebris, sed habebit lucem vitae ".</verse>
        <verse osisID='John.8.13'>Dixerunt ergo ei pharisaei: " Tu de teipso testimonium perhibes; testimonium tuum non est verum ".</verse>
        <verse osisID='John.8.14'>Respondit Iesus et dixit eis: " Et si ego testimonium perhibeo de meipso, verum est testimonium meum, quia scio unde veni et quo vado; vos autem nescitis unde venio aut quo vado.</verse>
        <verse osisID='John.8.15'>Vos secundum carnem iudicatis, ego non iudico quemquam.</verse>
        <verse osisID='John.8.16'>Et si iudico ego, iudicium meum verum est, quia solus non sum, sed ego et, qui me misit, Pater.</verse>
        <verse osisID='John.8.17'>Sed et in lege vestra scriptum est, quia duorum hominum testimonium verum est.</verse>
        <verse osisID='John.8.18'>Ego sum, qui testimonium perhibeo de meipso, et testimonium perhibet de me, qui misit me, Pater ".</verse>
        <verse osisID='John.8.19'>Dicebant ergo ei: " Ubi est Pater tuus? ". Respondit Iesus: " Neque me scitis neque Patrem meum; si me sciretis, forsitan et Patrem meum sciretis .</verse>
        <verse osisID='John.8.20'>Haec verba locutus est in gazophylacio docens in templo; et nemo apprehendit eum, quia necdum venerat hora eius.</verse>
        <verse osisID='John.8.21'>Dixit ergo iterum eis: " Ego vado, et quaeretis me et in peccato vestro moriemini! Quo ego vado, vos non potestis venire ".</verse>
        <verse osisID='John.8.22'>Dicebant ergo Iudaei: " Numquid interficiet semetipsum, quia dicit: Quo ego vado, vos non potestis venire"? ".</verse>
        <verse osisID='John.8.23'>Et dicebat eis: " Vos de deorsum estis, ego de supernis sum; vos de mundo hoc estis, ego non sum de hoc mundo.</verse>
        <verse osisID='John.8.24'>Dixi ergo vobis quia moriemini in peccatis vestris; si enim non credideritis quia ego sum, moriemini in peccatis vestris ".</verse>
        <verse osisID='John.8.25'>Dicebant ergo ei: " Tu quis es? ". Dixit eis Iesus: " In principio: id quod et loquor vobis!</verse>
        <verse osisID='John.8.26'>Multa habeo de vobis loqui et iudicare; sed, qui misit me, verax est, et ego, quae audivi ab eo, haec loquor ad mundum ".</verse>
        <verse osisID='John.8.27'>Non cognoverunt quia Patrem eis dicebat.</verse>
        <verse osisID='John.8.28'>Dixit ergo eis Iesus: " Cum exaltaveritis Filium hominis, tunc cognoscetis quia ego sum et a meipso facio nihil, sed, sicut docuit me Pater, haec loquor.</verse>
        <verse osisID='John.8.29'>Et qui me misit, mecum est; non reliquit me solum, quia ego, quae placita sunt ei, facio semper ".</verse>
        <verse osisID='John.8.30'>Haec illo loquente, multi crediderunt in eum.</verse>
        <verse osisID='John.8.31'>Dicebat ergo Iesus ad eos, qui crediderunt ei, Iudaeos: " Si vos manseritis in sermone meo, vere discipuli mei estis</verse>
        <verse osisID='John.8.32'>et cognoscetis veritatem, et veritas liberabit vos ".</verse>
        <verse osisID='John.8.33'>Responderunt ei: " Semen Abrahae sumus et nemini servivimus umquam! Quomodo tu dicis: "Liberi fietis"? ".</verse>
        <verse osisID='John.8.34'>Respondit eis Iesus: " Amen, amen dico vobis: Omnis, qui facit peccatum, servus est peccati.</verse>
        <verse osisID='John.8.35'>Servus autem non manet in domo in aeternum; filius manet in aeternum.</verse>
        <verse osisID='John.8.36'>Si ergo Filius vos liberaverit, vere liberi eritis.</verse>
        <verse osisID='John.8.37'>Scio quia semen Abrahae estis; sed quaeritis me interficere, quia sermo meus non capit in vobis.</verse>
        <verse osisID='John.8.38'>Ego, quae vidi apud Patrem, loquor; et vos ergo, quae audivistis a patre, facitis ".</verse>
        <verse osisID='John.8.39'>Responderunt et dixerunt ei: " Pater noster Abraham est ". Dicit eis Iesus: " Si filii Abrahae essetis, opera Abrahae faceretis.</verse>
        <verse osisID='John.8.40'>Nunc autem quaeritis me interficere, hominem, qui veritatem vobis locutus sum, quam audivi a Deo; hoc Abraham non fecit.</verse>
        <verse osisID='John.8.41'>Vos facitis opera patris vestri ". Dixerunt itaque ei: " Nos ex fornicatione non sumus nati; unum patrem habemus Deum! ".</verse>
        <verse osisID='John.8.42'>Dixit eis Iesus: " Si Deus pater vester esset, diligeretis me; ego enim ex Deo processi et veni; neque enim a meipso veni, sed ille me misit.</verse>
        <verse osisID='John.8.43'>Quare loquelam meam non cognoscitis? Quia non potestis audire sermonem meum.</verse>
        <verse osisID='John.8.44'>Vos ex patre Diabolo estis et desideria patris vestri vultis facere. Ille homicida erat ab initio et in veritate non stabat, quia non est veritas in eo. Cum loquitur mendacium, ex propriis loquitur, quia mendax est et pater eius.</verse>
        <verse osisID='John.8.45'>Ego autem quia veritatem dico, non creditis mihi.</verse>
        <verse osisID='John.8.46'>Quis ex vobis arguit me de peccato? Si veritatem dico, quare vos non creditis mihi?</verse>
        <verse osisID='John.8.47'>Qui est ex Deo, verba Dei audit; propterea vos non auditis, quia ex Deo non estis ".</verse>
        <verse osisID='John.8.48'>Responderunt Iudaei et dixerunt ei: " Nonne bene dicimus nos, quia Samaritanus es tu et daemonium habes? ".</verse>
        <verse osisID='John.8.49'>Respondit Iesus: " Ego daemonium non habeo, sed honorifico Patrem meum, et vos inhonoratis me.</verse>
        <verse osisID='John.8.50'>Ego autem non quaero gloriam meam; est qui quaerit et iudicat.</verse>
        <verse osisID='John.8.51'>Amen, amen dico vobis: Si quis sermonem meum servaverit, mortem non videbit in aeternum ".</verse>
        <verse osisID='John.8.52'>Dixerunt ergo ei Iudaei: " Nunc cognovimus quia daemonium habes. Abraham mortuus est et prophetae, et tu dicis: "Si quis sermonem meum servaverit, non gustabit mortem in aeternum".</verse>
        <verse osisID='John.8.53'>Numquid tu maior es patre nostro Abraham, qui mortuus est? Et prophetae mortui sunt! Quem teipsum facis? ".</verse>
        <verse osisID='John.8.54'>Respondit Iesus: " Si ego glorifico meipsum, gloria mea nihil est; est Pater meus, qui glorificat me, quem vos dicitis: "Deus noster est!",</verse>
        <verse osisID='John.8.55'>et non cognovistis eum. Ego autem novi eum. Et si dixero: Non scio eum, ero similis vobis, mendax; sed scio eum et sermonem eius servo.</verse>
        <verse osisID='John.8.56'>Abraham pater vester exsultavit, ut videret diem meum; et vidit et gavisus est ".</verse>
        <verse osisID='John.8.57'>Dixerunt ergo Iudaei ad eum: " Quinquaginta annos nondum habes et Abraham vidisti? ".</verse>
        <verse osisID='John.8.58'>Dixit eis Iesus: " Amen, amen dico vobis: Antequam Abraham fieret, ego sum ".</verse>
        <verse osisID='John.8.59'>Tulerunt ergo lapides, ut iacerent in eum; Iesus autem abscondit se et exivit de templo.</verse>
      </chapter>
      <chapter osisID='John.9'>
        <verse osisID='John.9.1'>Et praeteriens vidit hominem caecum a nativitate.</verse>
        <verse osisID='John.9.2'>Et interro gaverunt eum discipuli sui dicentes: " Rabbi, quis peccavit, hic aut parentes eius, ut caecus nasceretur? ".</verse>
        <verse osisID='John.9.3'>Respondit Iesus: " Neque hic peccavit neque parentes eius, sed ut manifestentur opera Dei in illo.</verse>
        <verse osisID='John.9.4'>Nos oportet operari opera eius, qui misit me, donec dies est; venit nox, quando nemo potest operari.</verse>
        <verse osisID='John.9.5'>Quamdiu in mundo sum, lux sum mundi ".</verse>
        <verse osisID='John.9.6'>Haec cum dixisset, exspuit in terram et fecit lutum ex sputo et linivit lutum super oculos eius</verse>
        <verse osisID='John.9.7'>et dixit ei: " Vade, lava in natatoria Siloae! " - quod interpretatur Missus C. Abiit ergo et lavit et venit videns.</verse>
        <verse osisID='John.9.8'>Itaque vicini et, qui videbant eum prius quia mendicus erat, dicebant: " Nonne hic est, qui sedebat et mendicabat? ";</verse>
        <verse osisID='John.9.9'>alii dicebant: " Hic est! "; alii dicebant: " Nequaquam, sed similis est eius! ". Ille dicebat: " Ego sum! ".</verse>
        <verse osisID='John.9.10'>Dicebant ergo ei: " Quomodo igitur aperti sunt oculi tibi? ".</verse>
        <verse osisID='John.9.11'>Respondit ille: " Homo, qui dicitur Iesus, lutum fecit et unxit oculos meos et dixit mihi: "Vade ad Siloam et lava! ". Abii ergo et lavi et vidi .</verse>
        <verse osisID='John.9.12'>Et dixerunt ei: " Ubi est ille? ". Ait: " Nescio ".</verse>
        <verse osisID='John.9.13'>Adducunt eum ad pharisaeos, qui caecus fuerat.</verse>
        <verse osisID='John.9.14'>Erat autem sabbatum, in qua die lutum fecit Iesus et aperuit oculos eius.</verse>
        <verse osisID='John.9.15'>Iterum ergo interrogabant et eum pharisaei quomodo vidisset. Ille autem dixit eis: " Lutum posuit super oculos meos, et lavi et video ".</verse>
        <verse osisID='John.9.16'>Dicebant ergo ex pharisaeis quidam: " Non est hic homo a Deo, quia sabbatum non custodit! "; alii autem dicebant: " Quomodo potest homo peccator haec signa facere? ". Et schisma erat in eis.</verse>
        <verse osisID='John.9.17'>Dicunt ergo caeco iterum: " Tu quid dicis de eo quia aperuit oculos tuos? ". Ille autem dixit: " Propheta est! ".</verse>
        <verse osisID='John.9.18'>Non crediderunt ergo Iudaei de illo quia caecus fuisset et vidisset, donec vocaverunt parentes eius, qui viderat.</verse>
        <verse osisID='John.9.19'>Et interrogaverunt eos dicentes: " Hic est filius vester, quem vos dicitis quia caecus natus est? Quomodo ergo nunc videt? ".</verse>
        <verse osisID='John.9.20'>Responderunt ergo parentes eius et dixerunt: " Scimus quia hic est filius noster et quia caecus natus est.</verse>
        <verse osisID='John.9.21'>Quomodo autem nunc videat nescimus, aut quis eius aperuit oculos nos nescimus; ipsum interrogate. Aetatem habet; ipse de se loquetur! ".</verse>
        <verse osisID='John.9.22'>Haec dixerunt parentes eius, quia timebant Iudaeos; iam enim conspiraverant Iudaei, ut, si quis eum confiteretur Christum, extra synagogam fieret.</verse>
        <verse osisID='John.9.23'>Propterea parentes eius dixerunt: " Aetatem habet; ipsum interrogate! .</verse>
        <verse osisID='John.9.24'>Vocaverunt ergo rursum hominem, qui fuerat caecus, et dixerunt ei: " Da gloriam Deo! Nos scimus quia hic homo peccator est ".</verse>
        <verse osisID='John.9.25'>Respondit ergo ille: " Si peccator est nescio; unum scio quia, caecus cum essem, modo video ".</verse>
        <verse osisID='John.9.26'>Dixerunt ergo illi: " Quid fecit tibi? Quomodo aperuit oculos tuos? ".</verse>
        <verse osisID='John.9.27'>Respondit eis: " Dixi vobis iam, et non audistis; quid iterum vultis audire? Numquid et vos vultis discipuli eius fieri? ".</verse>
        <verse osisID='John.9.28'>Et maledixerunt ei et dixerunt: " Tu discipulus illius es, nos autem Moysis discipuli sumus.</verse>
        <verse osisID='John.9.29'>Nos scimus quia Moysi locutus est Deus; hunc autem nescimus unde sit ".</verse>
        <verse osisID='John.9.30'>Respondit homo et dixit eis: " In hoc enim mirabile est, quia vos nescitis unde sit, et aperuit meos oculos!</verse>
        <verse osisID='John.9.31'>Scimus quia peccatores Deus non audit; sed, si quis Dei cultor est et voluntatem eius facit, hunc exaudit.</verse>
        <verse osisID='John.9.32'>A saeculo non est auditum quia aperuit quis oculos caeci nati;</verse>
        <verse osisID='John.9.33'>nisi esset hic a Deo, non poterat facere quidquam ".</verse>
        <verse osisID='John.9.34'>Responderunt et dixerunt ei: " In peccatis tu natus es totus et tu doces nos? ". Et eiecerunt eum foras.</verse>
        <verse osisID='John.9.35'>Audivit Iesus quia eiecerunt eum foras et, cum invenisset eum, dixit ei: " Tu credis in Filium hominis? ".</verse>
        <verse osisID='John.9.36'>Respondit ille et dixit: " Et quis est, Domine, ut credam in eum? ".</verse>
        <verse osisID='John.9.37'>Dixit ei Iesus: " Et vidisti eum; et, qui loquitur tecum, ipse est ".</verse>
        <verse osisID='John.9.38'>At ille ait: " Credo, Domine! "; et adoravit eum.</verse>
        <verse osisID='John.9.39'>Et dixit Iesus: " In iudicium ego in hunc mundum veni, ut, qui non vident, videant, et, qui vident, caeci fiant ".</verse>
        <verse osisID='John.9.40'>Audierunt haec ex pharisaeis, qui cum ipso erant, et dixerunt ei: " Numquid et nos caeci sumus? ".</verse>
        <verse osisID='John.9.41'>Dixit eis Iesus: " Si caeci essetis, non haberetis peccatum. Nunc vero dicitis: "Videmus!"; peccatum vestrum manet ".</verse>
      </chapter>
      <chapter osisID='John.10'>
        <verse osisID='John.10.1'>" Amen, amen dico vobis: Qui non intrat per ostium in ovile ovium, sed ascendit aliunde, ille fur est et latro;</verse>
        <verse osisID='John.10.2'>qui autem intrat per ostium, pastor est ovium.</verse>
        <verse osisID='John.10.3'>Huic ostiarius aperit, et oves vocem eius audiunt, et proprias oves vocat nominatim et educit eas.</verse>
        <verse osisID='John.10.4'>Cum proprias omnes emiserit, ante eas vadit, et oves illum sequuntur, quia sciunt vocem eius;</verse>
        <verse osisID='John.10.5'>alienum autem non sequentur, sed fugient ab eo, quia non noverunt vocem alienorum ".</verse>
        <verse osisID='John.10.6'>Hoc proverbium dixit eis Iesus; illi autem non cognoverunt quid esset, quod loquebatur eis.</verse>
        <verse osisID='John.10.7'>Dixit ergo iterum Iesus: " Amen, amen dico vobis: Ego sum ostium ovium.</verse>
        <verse osisID='John.10.8'>Omnes, quotquot venerunt ante me, fures sunt et latrones, sed non audierunt eos oves.</verse>
        <verse osisID='John.10.9'>Ego sum ostium; per me, si quis introierit, salvabitur et ingredietur et egredietur et pascua inveniet.</verse>
        <verse osisID='John.10.10'>Fur non venit, nisi ut furetur et mactet et perdat; ego veni, ut vitam habeant et abundantius habeant.</verse>
        <verse osisID='John.10.11'>Ego sum pastor bonus; bonus pastor animam suam ponit pro ovibus;</verse>
        <verse osisID='John.10.12'>mercennarius et, qui non est pastor, cuius non sunt oves propriae, videt lupum venientem et dimittit oves et fugit - et lupus rapit eas et dispergit -</verse>
        <verse osisID='John.10.13'>quia mercennarius est et non pertinet ad eum de ovibus.</verse>
        <verse osisID='John.10.14'>Ego sum pastor bonus et cognosco meas, et cognoscunt me meae,</verse>
        <verse osisID='John.10.15'>sicut cognoscit me Pater, et ego cognosco Patrem; et animam meam pono pro ovibus.</verse>
        <verse osisID='John.10.16'>Et alias oves habeo, quae non sunt ex hoc ovili, et illas oportet me adducere, et vocem meam audient et fient unus grex, unus pastor.</verse>
        <verse osisID='John.10.17'>Propterea me Pater diligit, quia ego pono animam meam, ut iterum sumam eam.</verse>
        <verse osisID='John.10.18'>Nemo tollit eam a me, sed ego pono eam a meipso. Potestatem habeo ponendi eam et potestatem habeo iterum sumendi eam. Hoc mandatum accepi a Patre meo ".</verse>
        <verse osisID='John.10.19'>Dissensio iterum facta est inter Iudaeos propter sermones hos.</verse>
        <verse osisID='John.10.20'>Dicebant autem multi ex ipsis: " Daemonium habet et insanit! Quid eum auditis? ".</verse>
        <verse osisID='John.10.21'>Alii dicebant: " Haec verba non sunt daemonium habentis! Numquid daemonium potest caecorum oculos aperire? ".</verse>
        <verse osisID='John.10.22'>Facta sunt tunc Encaenia in Hierosolymis. Hiems erat;</verse>
        <verse osisID='John.10.23'>et ambulabat Iesus in templo in porticu Salomonis.</verse>
        <verse osisID='John.10.24'>Circumdederunt ergo eum Iudaei et dicebant ei: " Quousque animam nostram tollis? Si tu es Christus, dic nobis palam! ".</verse>
        <verse osisID='John.10.25'>Respondit eis Iesus: " Dixi vobis, et non creditis; opera, quae ego facio in nomine Patris mei, haec testimonium perhibent de me.</verse>
        <verse osisID='John.10.26'>Sed vos non creditis, quia non estis ex ovibus meis.</verse>
        <verse osisID='John.10.27'>Oves meae vocem meam audiunt, et ego cognosco eas, et sequuntur me;</verse>
        <verse osisID='John.10.28'>et ego vitam aeternam do eis, et non peribunt in aeternum, et non rapiet eas quisquam de manu mea.</verse>
        <verse osisID='John.10.29'>Pater meus quod dedit mihi, maius omnibus est, et nemo potest rapere de manu Patris.</verse>
        <verse osisID='John.10.30'>Ego et Pater unum sumus ".</verse>
        <verse osisID='John.10.31'>Sustulerunt iterum lapides Iudaei, ut lapidarent eum.</verse>
        <verse osisID='John.10.32'>Respondit eis Iesus: " Multa opera bona ostendi vobis ex Patre; propter quod eorum opus me lapidatis? ".</verse>
        <verse osisID='John.10.33'>Responderunt ei Iudaei: " De bono opere non lapidamus te sed de blasphemia, et quia tu, homo cum sis, facis teipsum Deum ".</verse>
        <verse osisID='John.10.34'>Respondit eis Iesus: " Nonne scriptum est in lege vestra: "Ego dixi: Dii estis?".</verse>
        <verse osisID='John.10.35'>Si illos dixit deos, ad quos sermo Dei factus est, et non potest solvi Scriptura,</verse>
        <verse osisID='John.10.36'>quem Pater sanctificavit et misit in mundum, vos dicitis: Blasphemas!", quia dixi: Filius Dei sum?</verse>
        <verse osisID='John.10.37'>Si non facio opera Patris mei, nolite credere mihi;</verse>
        <verse osisID='John.10.38'>si autem facio, et si mihi non vultis credere, operibus credite, ut cognoscatis et sciatis quia in me est Pater, et ego in Patre ".</verse>
        <verse osisID='John.10.39'>Quaerebant ergo iterum eum prehendere; et exivit de manibus eorum.</verse>
        <verse osisID='John.10.40'>Et abiit iterum trans Iordanem in eum locum, ubi erat Ioannes baptizans primum, et mansit illic.</verse>
        <verse osisID='John.10.41'>Et multi venerunt ad eum et dicebant: " Ioannes quidem signum fecit nullum; omnia autem, quaecumque dixit Ioannes de hoc, vera erant ".</verse>
        <verse osisID='John.10.42'>Et multi crediderunt in eum illic.</verse>
      </chapter>
      <chapter osisID='John.11'>
        <verse osisID='John.11.1'>Erat autem quidam lan guens Lazarus a Bethania, de castello Mariae et Marthae sororis eius.</verse>
        <verse osisID='John.11.2'>Maria autem erat, quae unxit Dominum unguento et extersit pedes eius capillis suis, cuius frater Lazarus infirmabatur.</verse>
        <verse osisID='John.11.3'>Miserunt ergo sorores ad eum dicentes: " Domine, ecce, quem amas, infirmatur ".</verse>
        <verse osisID='John.11.4'>Audiens autem Iesus dixit: " Infirmitas haec non est ad mortem sed pro gloria Dei, ut glorificetur Filius Dei per eam ".</verse>
        <verse osisID='John.11.5'>Diligebat autem Iesus Martham et sororem eius et Lazarum.</verse>
        <verse osisID='John.11.6'>Ut ergo audivit quia infirmabatur, tunc quidem mansit in loco, in quo erat, duobus diebus;</verse>
        <verse osisID='John.11.7'>deinde post hoc dicit discipulis: " Eamus in Iudaeam iterum ".</verse>
        <verse osisID='John.11.8'>Dicunt ei discipuli: " Rabbi, nunc quaerebant te Iudaei lapidare, et iterum vadis illuc? ".</verse>
        <verse osisID='John.11.9'>Respondit Iesus: " Nonne duodecim horae sunt diei? Si quis ambulaverit in die, non offendit, quia lucem huius mundi videt;</verse>
        <verse osisID='John.11.10'>si quis autem ambulaverit in nocte, offendit, quia lux non est in eo ".</verse>
        <verse osisID='John.11.11'>Haec ait et post hoc dicit eis: " Lazarus amicus noster dormit, sed vado, ut a somno exsuscitem eum ".</verse>
        <verse osisID='John.11.12'>Dixerunt ergo ei discipuli: " Domine, si dormit, salvus erit ".</verse>
        <verse osisID='John.11.13'>Dixerat autem Iesus de morte eius, illi autem putaverunt quia de dormitione somni diceret.</verse>
        <verse osisID='John.11.14'>Tunc ergo dixit eis Iesus manifeste: " Lazarus mortuus est,</verse>
        <verse osisID='John.11.15'>et gaudeo propter vos, ut credatis, quoniam non eram ibi; sed eamus ad eum ".</verse>
        <verse osisID='John.11.16'>Dixit ergo Thomas, qui dicitur Didymus, ad condiscipulos: " Eamus et nos, ut moriamur cum eo! ".</verse>
        <verse osisID='John.11.17'>Venit itaque Iesus et invenit eum quattuor dies iam in monumento habentem.</verse>
        <verse osisID='John.11.18'>Erat autem Bethania iuxta Hierosolymam quasi stadiis quindecim.</verse>
        <verse osisID='John.11.19'>Multi autem ex Iudaeis venerant ad Martham et Mariam, ut consolarentur eas de fratre.</verse>
        <verse osisID='John.11.20'>Martha ergo ut audivit quia Iesus venit, occurrit illi; Maria autem domi sedebat.</verse>
        <verse osisID='John.11.21'>Dixit ergo Martha ad Iesum: " Domine, si fuisses hic, frater meus non esset mortuus!</verse>
        <verse osisID='John.11.22'>Sed et nunc scio quia, quaecumque poposceris a Deo, dabit tibi Deus ".</verse>
        <verse osisID='John.11.23'>Dicit illi Iesus: " Resurget frater tuus ".</verse>
        <verse osisID='John.11.24'>Dicit ei Martha: " Scio quia resurget in resurrectione in novissimo die .</verse>
        <verse osisID='John.11.25'>Dixit ei Iesus: " Ego sum resurrectio et vita. Qui credit in me, etsi mortuus fuerit, vivet;</verse>
        <verse osisID='John.11.26'>et omnis, qui vivit et credit in me, non morietur in aeternum. Credis hoc? ".</verse>
        <verse osisID='John.11.27'>Ait illi: " Utique, Domine; ego credidi quia tu es Christus Filius Dei, qui in mundum venisti ".</verse>
        <verse osisID='John.11.28'>Et cum haec dixisset, abiit et vocavit Mariam sororem suam silentio dicens: " Magister adest et vocat te ".</verse>
        <verse osisID='John.11.29'>Illa autem ut audivit, surrexit cito et venit ad eum;</verse>
        <verse osisID='John.11.30'>nondum enim venerat Iesus in castellum, sed erat adhuc in illo loco, ubi occurrerat ei Martha.</verse>
        <verse osisID='John.11.31'>Iudaei igitur, qui erant cum ea in domo et consolabantur eam, cum vidissent Mariam quia cito surrexit et exiit, secuti sunt eam putantes: " Vadit ad monumentum, ut ploret ibi ".</verse>
        <verse osisID='John.11.32'>Maria ergo, cum venisset ubi erat Iesus, videns eum cecidit ad pedes eius dicens ei: " Domine, si fuisses hic, non esset mortuus frater meus! .</verse>
        <verse osisID='John.11.33'>Iesus ergo, ut vidit eam plorantem et Iudaeos, qui venerant cum ea, plorantes, fremuit spiritu et turbavit seipsum</verse>
        <verse osisID='John.11.34'>et dixit: " Ubi posuistis eum? ". Dicunt ei: " Domine, veni et vide ".</verse>
        <verse osisID='John.11.35'>Lacrimatus est Iesus.</verse>
        <verse osisID='John.11.36'>Dicebant ergo Iudaei: " Ecce quomodo amabat eum! ".</verse>
        <verse osisID='John.11.37'>Quidam autem dixerunt ex ipsis: " Non poterat hic, qui aperuit oculos caeci, facere, ut et hic non moreretur? ".</verse>
        <verse osisID='John.11.38'>Iesus ergo rursum fremens in semetipso, venit ad monumentum; erat autem spelunca, et lapis superpositus erat ei.</verse>
        <verse osisID='John.11.39'>Ait Iesus: " Tollite lapidem! ". Dicit ei Martha, soror eius, qui mortuus fuerat: " Domine, iam foetet; quatriduanus enim est! ".</verse>
        <verse osisID='John.11.40'>Dicit ei Iesus: " Nonne dixi tibi quoniam, si credideris, videbis gloriam Dei? ".</verse>
        <verse osisID='John.11.41'>Tulerunt ergo lapidem. Iesus autem, elevatis sursum oculis, dixit: " Pater, gratias ago tibi quoniam audisti me.</verse>
        <verse osisID='John.11.42'>Ego autem sciebam quia semper me audis, sed propter populum, qui circumstat, dixi, ut credant quia tu me misisti ".</verse>
        <verse osisID='John.11.43'>Et haec cum dixisset, voce magna clamavit: " Lazare, veni foras! ".</verse>
        <verse osisID='John.11.44'>Prodiit, qui fuerat mortuus, ligatus pedes et manus institis; et facies illius sudario erat ligata. Dicit Iesus eis: " Solvite eum et sinite eum abire ".</verse>
        <verse osisID='John.11.45'>Multi ergo ex Iudaeis, qui venerant ad Mariam et viderant, quae fecit, crediderunt in eum;</verse>
        <verse osisID='John.11.46'>quidam autem ex ipsis abierunt ad pharisaeos et dixerunt eis, quae fecit Iesus.</verse>
        <verse osisID='John.11.47'>Collegerunt ergo pontifices et pharisaei concilium et dicebant: " Quid facimus, quia hic homo multa signa facit?</verse>
        <verse osisID='John.11.48'>Si dimittimus eum sic, omnes credent in eum, et venient Romani et tollent nostrum et locum et gentem! ".</verse>
        <verse osisID='John.11.49'>Unus autem ex ipsis, Caiphas, cum esset pontifex anni illius, dixit eis: " Vos nescitis quidquam</verse>
        <verse osisID='John.11.50'>nec cogitatis quia expedit vobis, ut unus moriatur homo pro populo, et non tota gens pereat! ".</verse>
        <verse osisID='John.11.51'>Hoc autem a semetipso non dixit; sed, cum esset pontifex anni illius, prophetavit quia Iesus moriturus erat pro gente</verse>
        <verse osisID='John.11.52'>et non tantum pro gente, sed et ut filios Dei, qui erant dispersi, congregaret in unum.</verse>
        <verse osisID='John.11.53'>Ab illo ergo die cogitaverunt, ut interficerent eum.</verse>
        <verse osisID='John.11.54'>Iesus ergo iam non in palam ambulabat apud Iudaeos, sed abiit inde in regionem iuxta desertum, in civitatem, quae dicitur Ephraim, et ibi morabatur cum discipulis.</verse>
        <verse osisID='John.11.55'>Proximum autem erat Pascha Iudaeorum, et ascenderunt multi Hierosolymam de regione ante Pascha, ut sanctificarent seipsos.</verse>
        <verse osisID='John.11.56'>Quaerebant ergo Iesum et colloquebantur ad invicem in templo stantes: " Quid videtur vobis? Numquid veniet ad diem festum? ".</verse>
        <verse osisID='John.11.57'>Dederant autem pontifices et pharisaei mandatum, ut, si quis cognoverit, ubi sit, indicet, ut apprehendant eum.</verse>
      </chapter>
      <chapter osisID='John.12'>
        <verse osisID='John.12.1'>Iesus ergo ante sex dies Paschae venit Bethaniam, ubi erat Lazarus, quem suscitavit a mortuis Iesus.</verse>
        <verse osisID='John.12.2'>Fecerunt ergo ei cenam ibi, et Martha ministrabat, Lazarus vero unus erat ex discumbentibus cum eo.</verse>
        <verse osisID='John.12.3'>Maria ergo accepit libram unguenti nardi puri, pretiosi, et unxit pedes Iesu et extersit capillis suis pedes eius; domus autem impleta est ex odore unguenti.</verse>
        <verse osisID='John.12.4'>Dicit autem Iudas Iscariotes, unus ex discipulis eius, qui erat eum traditurus:</verse>
        <verse osisID='John.12.5'>" Quare hoc unguentum non veniit trecentis denariis et datum est egenis? .</verse>
        <verse osisID='John.12.6'>Dixit autem hoc, non quia de egenis pertinebat ad eum, sed quia fur erat et, loculos habens, ea, quae mittebantur, portabat.</verse>
        <verse osisID='John.12.7'>Dixit ergo Iesus: " Sine illam, ut in diem sepulturae meae servet illud.</verse>
        <verse osisID='John.12.8'>Pauperes enim semper habetis vobiscum, me autem non semper habetis ".</verse>
        <verse osisID='John.12.9'>Cognovit ergo turba multa ex Iudaeis quia illic est, et venerunt non propter Iesum tantum, sed ut et Lazarum viderent, quem suscitavit a mortuis.</verse>
        <verse osisID='John.12.10'>Cogitaverunt autem principes sacerdotum, ut et Lazarum interficerent,</verse>
        <verse osisID='John.12.11'>quia multi propter illum abibant ex Iudaeis et credebant in Iesum.</verse>
        <verse osisID='John.12.12'>In crastinum turba multa, quae venerat ad diem festum, cum audissent quia venit Iesus Hierosolymam,</verse>
        <verse osisID='John.12.13'>acceperunt ramos palmarum et processerunt obviam ei et clamabant: Hosanna!Benedictus, qui venit in nomine Domini, et rex Israel! ".</verse>
        <verse osisID='John.12.14'>Invenit autem Iesus asellum et sedit super eum, sicut scriptum est:</verse>
        <verse osisID='John.12.15'>" Noli timere, filia Sion.Ecce rex tuus venitsedens super pullum asinae ".</verse>
        <verse osisID='John.12.16'>Haec non cognoverunt discipuli eius primum, sed quando glorificatus est Iesus, tunc recordati sunt quia haec erant scripta de eo, et haec fecerunt ei.</verse>
        <verse osisID='John.12.17'>Testimonium ergo perhibebat turba, quae erat cum eo, quando Lazarum vocavit de monumento et suscitavit eum a mortuis.</verse>
        <verse osisID='John.12.18'>Propterea et obviam venit ei turba, quia audierunt eum fecisse hoc signum.</verse>
        <verse osisID='John.12.19'>Pharisaei ergo dixerunt ad semetipsos: " Videtis quia nihil proficitis? Ecce mundus post eum abiit! ".</verse>
        <verse osisID='John.12.20'>Erant autem Graeci quidam ex his, qui ascenderant, ut adorarent in die festo;</verse>
        <verse osisID='John.12.21'>hi ergo accesserunt ad Philippum, qui erat a Bethsaida Galilaeae, et rogabant eum dicentes: " Domine, volumus Iesum videre ".</verse>
        <verse osisID='John.12.22'>Venit Philippus et dicit Andreae; venit Andreas et Philippus et dicunt Iesu.</verse>
        <verse osisID='John.12.23'>Iesus autem respondet eis dicens: " Venit hora, ut glorificetur Filius hominis.</verse>
        <verse osisID='John.12.24'>Amen, amen dico vobis: Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert.</verse>
        <verse osisID='John.12.25'>Qui amat animam suam, perdit eam; et, qui odit animam suam in hoc mundo, in vitam aeternam custodiet eam.</verse>
        <verse osisID='John.12.26'>Si quis mihi ministrat, me sequatur, et ubi sum ego, illic et minister meus erit; si quis mihi ministraverit, honorificabit eum Pater.</verse>
        <verse osisID='John.12.27'>Nunc anima mea turbata est. Et quid dicam? Pater, salvifica me ex hora hac? Sed propterea veni in horam hanc.</verse>
        <verse osisID='John.12.28'>Pater, glorifica tuum nomen! ". Venit ergo vox de caelo: " Et glorificavi et iterum glorificabo ".</verse>
        <verse osisID='John.12.29'>Turba ergo, quae stabat et audierat, dicebat tonitruum factum esse; alii dicebant: " Angelus ei locutus est ".</verse>
        <verse osisID='John.12.30'>Respondit Iesus et dixit: " Non propter me vox haec facta est sed propter vos.</verse>
        <verse osisID='John.12.31'>Nunc iudicium est huius mundi, nunc princeps huius mundi eicietur foras;</verse>
        <verse osisID='John.12.32'>et ego, si exaltatus fuero a terra, omnes traham ad meipsum ".</verse>
        <verse osisID='John.12.33'>Hoc autem dicebat significans, qua morte esset moriturus.</verse>
        <verse osisID='John.12.34'>Respondit ergo ei turba: " Nos audivimus ex Lege, quia Christus manet in aeternum; et quomodo tu dicis: "Oportet exaltari Filium hominis"? Quis est iste Filius hominis? ".</verse>
        <verse osisID='John.12.35'>Dixit ergo eis Iesus: " Adhuc modicum tempus lumen in vobis est. Ambulate, dum lucem habetis, ut non tenebrae vos comprehendant; et, qui ambulat in tenebris, nescit quo vadat.</verse>
        <verse osisID='John.12.36'>Dum lucem habetis, credite in lucem, ut filii lucis fiatis ". Haec locutus est Iesus et abiit et abscondit se ab eis.</verse>
        <verse osisID='John.12.37'>Cum autem tanta signa fecisset coram eis, non credebant in eum,</verse>
        <verse osisID='John.12.38'>ut sermo Isaiae prophetae impleretur, quem dixit: Domine, quis credidit auditui nostro,et brachium Domini cui revelatum est? ".</verse>
        <verse osisID='John.12.39'>Propterea non poterant credere, quia iterum dixit Isaias:</verse>
        <verse osisID='John.12.40'>" Excaecavit oculos eorumet induravit eorum cor,ut non videant oculiset intellegant corde et convertantur,et sanem eos ".</verse>
        <verse osisID='John.12.41'>Haec dixit Isaias, quia vidit gloriam eius et locutus est de eo.</verse>
        <verse osisID='John.12.42'>Verumtamen et ex principibus multi crediderunt in eum, sed propter pharisaeos non confitebantur, ut de synagoga non eicerentur;</verse>
        <verse osisID='John.12.43'>dilexerunt enim gloriam hominum magis quam gloriam Dei.</verse>
        <verse osisID='John.12.44'>Iesus autem clamavit et dixit: " Qui credit in me, non credit in me sed in eum, qui misit me;</verse>
        <verse osisID='John.12.45'>et, qui videt me, videt eum, qui misit me.</verse>
        <verse osisID='John.12.46'>Ego lux in mundum veni, ut omnis, qui credit in me, in tenebris non maneat.</verse>
        <verse osisID='John.12.47'>Et si quis audierit verba mea et non custodierit, ego non iudico eum; non enim veni, ut iudicem mundum, sed ut salvificem mundum.</verse>
        <verse osisID='John.12.48'>Qui spernit me et non accipit verba mea, habet, qui iudicet eum: sermo, quem locutus sum, ille iudicabit eum in novissimo die,</verse>
        <verse osisID='John.12.49'>quia ego ex meipso non sum locutus, sed, qui misit me, Pater, ipse mihi mandatum dedit quid dicam et quid loquar.</verse>
        <verse osisID='John.12.50'>Et scio quia mandatum eius vita aeterna est. Quae ergo ego loquor, sicut dixit mihi Pater, sic loquor ".</verse>
      </chapter>
      <chapter osisID='John.13'>
        <verse osisID='John.13.1'>Ante diem autem festum Pa schae, sciens Iesus quia venit eius hora, ut transeat ex hoc mundo ad Patrem, cum dilexisset suos, qui erant in mundo, in finem dilexit eos.</verse>
        <verse osisID='John.13.2'>Et in cena, cum Diabolus iam misisset in corde, ut traderet eum Iudas Simonis Iscariotis,</verse>
        <verse osisID='John.13.3'>sciens quia omnia dedit ei Pater in manus, et quia a Deo exivit et ad Deum vadit,</verse>
        <verse osisID='John.13.4'>surgit a cena et ponit vestimenta sua et, cum accepisset linteum, praecinxit se.</verse>
        <verse osisID='John.13.5'>Deinde mittit aquam in pelvem et coepit lavare pedes discipulorum et extergere linteo, quo erat praecinctus.</verse>
        <verse osisID='John.13.6'>Venit ergo ad Simonem Petrum. Dicit ei: " Domine, tu mihi lavas pedes? .</verse>
        <verse osisID='John.13.7'>Respondit Iesus et dixit ei: " Quod ego facio, tu nescis modo, scies autem postea ".</verse>
        <verse osisID='John.13.8'>Dicit ei Petrus: " Non lavabis mihi pedes in aeternum! ". Respondit Iesus ei: " Si non lavero te, non habes partem mecum ".</verse>
        <verse osisID='John.13.9'>Dicit ei Simon Petrus: " Domine, non tantum pedes meos sed et manus et caput! ".</verse>
        <verse osisID='John.13.10'>Dicit ei Iesus: " Qui lotus est, non indiget nisi ut pedes lavet, sed est mundus totus; et vos mundi estis sed non omnes ".</verse>
        <verse osisID='John.13.11'>Sciebat enim quisnam esset, qui traderet eum; propterea dixit: " Non estis mundi omnes ".</verse>
        <verse osisID='John.13.12'>Postquam ergo lavit pedes eorum et accepit vestimenta sua, cum recubuisset iterum, dixit eis: " Scitis quid fecerim vobis?</verse>
        <verse osisID='John.13.13'>Vos vocatis me: "Magister" et: "Domine", et bene dicitis; sum etenim.</verse>
        <verse osisID='John.13.14'>Si ergo ego lavi vestros pedes, Dominus et Magister, et vos debetis alter alterius lavare pedes.</verse>
        <verse osisID='John.13.15'>Exemplum enim dedi vobis, ut, quemadmodum ego feci vobis, et vos faciatis.</verse>
        <verse osisID='John.13.16'>Amen, amen dico vobis: Non est servus maior domino suo, neque apostolus maior eo, qui misit illum.</verse>
        <verse osisID='John.13.17'>Si haec scitis, beati estis, si facitis ea.</verse>
        <verse osisID='John.13.18'>Non de omnibus vobis dico, ego scio, quos elegerim, sed ut impleatur Scriptura: "Qui manducat meum panem, levavit contra me calcaneum suum".</verse>
        <verse osisID='John.13.19'>Amodo dico vobis priusquam fiat, ut credatis, cum factum fuerit, quia ego sum.</verse>
        <verse osisID='John.13.20'>Amen, amen dico vobis: Qui accipit, si quem misero, me accipit; qui autem me accipit, accipit eum, qui me misit ".</verse>
        <verse osisID='John.13.21'>Cum haec dixisset Iesus, turbatus est spiritu et protestatus est et dixit: " Amen, amen dico vobis: Unus ex vobis tradet me ".</verse>
        <verse osisID='John.13.22'>Aspiciebant ad invicem discipuli, haesitantes de quo diceret.</verse>
        <verse osisID='John.13.23'>Erat recumbens unus ex discipulis eius in sinu Iesu, quem diligebat Iesus.</verse>
        <verse osisID='John.13.24'>Innuit ergo huic Simon Petrus, ut interrogaret: " Quis est, de quo dicit? ".</verse>
        <verse osisID='John.13.25'>Cum ergo recumberet ille ita supra pectus Iesu, dicit ei: " Domine, quis est? ".</verse>
        <verse osisID='John.13.26'>Respondet Iesus: " Ille est, cui ego intinctam buccellam porrexero ". Cum ergo intinxisset buccellam, dat Iudae Simonis Iscariotis.</verse>
        <verse osisID='John.13.27'>Et post buccellam tunc introivit in illum Satanas. Dicit ergo ei Iesus:  Quod facis, fac citius ".</verse>
        <verse osisID='John.13.28'>Hoc autem nemo scivit discumbentium ad quid dixerit ei;</verse>
        <verse osisID='John.13.29'>quidam enim putabant quia loculos habebat Iudas, quia dicit ei Iesus: " Eme ea, quae opus sunt nobis ad diem festum ", aut egenis ut aliquid daret.</verse>
        <verse osisID='John.13.30'>Cum ergo accepisset ille buccellam, exivit continuo; erat autem nox.</verse>
        <verse osisID='John.13.31'>Cum ergo exisset, dicit Iesus: " Nunc clarificatus est Filius hominis, et Deus clarificatus est in eo;</verse>
        <verse osisID='John.13.32'>si Deus clarificatus est in eo, et Deus clarificabit eum in semetipso et continuo clarificabit eum.</verse>
        <verse osisID='John.13.33'>Filioli, adhuc modicum vobiscum sum; quaeretis me, et sicut dixi Iudaeis: Quo ego vado, vos non potestis venire, et vobis dico modo.</verse>
        <verse osisID='John.13.34'>Mandatum novum do vobis, ut diligatis invicem; sicut dilexi vos, ut et vos diligatis invicem.</verse>
        <verse osisID='John.13.35'>In hoc cognoscent omnes quia mei discipuli estis: si dilectionem habueritis ad invicem ".</verse>
        <verse osisID='John.13.36'>Dicit ei Simon Petrus: " Domine, quo vadis? ". Respondit Iesus: " Quo vado, non potes me modo sequi, sequeris autem postea ".</verse>
        <verse osisID='John.13.37'>Dicit ei Petrus: " Domine, quare non possum te sequi modo? Animam meam pro te ponam ".</verse>
        <verse osisID='John.13.38'>Respondet Iesus: " Animam tuam pro me pones? Amen, amen dico tibi: Non cantabit gallus, donec me ter neges.</verse>
      </chapter>
      <chapter osisID='John.14'>
        <verse osisID='John.14.1'>Non turbetur cor vestrum. Creditis in Deum et in me credite.</verse>
        <verse osisID='John.14.2'>In domo Patris mei mansiones multae sunt; si quo minus, dixissem vobis, quia vado parare vobis locum?</verse>
        <verse osisID='John.14.3'>Et si abiero et praeparavero vobis locum, iterum venio et accipiam vos ad meipsum, ut, ubi sum ego, et vos sitis.</verse>
        <verse osisID='John.14.4'>Et quo ego vado, scitis viam ".</verse>
        <verse osisID='John.14.5'>Dicit ei Thomas: " Domine, nescimus quo vadis; quomodo possumus viam scire? ".</verse>
        <verse osisID='John.14.6'>Dicit ei Iesus: " Ego sum via et veritas et vita; nemo venit ad Patrem nisi per me.</verse>
        <verse osisID='John.14.7'>Si cognovistis me, et Patrem meum utique cognoscetis; et amodo cognoscitis eum et vidistis eum ".</verse>
        <verse osisID='John.14.8'>Dicit ei Philippus: " Domine, ostende nobis Patrem, et sufficit nobis ".</verse>
        <verse osisID='John.14.9'>Dicit ei Iesus: " Tanto tempore vobiscum sum, et non cognovisti me, Philippe? Qui vidit me, vidit Patrem. Quomodo tu dicis: "Ostende nobis Patrem"?</verse>
        <verse osisID='John.14.10'>Non credis quia ego in Patre, et Pater in me est? Verba, quae ego loquor vobis, a meipso non loquor; Pater autem in me manens facit opera sua.</verse>
        <verse osisID='John.14.11'>Credite mihi quia ego in Patre, et Pater in me est; alioquin propter opera ipsa credite.</verse>
        <verse osisID='John.14.12'>Amen, amen dico vobis: Qui credit in me, opera, quae ego facio, et ipse faciet et maiora horum faciet, quia ego ad Patrem vado.</verse>
        <verse osisID='John.14.13'>Et quodcumque petieritis in nomine meo, hoc faciam, ut glorificetur Pater in Filio;</verse>
        <verse osisID='John.14.14'>si quid petieritis me in nomine meo, ego faciam.</verse>
        <verse osisID='John.14.15'>Si diligitis me, mandata mea servabitis;</verse>
        <verse osisID='John.14.16'>et ego rogabo Patrem, et alium Paraclitum dabit vobis, ut maneat vobiscum in aeternum,</verse>
        <verse osisID='John.14.17'>Spiritum veritatis, quem mundus non potest accipere, quia non videt eum nec cognoscit. Vos cognoscitis eum, quia apud vos manet; et in vobis erit.</verse>
        <verse osisID='John.14.18'>Non relinquam vos orphanos; venio ad vos.</verse>
        <verse osisID='John.14.19'>Adhuc modicum, et mundus me iam non videt; vos autem videtis me, quia ego vivo et vos vivetis.</verse>
        <verse osisID='John.14.20'>In illo die vos cognoscetis quia ego sum in Patre meo, et vos in me, et ego in vobis.</verse>
        <verse osisID='John.14.21'>Qui habet mandata mea et servat ea, ille est, qui diligit me; qui autem diligit me, diligetur a Patre meo, et ego diligam eum et manifestabo ei meipsum ".</verse>
        <verse osisID='John.14.22'>Dicit ei Iudas, non ille Iscariotes: " Domine, et quid factum est, quia nobis manifestaturus es teipsum et non mundo? ".</verse>
        <verse osisID='John.14.23'>Respondit Iesus et dixit ei: " Si quis diligit me, sermonem meum servabit, et Pater meus diliget eum, et ad eum veniemus et mansionem apud eum faciemus;</verse>
        <verse osisID='John.14.24'>qui non diligit me, sermones meos non servat. Et sermo, quem auditis, non est meus, sed eius qui misit me, Patris.</verse>
        <verse osisID='John.14.25'>Haec locutus sum vobis apud vos manens.</verse>
        <verse osisID='John.14.26'>Paraclitus autem, Spiritus Sanctus, quem mittet Pater in nomine meo, ille vos docebit omnia et suggeret vobis omnia, quae dixi vobis.</verse>
        <verse osisID='John.14.27'>Pacem relinquo vobis, pacem meam do vobis; non quomodo mundus dat, ego do vobis. Non turbetur cor vestrum neque formidet.</verse>
        <verse osisID='John.14.28'>Audistis quia ego dixi vobis: Vado et venio ad vos. Si diligeretis me, gauderetis quia vado ad Patrem, quia Pater maior me est.</verse>
        <verse osisID='John.14.29'>Et nunc dixi vobis, priusquam fiat, ut, cum factum fuerit, credatis.</verse>
        <verse osisID='John.14.30'>Iam non multa loquar vobiscum, venit enim princeps mundi et in me non habet quidquam;</verse>
        <verse osisID='John.14.31'>sed, ut cognoscat mundus quia diligo Patrem, et sicut mandatum dedit mihi Pater, sic facio. Surgite, eamus hinc.</verse>
      </chapter>
      <chapter osisID='John.15'>
        <verse osisID='John.15.1'>Ego sum vitis vera, et Pater meus agricola est.</verse>
        <verse osisID='John.15.2'>Omnem palmitem in me non ferentem fructum tollit eum; et omnem, qui fert fructum, purgat eum, ut fructum plus afferat.</verse>
        <verse osisID='John.15.3'>Iam vos mundi estis propter sermonem, quem locutus sum vobis.</verse>
        <verse osisID='John.15.4'>Manete in me, et ego in vobis. Sicut palmes non potest ferre fructum a semetipso, nisi manserit in vite, sic nec vos, nisi in me manseritis.</verse>
        <verse osisID='John.15.5'>Ego sum vitis, vos palmites. Qui manet in me, et ego in eo, hic fert fructum multum, quia sine me nihil potestis facere.</verse>
        <verse osisID='John.15.6'>Si quis in me non manserit, missus est foras sicut palmes et aruit; et colligunt eos et in ignem mittunt, et ardent.</verse>
        <verse osisID='John.15.7'>Si manseritis in me, et verba mea in vobis manserint, quodcumque volueritis, petite, et fiet vobis.</verse>
        <verse osisID='John.15.8'>In hoc clarificatus est Pater meus, ut fructum multum afferatis et efficiamini mei discipuli.</verse>
        <verse osisID='John.15.9'>Sicut dilexit me Pater, et ego dilexi vos; manete in dilectione mea.</verse>
        <verse osisID='John.15.10'>Si praecepta mea servaveritis, manebitis in dilectione mea, sicut ego Patris mei praecepta servavi et maneo in eius dilectione.</verse>
        <verse osisID='John.15.11'>Haec locutus sum vobis, ut gaudium meum in vobis sit, et gaudium vestrum impleatur.</verse>
        <verse osisID='John.15.12'>Hoc est praeceptum meum, ut diligatis invicem, sicut dilexi vos;</verse>
        <verse osisID='John.15.13'>maiorem hac dilectionem nemo habet, ut animam suam quis ponat pro amicis suis.</verse>
        <verse osisID='John.15.14'>Vos amici mei estis, si feceritis, quae ego praecipio vobis.</verse>
        <verse osisID='John.15.15'>Iam non dico vos servos, quia servus nescit quid facit dominus eius; vos autem dixi amicos, quia omnia, quae audivi a Patre meo, nota feci vobis.</verse>
        <verse osisID='John.15.16'>Non vos me elegistis, sed ego elegi vos et posui vos, ut vos eatis et fructum afferatis, et fructus vester maneat, ut quodcumque petieritis Patrem in nomine meo, det vobis.</verse>
        <verse osisID='John.15.17'>Haec mando vobis, ut diligatis invicem.</verse>
        <verse osisID='John.15.18'>Si mundus vos odit, scitote quia me priorem vobis odio habuit.</verse>
        <verse osisID='John.15.19'>Si de mundo essetis, mundus, quod suum est, diligeret; quia vero de mundo non estis, sed ego elegi vos de mundo, propterea odit vos mundus.</verse>
        <verse osisID='John.15.20'>Mementote sermonis, quem ego dixi vobis: Non est servus maior domino suo. Si me persecuti sunt, et vos persequentur; si sermonem meum servaverunt, et vestrum servabunt.</verse>
        <verse osisID='John.15.21'>Sed haec omnia facient vobis propter nomen meum, quia nesciunt eum, qui misit me.</verse>
        <verse osisID='John.15.22'>Si non venissem et locutus fuissem eis, peccatum non haberent; nunc autem excusationem non habent de peccato suo.</verse>
        <verse osisID='John.15.23'>Qui me odit et Patrem meum odit.</verse>
        <verse osisID='John.15.24'>Si opera non fecissem in eis, quae nemo alius fecit, peccatum non haberent; nunc autem et viderunt et oderunt et me et Patrem meum.</verse>
        <verse osisID='John.15.25'>Sed ut impleatur sermo, qui in lege eorum scriptus est: "Odio me habuerunt gratis".</verse>
        <verse osisID='John.15.26'>Cum autem venerit Paraclitus, quem ego mittam vobis a Patre, Spiritum veritatis, qui a Patre procedit, ille testimonium perhibebit de me;</verse>
        <verse osisID='John.15.27'>sed et vos testimonium perhibetis, quia ab initio mecum estis.</verse>
      </chapter>
      <chapter osisID='John.16'>
        <verse osisID='John.16.1'>Haec locutus sum vobis, ut non scandalizemini.</verse>
        <verse osisID='John.16.2'>Absque synagogis facient vos; sed venit hora, ut omnis, qui interficit vos, arbitretur obsequium se praestare Deo.</verse>
        <verse osisID='John.16.3'>Et haec facient, quia non noverunt Patrem neque me.</verse>
        <verse osisID='John.16.4'>Sed haec locutus sum vobis, ut, cum venerit hora eorum, reminiscamini eorum, quia ego dixi vobis. Haec autem vobis ab initio non dixi, quia vobiscum eram.</verse>
        <verse osisID='John.16.5'>At nunc vado ad eum, qui me misit, et nemo ex vobis interrogat me: "Quo vadis?".</verse>
        <verse osisID='John.16.6'>Sed quia haec locutus sum vobis, tristitia implevit cor vestrum.</verse>
        <verse osisID='John.16.7'>Sed ego veritatem dico vobis: Expedit vobis, ut ego vadam. Si enim non abiero, Paraclitus non veniet ad vos; si autem abiero, mittam eum ad vos.</verse>
        <verse osisID='John.16.8'>Et cum venerit ille, arguet mundum de peccato et de iustitia et de iudicio:</verse>
        <verse osisID='John.16.9'>de peccato quidem, quia non credunt in me;</verse>
        <verse osisID='John.16.10'>de iustitia vero, quia ad Patrem vado, et iam non videtis me;</verse>
        <verse osisID='John.16.11'>de iudicio autem, quia princeps mundi huius iudicatus est.</verse>
        <verse osisID='John.16.12'>Adhuc multa habeo vobis dicere, sed non potestis portare modo.</verse>
        <verse osisID='John.16.13'>Cum autem venerit ille, Spiritus veritatis, deducet vos in omnem veritatem; non enim loquetur a semetipso, sed quaecumque audiet, loquetur et, quae ventura sunt, annuntiabit vobis.</verse>
        <verse osisID='John.16.14'>Ille me clarificabit, quia de meo accipiet et annuntiabit vobis.</verse>
        <verse osisID='John.16.15'>Omnia, quaecumque habet Pater, mea sunt; propterea dixi quia de meo accipit et annuntiabit vobis.</verse>
        <verse osisID='John.16.16'>Modicum, et iam non videtis me; et iterum modicum, et videbitis me ".</verse>
        <verse osisID='John.16.17'>Dixerunt ergo ex discipulis eius ad invicem: " Quid est hoc, quod dicit nobis: "Modicum, et non videtis me; et iterum modicum, et videbitis me" et: "Vado ad Patrem"? ".</verse>
        <verse osisID='John.16.18'>Dicebant ergo: " Quid est hoc, quod dicit: "Modicum"? Nescimus quid loquitur ".</verse>
        <verse osisID='John.16.19'>Cognovit Iesus quia volebant eum interrogare et dixit eis: " De hoc quaeritis inter vos, quia dixi: "Modicum, et non videtis me; et iterum modicum, et videbitis me"?</verse>
        <verse osisID='John.16.20'>Amen, amen dico vobis quia plorabitis et flebitis vos, mundus autem gaudebit; vos contristabimini, sed tristitia vestra vertetur in gaudium.</verse>
        <verse osisID='John.16.21'>Mulier, cum parit, tristitiam habet, quia venit hora eius; cum autem pepererit puerum, iam non meminit pressurae propter gaudium, quia natus est homo in mundum.</verse>
        <verse osisID='John.16.22'>Et vos igitur nunc quidem tristitiam habetis; iterum autem videbo vos, et gaudebit cor vestrum, et gaudium vestrum nemo tollit a vobis.</verse>
        <verse osisID='John.16.23'>Et in illo die me non rogabitis quidquam.Amen, amen dico vobis: Si quid petieritis Patrem in nomine meo, dabit vobis.</verse>
        <verse osisID='John.16.24'>Usque modo non petistis quidquam in nomine meo. Petite et accipietis, ut gaudium vestrum sit plenum.</verse>
        <verse osisID='John.16.25'>Haec in proverbiis locutus sum vobis; venit hora, cum iam non in proverbiis loquar vobis, sed palam de Patre annuntiabo vobis.</verse>
        <verse osisID='John.16.26'>Illo die in nomine meo petetis, et non dico vobis quia ego rogabo Patrem de vobis;</verse>
        <verse osisID='John.16.27'>ipse enim Pater amat vos, quia vos me amastis et credidistis quia ego a Deo exivi.</verse>
        <verse osisID='John.16.28'>Exivi a Patre et veni in mundum; iterum relinquo mundum et vado ad Patrem ".</verse>
        <verse osisID='John.16.29'>Dicunt discipuli eius: " Ecce nunc palam loqueris, et proverbium nullum dicis.</verse>
        <verse osisID='John.16.30'>Nunc scimus quia scis omnia, et non opus est tibi, ut quis te interroget; in hoc credimus quia a Deo existi ".</verse>
        <verse osisID='John.16.31'>Respondit eis Iesus: " Modo creditis?</verse>
        <verse osisID='John.16.32'>Ecce venit hora et iam venit, ut dispergamini unusquisque in propria et me solum relinquatis; et non sum solus, quia Pater mecum est.</verse>
        <verse osisID='John.16.33'>Haec locutus sum vobis, ut in me pacem habeatis; in mundo pressuram habetis, sed confidite, ego vici mundum ".</verse>
      </chapter>
      <chapter osisID='John.17'>
        <verse osisID='John.17.1'>Haec locutus est Iesus; et, sublevatis oculis suis in cae lum, dixit: " Pater, venit hora: clarifica Filium tuum, ut Filius clarificet te,</verse>
        <verse osisID='John.17.2'>sicut dedisti ei potestatem omnis carnis, ut omne, quod dedisti ei, det eis vitam aeternam.</verse>
        <verse osisID='John.17.3'>Haec est autem vita aeterna, ut cognoscant te solum verum Deum et, quem misisti, Iesum Christum.</verse>
        <verse osisID='John.17.4'>Ego te clarificavi super terram; opus consummavi, quod dedisti mihi, ut faciam;</verse>
        <verse osisID='John.17.5'>et nunc clarifica me tu, Pater, apud temetipsum claritate, quam habebam, priusquam mundus esset, apud te.</verse>
        <verse osisID='John.17.6'>Manifestavi nomen tuum hominibus, quos dedisti mihi de mundo. Tui erant, et mihi eos dedisti, et sermonem tuum servaverunt.</verse>
        <verse osisID='John.17.7'>Nunc cognoverunt quia omnia, quae dedisti mihi, abs te sunt,</verse>
        <verse osisID='John.17.8'>quia verba, quae dedisti mihi, dedi eis; et ipsi acceperunt et cognoverunt vere quia a te exivi et crediderunt quia tu me misisti.</verse>
        <verse osisID='John.17.9'>Ego pro eis rogo; non pro mundo rogo, sed pro his, quos dedisti mihi, quia tui sunt;</verse>
        <verse osisID='John.17.10'>et mea omnia tua sunt, et tua mea; et clarificatus sum in eis.</verse>
        <verse osisID='John.17.11'>Et iam non sum in mundo, et hi in mundo sunt, et ego ad te venio.Pater sancte, serva eos in nomine tuo, quod dedisti mihi, ut sint unum sicut nos.</verse>
        <verse osisID='John.17.12'>Cum essem cum eis, ego servabam eos in nomine tuo, quod dedisti mihi, et custodivi, et nemo ex his periit, nisi filius perditionis, ut Scriptura impleatur.</verse>
        <verse osisID='John.17.13'>Nunc autem ad te venio et haec loquor in mundo, ut habeant gaudium meum impletum in semetipsis.</verse>
        <verse osisID='John.17.14'>Ego dedi eis sermonem tuum, et mundus odio eos habuit, quia non sunt de mundo, sicut ego non sum de mundo.</verse>
        <verse osisID='John.17.15'>Non rogo, ut tollas eos de mundo, sed ut serves eos ex Malo.</verse>
        <verse osisID='John.17.16'>De mundo non sunt, sicut ego non sum de mundo.</verse>
        <verse osisID='John.17.17'>Sanctifica eos in veritate; sermo tuus veritas est.</verse>
        <verse osisID='John.17.18'>Sicut me misisti in mundum, et ego misi eos in mundum;</verse>
        <verse osisID='John.17.19'>et pro eis ego sanctifico meipsum, ut sint et ipsi sanctificati in veritate.</verse>
        <verse osisID='John.17.20'>Non pro his autem rogo tantum, sed et pro eis, qui credituri sunt per verbum eorum in me,</verse>
        <verse osisID='John.17.21'>ut omnes unum sint, sicut tu, Pater, in me et ego in te, ut et ipsi in nobis unum sint; ut mundus credat quia tu me misisti.</verse>
        <verse osisID='John.17.22'>Et ego claritatem, quam dedisti mihi, dedi illis, ut sint unum, sicut nos unum sumus;</verse>
        <verse osisID='John.17.23'>ego in eis, et tu in me, ut sint consummati in unum; ut cognoscat mundus, quia tu me misisti et dilexisti eos, sicut me dilexisti.</verse>
        <verse osisID='John.17.24'>Pater, quod dedisti mihi, volo, ut ubi ego sum, et illi sint mecum, ut videant claritatem meam, quam dedisti mihi, quia dilexisti me ante constitutionem mundi.</verse>
        <verse osisID='John.17.25'>Pater iuste, et mundus te non cognovit; ego autem te cognovi, et hi cognoverunt quia tu me misisti;</verse>
        <verse osisID='John.17.26'>et notum feci eis nomen tuum et notum faciam, ut dilectio, qua dilexisti me, in ipsis sit, et ego in ipsis ".</verse>
      </chapter>
      <chapter osisID='John.18'>
        <verse osisID='John.18.1'>Haec cum dixisset Iesus, egressus est cum discipulis suis trans torrentem Cedron, ubi erat hortus, in quem introivit ipse et discipuli eius.</verse>
        <verse osisID='John.18.2'>Sciebat autem et Iudas, qui tradebat eum, locum, quia frequenter Iesus convenerat illuc cum discipulis suis.</verse>
        <verse osisID='John.18.3'>Iudas ergo, cum accepisset cohortem et a pontificibus et pharisaeis ministros, venit illuc cum lanternis et facibus et armis.</verse>
        <verse osisID='John.18.4'>Iesus itaque sciens omnia, quae ventura erant super eum, processit et dicit eis: " Quem quaeritis? ".</verse>
        <verse osisID='John.18.5'>Responderunt ei: " Iesum Nazarenum ". Dicit eis: " Ego sum! ". Stabat autem et Iudas, qui tradebat eum, cum ipsis.</verse>
        <verse osisID='John.18.6'>Ut ergo dixit eis: " Ego sum! ", abierunt retrorsum et ceciderunt in terram.</verse>
        <verse osisID='John.18.7'>Iterum ergo eos interrogavit: " Quem quaeritis? ". Illi autem dixerunt:  Iesum Nazarenum ".</verse>
        <verse osisID='John.18.8'>Respondit Iesus: " Dixi vobis: Ego sum! Si ergo me quaeritis, sinite hos abire ",</verse>
        <verse osisID='John.18.9'>ut impleretur sermo, quem dixit: " Quos dedisti mihi, non perdidi ex ipsis quemquam ".</verse>
        <verse osisID='John.18.10'>Simon ergo Petrus, habens gladium, eduxit eum et percussit pontificis servum et abscidit eius auriculam dextram. Erat autem nomen servo Malchus.</verse>
        <verse osisID='John.18.11'>Dixit ergo Iesus Petro: " Mitte gladium in vaginam; calicem, quem dedit mihi Pater, non bibam illum? ".</verse>
        <verse osisID='John.18.12'>Cohors ergo et tribunus et ministri Iudaeorum comprehenderunt Iesum et ligaverunt eum</verse>
        <verse osisID='John.18.13'>et adduxerunt ad Annam primum; erat enim socer Caiphae, qui erat pontifex anni illius.</verse>
        <verse osisID='John.18.14'>Erat autem Caiphas, qui consilium dederat Iudaeis: " Expedit unum hominem mori pro populo ".</verse>
        <verse osisID='John.18.15'>Sequebatur autem Iesum Simon Petrus et alius discipulus. Discipulus autem ille erat notus pontifici et introivit cum Iesu in atrium pontificis;</verse>
        <verse osisID='John.18.16'>Petrus autem stabat ad ostium foris. Exivit ergo discipulus alius, qui erat notus pontifici, et dixit ostiariae et introduxit Petrum.</verse>
        <verse osisID='John.18.17'>Dicit ergo Petro ancilla ostiaria: " Numquid et tu ex discipulis es hominis istius? ". Dicit ille: " Non sum! ".</verse>
        <verse osisID='John.18.18'>Stabant autem servi et ministri, qui prunas fecerant, quia frigus erat, et calefaciebant se; erat autem cum eis et Petrus stans et calefaciens se.</verse>
        <verse osisID='John.18.19'>Pontifex ergo interrogavit Iesum de discipulis suis et de doctrina eius.</verse>
        <verse osisID='John.18.20'>Respondit ei Iesus: " Ego palam locutus sum mundo; ego semper docui in synagoga et in templo, quo omnes Iudaei conveniunt, et in occulto locutus sum nihil.</verse>
        <verse osisID='John.18.21'>Quid me interrogas? Interroga eos, qui audierunt quid locutus sum ipsis; ecce hi sciunt, quae dixerim ego ".</verse>
        <verse osisID='John.18.22'>Haec autem cum dixisset, unus assistens ministrorum dedit alapam Iesu dicens: " Sic respondes pontifici? ".</verse>
        <verse osisID='John.18.23'>Respondit ei Iesus: " Si male locutus sum, testimonium perhibe de malo; si autem bene, quid me caedis? ".</verse>
        <verse osisID='John.18.24'>Misit ergo eum Annas ligatum ad Caipham pontificem.</verse>
        <verse osisID='John.18.25'>Erat autem Simon Petrus stans et calefaciens se. Dixerunt ergo ei: " Numquid et tu ex discipulis eius es? ". Negavit ille et dixit: " Non sum! .</verse>
        <verse osisID='John.18.26'>Dicit unus ex servis pontificis, cognatus eius, cuius abscidit Petrus auriculam: " Nonne ego te vidi in horto cum illo? ".</verse>
        <verse osisID='John.18.27'>Iterum ergo negavit Petrus; et statim gallus cantavit.</verse>
        <verse osisID='John.18.28'>Adducunt ergo Iesum a Caipha in praetorium. Erat autem mane. Et ipsi non introierunt in praetorium, ut non contaminarentur, sed manducarent Pascha.</verse>
        <verse osisID='John.18.29'>Exivit ergo Pilatus ad eos foras et dicit: " Quam accusationem affertis adversus hominem hunc? ".</verse>
        <verse osisID='John.18.30'>Responderunt et dixerunt ei: " Si non esset hic malefactor, non tibi tradidissemus eum ".</verse>
        <verse osisID='John.18.31'>Dixit ergo eis Pilatus: " Accipite eum vos et secundum legem vestram iudicate eum! ". Dixerunt ei Iudaei: " Nobis non licet interficere quemquam ",</verse>
        <verse osisID='John.18.32'>ut sermo Iesu impleretur, quem dixit, significans qua esset morte moriturus.</verse>
        <verse osisID='John.18.33'>Introivit ergo iterum in praetorium Pilatus et vocavit Iesum et dixit ei: " Tu es rex Iudaeorum? ".</verse>
        <verse osisID='John.18.34'>Respondit Iesus: " A temetipso tu hoc dicis, an alii tibi dixerunt de me? ".</verse>
        <verse osisID='John.18.35'>Respondit Pilatus: " Numquid ego Iudaeus sum? Gens tua et pontifices tradiderunt te mihi; quid fecisti? ".</verse>
        <verse osisID='John.18.36'>Respondit Iesus: " Regnum meum non est de mundo hoc; si ex hoc mundo esset regnum meum, ministri mei decertarent, ut non traderer Iudaeis; nunc autem meum regnum non est hinc ".</verse>
        <verse osisID='John.18.37'>Dixit itaque ei Pilatus: " Ergo rex es tu? ". Respondit Iesus: " Tu dicis quia rex sum. Ego in hoc natus sum et ad hoc veni in mundum, ut testimonium perhibeam veritati; omnis, qui est ex veritate, audit meam vocem ".</verse>
        <verse osisID='John.18.38'>Dicit ei Pilatus: " Quid est veritas? ". Et cum hoc dixisset, iterum exivit ad Iudaeos et dicit eis: " Ego nullam invenio in eo causam.</verse>
        <verse osisID='John.18.39'>Est autem consuetudo vobis, ut unum dimittam vobis in Pascha; vultis ergo dimittam vobis regem Iudaeorum? ".</verse>
        <verse osisID='John.18.40'>Clamaverunt ergo rursum dicentes: " Non hunc sed Barabbam! ". Erat autem Barabbas latro.</verse>
      </chapter>
      <chapter osisID='John.19'>
        <verse osisID='John.19.1'>Tunc ergo apprehendit Pi latus Iesum et flagellavit.</verse>
        <verse osisID='John.19.2'>Et milites, plectentes coronam de spinis, imposuerunt capiti eius et veste purpurea circumdederunt eum;</verse>
        <verse osisID='John.19.3'>et veniebant ad eum et dicebant: " Ave, rex Iudaeorum! ", et dabant ei alapas.</verse>
        <verse osisID='John.19.4'>Et exiit iterum Pilatus foras et dicit eis: " Ecce adduco vobis eum foras, ut cognoscatis quia in eo invenio causam nullam ".</verse>
        <verse osisID='John.19.5'>Exiit ergo Iesus foras, portans spineam coronam et purpureum vestimentum. Et dicit eis: " Ecce homo! ".</verse>
        <verse osisID='John.19.6'>Cum ergo vidissent eum pontifices et ministri, clamaverunt dicentes: " Crucifige, crucifige! ". Dicit eis Pilatus: " Accipite eum vos et crucifigite; ego enim non invenio in eo causam ".</verse>
        <verse osisID='John.19.7'>Responderunt ei Iudaei: " Nos legem habemus, et secundum legem debet mori, quia Filium Dei se fecit ".</verse>
        <verse osisID='John.19.8'>Cum ergo audisset Pilatus hunc sermonem, magis timuit</verse>
        <verse osisID='John.19.9'>et ingressus est praetorium iterum et dicit ad Iesum: " Unde es tu? ". Iesus autem responsum non dedit ei.</verse>
        <verse osisID='John.19.10'>Dicit ergo ei Pilatus: " Mihi non loqueris? Nescis quia potestatem habeo dimittere te et potestatem habeo crucifigere te? ".</verse>
        <verse osisID='John.19.11'>Respondit Iesus: " Non haberes potestatem adversum me ullam, nisi tibi esset datum desuper; propterea, qui tradidit me tibi, maius peccatum habet .</verse>
        <verse osisID='John.19.12'>Exinde quaerebat Pilatus dimittere eum; Iudaei autem clamabant dicentes: " Si hunc dimittis, non es amicus Caesaris! Omnis, qui se regem facit, contradicit Caesari ".</verse>
        <verse osisID='John.19.13'>Pilatus ergo, cum audisset hos sermones, adduxit foras Iesum et sedit pro tribunali in locum, qui dicitur Lithostrotos, Hebraice autem Gabbatha.</verse>
        <verse osisID='John.19.14'>Erat autem Parasceve Paschae, hora erat quasi sexta. Et dicit Iudaeis:  Ecce rex vester! ".</verse>
        <verse osisID='John.19.15'>Clamaverunt ergo illi: " Tolle, tolle, crucifige eum! ". Dicit eis Pilatus: " Regem vestrum crucifigam? ". Responderunt pontifices: " Non habemus regem, nisi Caesarem ".</verse>
        <verse osisID='John.19.16'>Tunc ergo tradidit eis illum, ut crucifigeretur. Susceperunt ergo Iesum.</verse>
        <verse osisID='John.19.17'>Et baiulans sibi crucem exivit in eum, qui dicitur Calvariae locum, quod Hebraice dicitur Golgotha,</verse>
        <verse osisID='John.19.18'>ubi eum crucifixerunt et cum eo alios duos hinc et hinc, medium autem Iesum.</verse>
        <verse osisID='John.19.19'>Scripsit autem et titulum Pilatus et posuit super crucem; erat autem scriptum: " Iesus Nazarenus Rex Iudaeorum ".</verse>
        <verse osisID='John.19.20'>Hunc ergo titulum multi legerunt Iudaeorum, quia prope civitatem erat locus, ubi crucifixus est Iesus; et erat scriptum Hebraice, Latine, Graece.</verse>
        <verse osisID='John.19.21'>Dicebant ergo Pilato pontifices Iudaeorum: " Noli scribere: Rex Iudaeorum, sed: Ipse dixit: "Rex sum Iudaeorum" ".</verse>
        <verse osisID='John.19.22'>Respondit Pilatus: " Quod scripsi, scripsi! ".</verse>
        <verse osisID='John.19.23'>Milites ergo cum crucifixissent Iesum, acceperunt vestimenta eius et fecerunt quattuor partes, unicuique militi partem, et tunicam. Erat autem tunica inconsutilis, desuper contexta per totum.</verse>
        <verse osisID='John.19.24'>Dixerunt ergo ad invicem: " Non scindamus eam, sed sortiamur de illa,cuius sit ", ut Scriptura impleatur dicens: Partiti sunt vestimenta mea sibiet in vestem meam miserunt sortem ".Et milites quidem haec fecerunt.</verse>
        <verse osisID='John.19.25'>Stabant autem iuxta crucem Iesu mater eius et soror matris eius, Maria Cleopae, et Maria Magdalene.</verse>
        <verse osisID='John.19.26'>Cum vidisset ergo Iesus matrem et discipulum stantem, quem diligebat, dicit matri: " Mulier, ecce filius tuus ".</verse>
        <verse osisID='John.19.27'>Deinde dicit discipulo: " Ecce mater tua ". Et ex illa hora accepit eam discipulus in sua.</verse>
        <verse osisID='John.19.28'>Post hoc sciens Iesus quia iam omnia consummata sunt, ut consummaretur Scriptura, dicit: " Sitio ".</verse>
        <verse osisID='John.19.29'>Vas positum erat aceto plenum; spongiam ergo plenam aceto hyssopo circumponentes, obtulerunt ori eius.</verse>
        <verse osisID='John.19.30'>Cum ergo accepisset acetum, Iesus dixit: " Consummatum est! ". Et inclinato capite tradidit spiritum.</verse>
        <verse osisID='John.19.31'>Iudaei ergo, quoniam Parasceve erat, ut non remanerent in cruce corpora sabbato, erat enim magnus dies illius sabbati, rogaverunt Pilatum, ut frangerentur eorum crura, et tollerentur.</verse>
        <verse osisID='John.19.32'>Venerunt ergo milites et primi quidem fregerunt crura et alterius, qui crucifixus est cum eo;</verse>
        <verse osisID='John.19.33'>ad Iesum autem cum venissent, ut viderunt eum iam mortuum, non fregerunt eius crura,</verse>
        <verse osisID='John.19.34'>sed unus militum lancea latus eius aperuit, et continuo exivit sanguis et aqua.</verse>
        <verse osisID='John.19.35'>Et qui vidit, testimonium perhibuit, et verum est eius testimonium, et ille scit quia vera dicit, ut et vos credatis.</verse>
        <verse osisID='John.19.36'>Facta sunt enim haec, ut Scriptura impleatur: " Os non comminuetur eius ,</verse>
        <verse osisID='John.19.37'>et iterum alia Scriptura dicit: " Videbunt in quem transfixerunt ".</verse>
        <verse osisID='John.19.38'>Post haec autem rogavit Pilatum Ioseph ab Arimathaea, qui erat discipulus Iesu, occultus autem propter metum Iudaeorum, ut tolleret corpus Iesu; et permisit Pilatus. Venit ergo et tulit corpus eius.</verse>
        <verse osisID='John.19.39'>Venit autem et Nicodemus, qui venerat ad eum nocte primum, ferens mixturam myrrhae et aloes quasi libras centum.</verse>
        <verse osisID='John.19.40'>Acceperunt ergo corpus Iesu et ligaverunt illud linteis cum aromatibus, sicut mos Iudaeis est sepelire.</verse>
        <verse osisID='John.19.41'>Erat autem in loco, ubi crucifixus est, hortus, et in horto monumentum novum, in quo nondum quisquam positus erat.</verse>
        <verse osisID='John.19.42'>Ibi ergo propter Parascevem Iudaeorum, quia iuxta erat monumentum, posuerunt Iesum.</verse>
      </chapter>
      <chapter osisID='John.20'>
        <verse osisID='John.20.1'>Prima autem sabbatorum Maria Magdalene venit ma ne, cum adhuc tenebrae essent, ad monumentum et videt lapidem sublatum a monumento.</verse>
        <verse osisID='John.20.2'>Currit ergo et venit ad Simonem Petrum et ad alium discipulum, quem amabat Iesus, et dicit eis: " Tulerunt Dominum de monumento, et nescimus, ubi posuerunt eum! ".</verse>
        <verse osisID='John.20.3'>Exiit ergo Petrus et ille alius discipulus, et veniebant ad monumentum.</verse>
        <verse osisID='John.20.4'>Currebant autem duo simul, et ille alius discipulus praecucurrit citius Petro et venit primus ad monumentum;</verse>
        <verse osisID='John.20.5'>et cum se inclinasset, videt posita linteamina, non tamen introivit.</verse>
        <verse osisID='John.20.6'>Venit ergo et Simon Petrus sequens eum et introivit in monumentum; et videt linteamina posita</verse>
        <verse osisID='John.20.7'>et sudarium, quod fuerat super caput eius, non cum linteaminibus positum, sed separatim involutum in unum locum.</verse>
        <verse osisID='John.20.8'>Tunc ergo introivit et alter discipulus, qui venerat primus ad monumentum, et vidit et credidit.</verse>
        <verse osisID='John.20.9'>Nondum enim sciebant Scripturam, quia oportet eum a mortuis resurgere.</verse>
        <verse osisID='John.20.10'>Abierunt ergo iterum ad semetipsos discipuli.</verse>
        <verse osisID='John.20.11'>Maria autem stabat ad monumentum foris plorans. Dum ergo fleret, inclinavit se in monumentum</verse>
        <verse osisID='John.20.12'>et videt duos angelos in albis sedentes, unum ad caput et unum ad pedes, ubi positum fuerat corpus Iesu.</verse>
        <verse osisID='John.20.13'>Et dicunt ei illi: " Mulier, quid ploras? ". Dicit eis: " Tulerunt Dominum meum, et nescio, ubi posuerunt eum ".</verse>
        <verse osisID='John.20.14'>Haec cum dixisset, conversa est retrorsum et videt Iesum stantem; et non sciebat quia Iesus est.</verse>
        <verse osisID='John.20.15'>Dicit ei Iesus: " Mulier, quid ploras? Quem quaeris? ". Illa, existimans quia hortulanus esset, dicit ei: " Domine, si tu sustulisti eum, dicito mihi, ubi posuisti eum, et ego eum tollam ".</verse>
        <verse osisID='John.20.16'>Dicit ei Iesus: " Maria! ". Conversa illa dicit ei Hebraice: " Rabbuni!  - quod dicitur Magister C.</verse>
        <verse osisID='John.20.17'>Dicit ei Iesus: " Iam noli me tenere, nondum enim ascendi ad Patrem; vade autem ad fratres meos et dic eis: Ascendo ad Patrem meum et Patrem vestrum, et Deum meum et Deum vestrum ".</verse>
        <verse osisID='John.20.18'>Venit Maria Magdalene annuntians discipulis: " Vidi Dominum! ", et quia haec dixit ei.</verse>
        <verse osisID='John.20.19'>Cum esset ergo sero die illa prima sabbatorum, et fores essent clausae, ubi erant discipuli, propter metum Iudaeorum, venit Iesus et stetit in medio et dicit eis: " Pax vobis! ".</verse>
        <verse osisID='John.20.20'>Et hoc cum dixisset, ostendit eis manus et latus. Gavisi sunt ergo discipuli, viso Domino.</verse>
        <verse osisID='John.20.21'>Dixit ergo eis iterum: " Pax vobis! Sicut misit me Pater, et ego mitto vos ".</verse>
        <verse osisID='John.20.22'>Et cum hoc dixisset, insufflavit et dicit eis: " Accipite Spiritum Sanctum.</verse>
        <verse osisID='John.20.23'>Quorum remiseritis peccata, remissa sunt eis; quorum retinueritis, retenta sunt ".</verse>
        <verse osisID='John.20.24'>Thomas autem, unus ex Duodecim, qui dicitur Didymus, non erat cum eis, quando venit Iesus.</verse>
        <verse osisID='John.20.25'>Dicebant ergo ei alii discipuli: " Vidimus Dominum! ". Ille autem dixit eis: " Nisi videro in manibus eius signum clavorum et mittam digitum meum in signum clavorum et mittam manum meam in latus eius, non credam ".</verse>
        <verse osisID='John.20.26'>Et post dies octo iterum erant discipuli eius intus, et Thomas cum eis. Venit Iesus ianuis clausis et stetit in medio et dixit: " Pax vobis! ".</verse>
        <verse osisID='John.20.27'>Deinde dicit Thomae: " Infer digitum tuum huc et vide manus meas et affer manum tuam et mitte in latus meum; et noli fieri incredulus sed fidelis! ".</verse>
        <verse osisID='John.20.28'>Respondit Thomas et dixit ei: " Dominus meus et Deus meus! ".</verse>
        <verse osisID='John.20.29'>Dicit ei Iesus: " Quia vidisti me, credidisti. Beati, qui non viderunt et crediderunt! ".</verse>
        <verse osisID='John.20.30'>Multa quidem et alia signa fecit Iesus in conspectu discipulorum suorum, quae non sunt scripta in libro hoc;</verse>
        <verse osisID='John.20.31'>haec autem scripta sunt, ut credatis quia Iesus est Christus Filius Dei et ut credentes vitam habeatis in nomine eius.</verse>
      </chapter>
      <chapter osisID='John.21'>
        <verse osisID='John.21.1'>Postea manifestavit se ite rum Iesus discipulis ad mare Tiberiadis; manifestavit autem sic.</verse>
        <verse osisID='John.21.2'>Erant simul Simon Petrus et Thomas, qui dicitur Didymus, et Nathanael, qui erat a Cana Galilaeae, et filii Zebedaei et alii ex discipulis eius duo.</verse>
        <verse osisID='John.21.3'>Dicit eis Simon Petrus: " Vado piscari ". Dicunt ei: " Venimus et nos tecum ". Exierunt et ascenderunt in navem; et illa nocte nihil prendiderunt.</verse>
        <verse osisID='John.21.4'>Mane autem iam facto, stetit Iesus in litore; non tamen sciebant discipuli quia Iesus est.</verse>
        <verse osisID='John.21.5'>Dicit ergo eis Iesus: " Pueri, numquid pulmentarium habetis? ". Responderunt ei: " Non ".</verse>
        <verse osisID='John.21.6'>Ille autem dixit eis: " Mittite in dexteram navigii rete et invenietis . Miserunt ergo et iam non valebant illud trahere a multitudine piscium.</verse>
        <verse osisID='John.21.7'>Dicit ergo discipulus ille, quem diligebat Iesus, Petro: " Dominus est! . Simon ergo Petrus, cum audisset quia Dominus est, tunicam succinxit se, erat enim nudus, et misit se in mare;</verse>
        <verse osisID='John.21.8'>alii autem discipuli navigio venerunt, non enim longe erant a terra, sed quasi cubitis ducentis, trahentes rete piscium.</verse>
        <verse osisID='John.21.9'>Ut ergo descenderunt in terram, vident prunas positas et piscem superpositum et panem.</verse>
        <verse osisID='John.21.10'>Dicit eis Iesus: " Afferte de piscibus, quos prendidistis nunc ".</verse>
        <verse osisID='John.21.11'>Ascendit ergo Simon Petrus et traxit rete in terram, plenum magnis piscibus centum quinquaginta tribus; et cum tanti essent, non est scissum rete.</verse>
        <verse osisID='John.21.12'>Dicit eis Iesus: " Venite, prandete ". Nemo autem audebat discipulorum interrogare eum: " Tu quis es? ", scientes quia Dominus est.</verse>
        <verse osisID='John.21.13'>Venit Iesus et accipit panem et dat eis et piscem similiter.</verse>
        <verse osisID='John.21.14'>Hoc iam tertio manifestatus est Iesus discipulis, cum resurrexisset a mortuis.</verse>
        <verse osisID='John.21.15'>Cum ergo prandissent, dicit Simoni Petro Iesus: " Simon Ioannis, diligis me plus his? ". Dicit ei: " Etiam, Domine, tu scis quia amo te ". Dicit ei: " Pasce agnos meos ".</verse>
        <verse osisID='John.21.16'>Dicit ei iterum secundo: " Simon Ioannis, diligis me? ". Ait illi: " Etiam, Domine, tu scis quia amo te ". Dicit ei: " Pasce oves meas ".</verse>
        <verse osisID='John.21.17'>Dicit ei tertio: " Simon Ioannis, amas me? ". Contristatus est Petrus quia dixit ei tertio: " Amas me? ", et dicit ei: " Domine, tu omnia scis, tu cognoscis quia amo te ". Dicit ei: " Pasce oves meas.</verse>
        <verse osisID='John.21.18'>Amen, amen dico tibi: Cum esses iunior, cingebas teipsum et ambulabas, ubi volebas; cum autem senueris, extendes manus tuas, et alius te cinget et ducet, quo non vis ".</verse>
        <verse osisID='John.21.19'>Hoc autem dixit significans qua morte clarificaturus esset Deum. Et hoc cum dixisset, dicit ei: " Sequere me ".</verse>
        <verse osisID='John.21.20'>Conversus Petrus videt illum discipulum, quem diligebat Iesus, sequentem, qui et recubuit in cena super pectus eius et dixit: " Domine, quis est qui tradit te? ".</verse>
        <verse osisID='John.21.21'>Hunc ergo cum vidisset Petrus, dicit Iesu: " Domine, hic autem quid? ".</verse>
        <verse osisID='John.21.22'>Dicit ei Iesus: " Si eum volo manere donec veniam, quid ad te? Tu me sequere ".</verse>
        <verse osisID='John.21.23'>Exivit ergo sermo iste in fratres, quia discipulus ille non moritur. Non autem dixit ei Iesus: " Non moritur ", sed: " Si eum volo manere donec veniam, quid ad te? ".</verse>
        <verse osisID='John.21.24'>Hic est discipulus, qui testimonium perhibet de his et scripsit haec; et scimus quia verum est testimonium eius.</verse>
        <verse osisID='John.21.25'>Sunt autem et alia multa, quae fecit Iesus; quae, si scribantur per singula, nec ipsum arbitror mundum capere eos, qui scribendi sunt, libros.</verse>
      </chapter>
    </div></osisText>
</osis>