<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='nvla' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='nvla'>
        <title>Nova Vulgata</title>
        <contributor>EDUARDUS SCHICK eps. Praeses Pontificiae Commissionis pro Nova Vulgata editione</contributor>
        <creator/>
        <creator role='encoder'>ZefToOsis 1.0.0</creator>
        <subject>SACRED SCRIPTURE</subject>
        <date>2009-01-23</date>
        <description>Nova Vulgata, the official Latin version of the Bible, and delineation of biblical texts for use in the Roman Liturgy</description>
        <publisher>FREE BIBLE SOFTWARE GROUP</publisher>
        <type type='OSIS'>Bible</type>
        <identifier type='OSIS'>nvla</identifier>
        <source>http://www.vatican.va/archive/bible/nova_vulgata/documents/nova-vulgata_index_lt.html</source>
        <language type='IETF'>la</language>
        <relation/>
        <coverage>It was meant to be the translation for what was foreseen as a reformed Latin liturgy</coverage>
        <rights>Johannes Paul II</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Sam'>
      <chapter osisID='1Sam.1'>
        <verse osisID='1Sam.1.1'>Fuit vir unus de Ramathaim Suphita de monte Ephraim, et nomen eius Elcana filius Ieroham filii Eliu filii Thohu filii Suph, Ephrathaeus.</verse>
        <verse osisID='1Sam.1.2'>Et habuit duas uxores: nomen uni Anna et nomen secundae Phenenna. Fueruntque Phenennae filii, Annae autem non erant liberi.</verse>
        <verse osisID='1Sam.1.3'>Et ascendebat vir ille de civitate sua singulis annis, ut adoraret et sacrificaret Domino exercituum in Silo. Erant autem ibi duo filii Heli, Ophni et Phinees, sacerdotes Domini.</verse>
        <verse osisID='1Sam.1.4'>Venit ergo dies, et immolavit Elcana dabatque Phenennae uxori suae et cunctis filiis eius et filiabus partes;</verse>
        <verse osisID='1Sam.1.5'>Annae autem dabat unam partem electam, quia Annam diligebat; Dominus autem concluserat vulvam eius.</verse>
        <verse osisID='1Sam.1.6'>Affligebat quoque eam aemula eius et vehementer angebat, ut conturbaret eam, quod conclusisset Dominus vulvam eius.</verse>
        <verse osisID='1Sam.1.7'>Sicque faciebat per singulos annos, cum, redeunte tempore, ascenderent templum Domini, et sic provocabat eam. Porro illa flebat et non capiebat cibum.</verse>
        <verse osisID='1Sam.1.8'>Dixit ergo ei Elcana vir suus: " Anna, cur fles et quare non comedis? Et quam ob rem affligitur cor tuum? Numquid non ego melior sum tibi quam decem filii? ".</verse>
        <verse osisID='1Sam.1.9'>Surrexit autem Anna, postquam comederant et biberant in Silo, et Heli sacerdote sedente super sellam ante postes templi Domini.</verse>
        <verse osisID='1Sam.1.10'>Cum esset Anna amaro animo, oravit Dominum flens largiter</verse>
        <verse osisID='1Sam.1.11'>et votum vovit dicens: " Domine exercituum, si respiciens videris afflictionem famulae tuae et recordatus mei fueris nec oblitus ancillae tuae dederisque servae tuae sexum virilem, dabo eum Domino omnes dies vitae eius, et novacula non ascendet super caput eius ".</verse>
        <verse osisID='1Sam.1.12'>Factum est ergo, cum illa multiplicaret preces coram Domino, ut Heli observaret os eius.</verse>
        <verse osisID='1Sam.1.13'>Porro Anna loquebatur in corde suo; tantumque labia illius movebantur, et vox penitus non audiebatur. Aestimavit igitur eam Heli temulentam</verse>
        <verse osisID='1Sam.1.14'>dixitque ei: " Usquequo ebria eris? Digere paulisper vinum, quo mades! .</verse>
        <verse osisID='1Sam.1.15'>Respondens Anna: " Nequaquam, inquit, domine mi; nam mulier infelix nimis ego sum: vinumque et omne, quod inebriare potest, non bibi, sed effudi animam meam in conspectu Domini.</verse>
        <verse osisID='1Sam.1.16'>Ne reputes ancillam tuam quasi unam de filiabus Belial, quia ex multitudine doloris et maeroris mei locuta sum usque in praesens ".</verse>
        <verse osisID='1Sam.1.17'>Tunc Heli ait ei: " Vade in pace, et Deus Israel det tibi petitionem, quam rogasti eum ".</verse>
        <verse osisID='1Sam.1.18'>Et illa dixit: " Utinam inveniat ancilla tua gratiam in oculis tuis ". Et abiit mulier in viam suam et comedit; vultusque illius non fuerunt amplius sicut prius.</verse>
        <verse osisID='1Sam.1.19'>Et surrexerunt mane et adoraverunt coram Domino.Reversique sunt et venerunt in domum suam in Rama. Cognovit autem Elcana Annam uxorem suam, et recordatus est eius Dominus.</verse>
        <verse osisID='1Sam.1.20'>Et factum est post circulum dierum concepit Anna et peperit filium vocavitque nomen eius Samuel, eo quod a Domino postulasset eum.</verse>
        <verse osisID='1Sam.1.21'>Ascendit autem vir Elcana et omnis domus eius, ut immolaret Domino hostiam annuam et votum suum.</verse>
        <verse osisID='1Sam.1.22'>Et Anna non ascendit; dixit enim viro suo: " Non vadam, donec ablactetur infans, et ducam eum, et appareat ante conspectum Domini et maneat ibi iugiter ".</verse>
        <verse osisID='1Sam.1.23'>Et ait ei Elcana vir suus: " Fac, quod bonum tibi videtur, et mane, donec ablactes eum; precorque, ut impleat Dominus verbum suum ". Mansit ergo mulier et lactavit filium suum, donec amoveret eum a lacte.</verse>
        <verse osisID='1Sam.1.24'>Et adduxit eum secum, postquam ablactaverat, cum vitulo trium annorum et tribus modiis farinae et utre vini; et adduxit eum ad domum Domini in Silo. Puer autem erat adhuc infantulus.</verse>
        <verse osisID='1Sam.1.25'>Et immolaverunt vitulum et obtulerunt puerum Heli,</verse>
        <verse osisID='1Sam.1.26'>et ait Anna: " Obsecro, mi domine; vivit anima tua, domine, ego sum illa mulier, quae steti coram te hic orans Dominum.</verse>
        <verse osisID='1Sam.1.27'>Pro puero isto oravi, et dedit mihi Dominus petitionem meam, quam postulavi eum.</verse>
        <verse osisID='1Sam.1.28'>Idcirco et ego commodavi eum Domino; cunctis diebus, quibus vivet, postulatus erit pro Domino ".Et adoraverunt ibi Dominum.</verse>
      </chapter>
      <chapter osisID='1Sam.2'>
        <verse osisID='1Sam.2.1'>Et oravit Anna et ait: Exsultavit cor meum in Do mino,exaltatum est cornu meum in Deo meo;dilatatum est os meum super inimicos meos,quoniam laetata sum in salutari tuo.</verse>
        <verse osisID='1Sam.2.2'>Non est sanctus ut est Dominus;neque enim est alius extra te,et non est fortis sicut Deus noster.</verse>
        <verse osisID='1Sam.2.3'>Nolite multiplicare loqui sublimia gloriantes.Recedant superba de ore vestro,quia Deus scientiarum Dominus est, et ab eo ponderantur actiones.</verse>
        <verse osisID='1Sam.2.4'>Arcus fortium confractus est,et infirmi accincti sunt robore.</verse>
        <verse osisID='1Sam.2.5'>Saturati prius pro pane se locaverunt,et famelici non eguerunt amplius.Sterilis peperit plurimos,et, quae multos habebat filios, emarcuit.</verse>
        <verse osisID='1Sam.2.6'>Dominus mortificat et vivificat,deducit ad infernum et reducit.</verse>
        <verse osisID='1Sam.2.7'>Dominus pauperem facit et ditat,humiliat et sublevat;</verse>
        <verse osisID='1Sam.2.8'>suscitat de pulvere egenumet de stercore elevat pauperem,ut sedeat cum principibuset solium gloriae teneat.Domini enim sunt cardines terrae, et posuit super eos orbem.</verse>
        <verse osisID='1Sam.2.9'>Pedes sanctorum suorum servabit,et impii in tenebris conticescent,quia non in fortitudine sua roborabitur vir.</verse>
        <verse osisID='1Sam.2.10'>Dominus conteret adversarios suos;super ipsos in caelis tonabit.Dominus iudicabit fines terraeet dabit imperium regi suoet sublimabit cornu christi sui ".</verse>
        <verse osisID='1Sam.2.11'>Et abiit Elcana in Rama in domum suam. Puer autem erat minister in conspectu Domini ante faciem Heli sacerdotis.</verse>
        <verse osisID='1Sam.2.12'>Porro filii Heli filii Belial nescientes Dominum</verse>
        <verse osisID='1Sam.2.13'>neque officium sacerdotum ad populum, sed, quicumque immolasset victimam, veniebat puer sacerdotis, dum coquerentur carnes, et habebat fuscinulam tridentem in manu sua</verse>
        <verse osisID='1Sam.2.14'>et mittebat eam in lebetem vel in caldariam aut in ollam sive in cacabum et omne, quod levabat fuscinula, tollebat sacerdos sibi. Sic faciebant universo Israeli venienti in Silo.</verse>
        <verse osisID='1Sam.2.15'>Etiam, antequam adolerent adipem, veniebat puer sacerdotis et dicebat immolanti: " Da mihi carnem, ut coquam sacerdoti; non enim accipiet a te carnem coctam sed crudam ".</verse>
        <verse osisID='1Sam.2.16'>Dicebatque illi immolans: " Incendatur primum iuxta morem hodie adeps, et tolle tibi, quantumcumque desiderat anima tua ". Qui respondens aiebat ei: " Nequaquam; nunc enim dabis, alioquin tollam vi ".</verse>
        <verse osisID='1Sam.2.17'>Erat ergo peccatum puerorum grande nimis coram Domino, quia detrahebant sacrificio Domini.</verse>
        <verse osisID='1Sam.2.18'>Samuel autem ministrabat ante faciem Domini, puer accinctus ephod lineo.</verse>
        <verse osisID='1Sam.2.19'>Et tunicam parvam faciebat ei mater sua, quam afferebat ei singulis annis ascendens cum viro suo, ut immolaret hostiam annuam.</verse>
        <verse osisID='1Sam.2.20'>Et benedicebat Heli Elcanae et uxori eius dicebatque: " Reddat tibi Dominus semen de muliere hac pro petitione, quae postulata est pro Domino . Et abierunt in locum suum.</verse>
        <verse osisID='1Sam.2.21'>Visitavit ergo Dominus Annam, et concepit et peperit tres filios et duas filias. Et crevit puer Samuel apud Dominum.</verse>
        <verse osisID='1Sam.2.22'>Heli autem erat senex valde et audivit omnia, quae faciebant filii sui universo Israeli et quomodo dormiebant cum mulieribus, quae ministrabant ad ostium tabernaculi,</verse>
        <verse osisID='1Sam.2.23'>et dixit eis: " Quare facitis res huiuscemodi, quas ego audio, res pessimas, ab omni populo?</verse>
        <verse osisID='1Sam.2.24'>Nolite, filii mei; non enim est bona fama, quam ego audio, ut transgredi faciatis populum Domini.</verse>
        <verse osisID='1Sam.2.25'>Si peccaverit vir in virum,arbiter ei potest esse Deus;si autem in Dominum peccaverit vir,quis intercedet pro eo? ".Et non audierunt vocem patris sui, quia voluit Dominus occidere eos.</verse>
        <verse osisID='1Sam.2.26'>Puer autem Samuel proficiebat atque crescebat et placebat tam Domino quam hominibus.</verse>
        <verse osisID='1Sam.2.27'>Venit autem vir Dei ad Heli et ait ad eum: " Haec dicit Dominus: Numquid non aperte revelatus sum domui patris tui, cum esset in Aegypto in domo pharaonis?</verse>
        <verse osisID='1Sam.2.28'>Et elegi eum ex omnibus tribubus Israel mihi in sacerdotem, ut ascenderet ad altare meum et adoleret mihi incensum et portaret ephod coram me; et dedi domui patris tui omnia de sacrificiis filiorum Israel.</verse>
        <verse osisID='1Sam.2.29'>Quare calce abicitis victimam meam et munera mea, quae praecepi, ut offerrentur in templo, et magis honorasti filios tuos quam me, ut impinguaremini primitiis omnis sacrificii Israel populi mei?</verse>
        <verse osisID='1Sam.2.30'>Propterea ait Dominus, Deus Israel: Loquens locutus sum, ut domus tua et domus patris tui ministraret in conspectu meo usque in sempiternum. Nunc autem, dicit Dominus, absit hoc a me. Sed quicumque glorificaverit me, glorificabo eum; qui autem contemnunt me, erunt ignobiles.</verse>
        <verse osisID='1Sam.2.31'>Ecce dies veniunt, et praecidam brachium tuum et brachium domus patris tui, ut non sit senex in domo tua.</verse>
        <verse osisID='1Sam.2.32'>Et videbis aemulum tuum in templo in universis prosperis Israel; et non erit senex in domo tua omnibus diebus.</verse>
        <verse osisID='1Sam.2.33'>Verumtamen non auferam penitus virum ex te ab altari meo; sed ut deficiant oculi tui, et tabescat anima tua, et pars magna domus tuae morietur, cum ad virilem aetatem venerit.</verse>
        <verse osisID='1Sam.2.34'>Hoc autem erit tibi signum, quod venturum est duobus filiis tuis Ophni et Phinees: in die uno morientur ambo.</verse>
        <verse osisID='1Sam.2.35'>Et suscitabo mihi sacerdotem fidelem, qui iuxta cor meum et animam meam faciat; et aedificabo ei domum fidelem, et ambulabit coram christo meo cunctis diebus.</verse>
        <verse osisID='1Sam.2.36'>Futurum est autem ut quicumque remanserit in domo tua, veniat, ut procidat ante illum pro nummo argenteo et torta panis dicatque: "Dimitte me, obsecro, ad unam partem sacerdotalem, ut comedam buccellam panis" ".</verse>
      </chapter>
      <chapter osisID='1Sam.3'>
        <verse osisID='1Sam.3.1'>Puer autem Samuel ministrabat Domino coram Heli. Et sermo Domini erat pretiosus in diebus illis: non erat visio frequens.</verse>
        <verse osisID='1Sam.3.2'>Factum est ergo in die quadam, Heli iacebat in loco suo, et oculi eius caligaverant, nec poterat videre.</verse>
        <verse osisID='1Sam.3.3'>Lucerna Dei nondum exstincta erat, et Samuel dormiebat in templo Domini, ubi erat arca Dei.</verse>
        <verse osisID='1Sam.3.4'>Et vocavit Dominus Samuel, qui respondens ait: " Ecce ego ".</verse>
        <verse osisID='1Sam.3.5'>Et cucurrit ad Heli et dixit: " Ecce ego; vocasti enim me ". Qui dixit:  Non vocavi. Revertere; dormi! ". Et abiit et dormivit.</verse>
        <verse osisID='1Sam.3.6'>Et Dominus rursum vocavit Samuel. Consurgensque Samuel abiit ad Heli et dixit: " Ecce ego, quia vocasti me ". Qui respondit: " Non vocavi te, fili mi. Revertere et dormi! ".</verse>
        <verse osisID='1Sam.3.7'>Porro Samuel necdum sciebat Dominum, neque revelatus fuerat ei sermo Domini.</verse>
        <verse osisID='1Sam.3.8'>Et Dominus rursum vocavit Samuel tertio, qui consurgens abiit ad Heli</verse>
        <verse osisID='1Sam.3.9'>et ait: " Ecce ego, quia vocasti me ". Intellexit igitur Heli quia Dominus vocaret puerum, et ait ad Samuel: " Vade et dormi; et, si deinceps vocaverit te, dices: " Loquere, Domine, quia audit servus tuus" ". Abiit ergo Samuel et dormivit in loco suo.</verse>
        <verse osisID='1Sam.3.10'>Et venit Dominus et stetit et vocavit, sicut vocaverat prius: " Samuel, Samuel ". Et ait Samuel: " Loquere, quia audit servus tuus ".</verse>
        <verse osisID='1Sam.3.11'>Et dixit Dominus ad Samuel: " Ecce ego facio verbum in Israel, quod quicumque audierit, tinnient ambae aures eius.</verse>
        <verse osisID='1Sam.3.12'>In die illo suscitabo adversum Heli omnia, quae locutus sum super domum eius: incipiam et complebo.</verse>
        <verse osisID='1Sam.3.13'>Praedixi enim ei quod iudicaturus essem domum eius in aeternum propter iniquitatem, eo quod noverat filios suos contemnere Deum et non corripuit eos.</verse>
        <verse osisID='1Sam.3.14'>Idcirco iuravi domui Heli quod non expietur iniquitas domus eius victimis et muneribus usque in aeternum ".</verse>
        <verse osisID='1Sam.3.15'>Dormivit autem Samuel usque mane aperuitque ostia domus Domini. Et Samuel timebat indicare visionem Heli.</verse>
        <verse osisID='1Sam.3.16'>Vocavit ergo Heli Samuelem et dixit: " Samuel, fili mi ". Qui respondens ait: " Praesto sum ".</verse>
        <verse osisID='1Sam.3.17'>Et interrogavit eum: " Quis est sermo, quem locutus est ad te? Oro te, ne celaveris me. Haec faciat tibi Deus et haec addat, si absconderis a me sermonem ex omnibus verbis, quae dicta sunt tibi ".</verse>
        <verse osisID='1Sam.3.18'>Indicavit itaque ei Samuel universos sermones et non abscondit ab eo. Et ille respondit: " Dominus est! Quod bonum est in oculis suis, faciat ".</verse>
        <verse osisID='1Sam.3.19'>Crevit autem Samuel, et Dominus erat cum eo, et non cecidit ex omnibus verbis eius in terram.</verse>
        <verse osisID='1Sam.3.20'>Et cognovit universus Israel a Dan usque Bersabee quod constitutus esset Samuel propheta Domini.</verse>
        <verse osisID='1Sam.3.21'>Et addidit Dominus ut appareret in Silo, quoniam revelatus fuerat Dominus Samueli in Silo iuxta verbum Domini. Et evenit sermo Samuelis universo Israeli.</verse>
      </chapter>
      <chapter osisID='1Sam.4'>
        <verse osisID='1Sam.4.1'>Et factum est in diebus illis, convenerunt Philisthim in pu gnam; et egressus est Israel obviam Philisthim in proelium et castrametatus est iuxta Abenezer. Porro Philisthim venerunt in Aphec</verse>
        <verse osisID='1Sam.4.2'>et instruxerunt aciem contra Israel. Crescente autem certamine, terga vertit Israel Philisthaeis; et caesi sunt in illo certamine passim per agros quasi quattuor milia virorum.</verse>
        <verse osisID='1Sam.4.3'>Et reversus est populus ad castra, dixeruntque maiores natu de Israel: " Quare percussit nos Dominus hodie coram Philisthim? Afferamus ad nos de Silo arcam foederis Domini, et veniat in medium nostri, ut salvet nos de manu inimicorum nostrorum ".</verse>
        <verse osisID='1Sam.4.4'>Misit ergo populus in Silo, et tulerunt inde arcam foederis Domini exercituum sedentis super cherubim; erantque duo filii Heli cum arca foederis Dei, Ophni et Phinees.</verse>
        <verse osisID='1Sam.4.5'>Cumque venisset arca foederis Domini in castra, vociferatus est omnis Israel clamore grandi, et personuit terra.</verse>
        <verse osisID='1Sam.4.6'>Et audierunt Philisthim vocem clamoris dixeruntque: " Quaenam est haec vox clamoris magni in castris Hebraeorum? ". Et cognoverunt quod arca Domini venisset in castra.</verse>
        <verse osisID='1Sam.4.7'>Timueruntque Philisthim dicentes: " Venit Deus in castra! ". Et ingemuerunt dicentes:</verse>
        <verse osisID='1Sam.4.8'>" Vae nobis! Non enim fuit tanta exsultatio heri et nudiustertius. Vae nobis! Quis nos servabit de manu deorum sublimium istorum? Hi sunt dii, qui percusserunt Aegyptum omni plaga in deserto.</verse>
        <verse osisID='1Sam.4.9'>Confortamini et estote viri, Philisthim, ne serviatis Hebraeis, sicut illi servierunt vobis. Estote viri et bellate! ".</verse>
        <verse osisID='1Sam.4.10'>Pugnaverunt ergo Philisthim, et caesus est Israel, et fugit unusquisque in tabernaculum suum; et facta est plaga magna nimis, et ceciderunt de Israel triginta milia peditum.</verse>
        <verse osisID='1Sam.4.11'>Et arca Dei capta est; duoque filii Heli mortui sunt, Ophni et Phinees.</verse>
        <verse osisID='1Sam.4.12'>Currens autem vir de Beniamin ex acie venit in Silo in die illo scissa veste et conspersus pulvere caput.</verse>
        <verse osisID='1Sam.4.13'>Cumque ille venisset, Heli sedebat super sellam iuxta portam aspectans viam; erat enim cor eius pavens pro arca Dei. Vir autem ille, postquam ingressus est, nuntiavit urbi; et ululavit omnis civitas.</verse>
        <verse osisID='1Sam.4.14'>Et audivit Heli sonitum clamoris dixitque: " Quis est hic sonitus tumultus huius? ". At ille festinavit et venit et nuntiavit Heli.</verse>
        <verse osisID='1Sam.4.15'>Heli autem erat nonaginta et octo annorum, et oculi eius caligaverant, et videre non poterat.</verse>
        <verse osisID='1Sam.4.16'>Et dixit ad Heli: " Ego sum qui veni de proelio et ego qui de acie fugi hodie ". Cui ille ait: " Quid actum est, fili mi? ".</verse>
        <verse osisID='1Sam.4.17'>Respondens autem, qui nuntiabat: " Fugit, inquit, Israel coram Philisthim, et ruina magna facta est in populo; insuper et duo filii tui mortui sunt, Ophni et Phinees, et arca Dei capta est ".</verse>
        <verse osisID='1Sam.4.18'>Cumque ille nominasset arcam Dei, cecidit de sella retrorsum iuxta ostium et, fractis cervicibus, mortuus est; senex enim erat vir et gravis. Et ipse iudicavit Israel quadraginta annis.</verse>
        <verse osisID='1Sam.4.19'>Nurus autem eius, uxor Phinees, praegnans erat vicinaque partui. Et, audito nuntio quod capta esset arca Dei et mortuus socer suus et vir suus, incurvavit se et peperit; irruerant enim in eam dolores subiti.</verse>
        <verse osisID='1Sam.4.20'>In ipso autem momento mortis eius dixerunt ei, quae stabant circa eam:  Ne timeas, quia filium peperisti ". Quae non respondit eis neque animadvertit.</verse>
        <verse osisID='1Sam.4.21'>Et vocavit puerum Ichabod dicens: " Translata est gloria de Israel! ", quia capta est arca Dei et pro socero suo et pro viro suo.</verse>
        <verse osisID='1Sam.4.22'>Et ait: " Translata est gloria ab Israel, eo quod capta est arca Dei! .</verse>
      </chapter>
      <chapter osisID='1Sam.5'>
        <verse osisID='1Sam.5.1'>Philisthim autem tulerunt arcam Dei et asportaverunt eam a Abenezer in Azotum.</verse>
        <verse osisID='1Sam.5.2'>Tulerunt Philisthim arcam Dei et intulerunt eam in templum Dagon et statuerunt eam iuxta Dagon.</verse>
        <verse osisID='1Sam.5.3'>Cumque surrexissent Azotii altera die, ecce Dagon iacebat pronus in terram ante arcam Domini; et tulerunt Dagon et restituerunt eum in loco suo.</verse>
        <verse osisID='1Sam.5.4'>Rursumque mane die altera consurgentes invenerunt Dagon iacentem super faciem suam in terram coram arca Domini; caput autem Dagon et duae palmae manuum eius abscisae erant super limen:</verse>
        <verse osisID='1Sam.5.5'>porro Dagon truncus solus remanserat in loco suo. Propter hanc causam non calcant sacerdotes Dagon et omnes, qui ingrediuntur templum eius, super limen Dagon in Azoto usque in hodiernum diem.</verse>
        <verse osisID='1Sam.5.6'>Aggravata est autem manus Domini super Azotios, et demolitus est eos et percussit eos tumoribus, Azotum et fines eius.</verse>
        <verse osisID='1Sam.5.7'>Videntes autem viri Azotii huiuscemodi plagam dixerunt: " Non maneat arca Dei Israel apud nos, quoniam dura est manus eius super nos et super Dagon deum nostrum ".</verse>
        <verse osisID='1Sam.5.8'>Et mittentes congregaverunt omnes principes Philisthinorum ad se et dixerunt: " Quid faciemus de arca Dei Israel? ". Responderuntque: " In Geth circumducatur arca Dei Israel ". Et circumduxerunt arcam Dei Israel.</verse>
        <verse osisID='1Sam.5.9'>Postquam autem circumduxerunt eam, facta est manus Domini super civitatem, pavor magnus nimis; et percussit viros urbis a parvo usque ad maiorem, et eruperunt eis tumores.</verse>
        <verse osisID='1Sam.5.10'>Miserunt ergo arcam Dei in Accaron.Cumque venisset arca Dei in Accaron, exclamaverunt Accaronitae dicentes: " Adduxerunt ad nos arcam Dei Israel, ut interficiat nos et populum nostrum! .</verse>
        <verse osisID='1Sam.5.11'>Miserunt itaque et congregaverunt omnes principes Philisthinorum et dixerunt: " Dimittite arcam Dei Israel, et revertatur in locum suum et non interficiat nos cum populo nostro ".</verse>
        <verse osisID='1Sam.5.12'>Fiebat enim pavor mortis in tota civitate, et gravissima valde manus Dei. Viri quoque, qui mortui non fuerant, percutiebantur tumoribus, et ascendebat ululatus civitatis in caelum.</verse>
      </chapter>
      <chapter osisID='1Sam.6'>
        <verse osisID='1Sam.6.1'>Fuit ergo arca Domini in regio ne Philisthinorum septem mensi bus;</verse>
        <verse osisID='1Sam.6.2'>et vocaverunt Philisthim sacerdotes et divinos dicentes: " Quid faciemus de arca Domini? Indicate nobis quomodo remittemus eam in locum suum ".Qui dixerunt:</verse>
        <verse osisID='1Sam.6.3'>" Si remittitis arcam Dei Israel, nolite dimittere eam vacuam, sed, quod debetis, reddite ei pro peccato, et tunc curabimini; scietis quare non recedat manus eius a vobis ".</verse>
        <verse osisID='1Sam.6.4'>Qui dixerunt: " Quid est quod pro delicto reddere debeamus ei? ". Responderuntque illi:</verse>
        <verse osisID='1Sam.6.5'>" Iuxta numerum principum Philisthinorum quinque tumores aureos facietis et quinque mures aureos, quia plaga una fuit omnibus vobis et principibus vestris. Facietisque similitudines tumorum vestrorum et similitudines murium, qui demoliti sunt terram, et dabitis Deo Israel gloriam, si forte relevet manum suam a vobis et a diis vestris et a terra vestra.</verse>
        <verse osisID='1Sam.6.6'>Quare gravatis corda vestra, sicut aggravavit Aegyptus et pharao cor suum? Nonne, postquam percussit eos, tunc dimiserunt eos, et abierunt?</verse>
        <verse osisID='1Sam.6.7'>Nunc ergo arripite et facite plaustrum novum unum et duas vaccas fetas, quibus non est impositum iugum, iungite in plaustro; et recludite vitulos earum domi.</verse>
        <verse osisID='1Sam.6.8'>Tolletisque arcam Domini et ponetis in plaustro; et similitudines aureas, quas exsolvistis ei pro delicto, ponetis in capsella ad latus eius et dimittite eam, ut vadat,</verse>
        <verse osisID='1Sam.6.9'>et aspicietis. Et siquidem per viam finium suorum ascenderit contra Bethsames, ipse fecit nobis hoc malum grande; sin autem minime, sciemus quia nequaquam manus eius tetigit nos, sed casu accidit ".</verse>
        <verse osisID='1Sam.6.10'>Fecerunt ergo illi hoc modo et tollentes duas vaccas, quae lactabant vitulos, iunxerunt ad plaustrum vitulosque earum concluserunt domi;</verse>
        <verse osisID='1Sam.6.11'>et posuerunt arcam Dei super plaustrum et capsellam, quae habebat mures aureos et similitudines tumorum.</verse>
        <verse osisID='1Sam.6.12'>Ibant autem in directum vaccae per viam, quae ducit Bethsames, et itinere uno gradiebantur pergentes et mugientes et non declinabant neque ad dextram neque ad sinistram. Sed et principes Philisthim sequebantur usque ad terminos Bethsames.</verse>
        <verse osisID='1Sam.6.13'>Porro Bethsamitae metebant triticum in valle; et elevantes oculos viderunt arcam et gavisi sunt, cum vidissent.</verse>
        <verse osisID='1Sam.6.14'>Et plaustrum venit in agrum Iosue Bethsamitae et stetit ibi. Erat autem ibi lapis magnus; et conciderunt ligna plaustri vaccasque imposuerunt super ea holocaustum Domino.</verse>
        <verse osisID='1Sam.6.15'>Levitae autem deposuerunt arcam Dei et capsellam, quae erat iuxta eam, in qua erant similitudines aureae; et posuerunt super lapidem grandem. Viri autem Bethsamitae obtulerunt holocausta et immolaverunt victimas in die illa Domino.</verse>
        <verse osisID='1Sam.6.16'>Et quinque principes Philisthinorum viderunt et reversi sunt in Accaron in die illa.</verse>
        <verse osisID='1Sam.6.17'>Hi sunt autem tumores aurei, quos reddiderunt Philisthim pro delicto Domino: Azotus unum, Gaza unum, Ascalon unum, Geth unum, Accaron unum;</verse>
        <verse osisID='1Sam.6.18'>et mures aureos secundum numerum urbium Philisthim quinque principum, ab urbe murata usque ad villam, quae erat absque muro; et lapis ille magnus, super quem posuerunt arcam Domini, testis est usque in hunc diem in agro Iosue Bethsamitis.</verse>
        <verse osisID='1Sam.6.19'>Filii autem Iechoniae non sunt gavisi super viros Bethsamites quia viderant arcam Domini; et percussit Dominus de populo septuaginta viros. Luxitque populus eo quod Dominus percussisset plebem plaga magna;</verse>
        <verse osisID='1Sam.6.20'>et dixerunt viri Bethsamitae: " Quis poterit stare in conspectu Domini, Dei sancti huius? Et ad quem ascendet a nobis? ".</verse>
        <verse osisID='1Sam.6.21'>Miseruntque nuntios ad habitatores Cariathiarim dicentes: " Reduxerunt Philisthim arcam Domini. Descendite et ducite eam sursum ad vos ".</verse>
      </chapter>
      <chapter osisID='1Sam.7'>
        <verse osisID='1Sam.7.1'>Venerunt ergo viri Cariathiarim et duxerunt arcam Domini sursum et intulerunt eam in domum Abinadab in colle; Eleazarum autem filium eius sanctificaverunt, ut custodiret arcam Domini.</verse>
        <verse osisID='1Sam.7.2'>Et factum est, ex qua die mansit arca Domini in Cariathiarim, multiplicati sunt dies; erat quippe iam annus vicesimus, et ingemuit omnis domus Israel post Dominum.</verse>
        <verse osisID='1Sam.7.3'>Ait autem Samuel ad universam domum Israel dicens: " Si in toto corde vestro revertimini ad Dominum, auferte deos alienos de medio vestri et Astharoth et praeparate corda vestra Domino et servite ei soli, et eruet vos de manu Philisthim ".</verse>
        <verse osisID='1Sam.7.4'>Abstulerunt ergo filii Israel Baalim et Astharoth et servierunt Domino soli.</verse>
        <verse osisID='1Sam.7.5'>Dixit autem Samuel: " Congregate universum Israel in Maspha, ut orem pro vobis Dominum ".</verse>
        <verse osisID='1Sam.7.6'>Et convenerunt in Maspha hauseruntque aquam et effuderunt in conspectu Domini et ieiunaverunt in die illa et dixerunt ibi: " Peccavimus Domino ". Iudicavitque Samuel filios Israel in Maspha.</verse>
        <verse osisID='1Sam.7.7'>Et audierunt Philisthim quod congregati essent filii Israel in Maspha, et ascenderunt principes Philisthinorum ad Israel. Quod cum audissent filii Israel, timuerunt a facie Philisthinorum</verse>
        <verse osisID='1Sam.7.8'>dixeruntque ad Samuel: " Ne cesses pro nobis clamare ad Dominum Deum nostrum, ut salvet nos de manu Philisthinorum ".</verse>
        <verse osisID='1Sam.7.9'>Tulit ergo Samuel agnum lactantem unum et obtulit illum holocaustum integrum Domino; et clamavit Samuel ad Dominum pro Israel, et exaudivit eum Dominus.</verse>
        <verse osisID='1Sam.7.10'>Factum est autem cum Samuel offerret holocaustum, Philisthim iniere proelium contra Israel. Intonuit autem Dominus fragore magno in die illa super Philisthim et exterruit eos, et caesi sunt a facie Israel.</verse>
        <verse osisID='1Sam.7.11'>Egressique viri Israel de Maspha persecuti sunt Philisthaeos et percusserunt eos usque ad locum, qui erat subter Bethchar.</verse>
        <verse osisID='1Sam.7.12'>Tulit autem Samuel lapidem unum et posuit eum inter Maspha et inter Sen et vocavit nomen loci illius Abenezer (id est Lapis adiutorii) dixitque: " Hucusque auxiliatus est nobis Dominus ".</verse>
        <verse osisID='1Sam.7.13'>Et humiliati sunt Philisthim nec apposuerunt ultra ut venirent in terminos Israel. Facta est itaque manus Domini super Philisthaeos cunctis diebus Samuel.</verse>
        <verse osisID='1Sam.7.14'>Et redditae sunt urbes, quas tulerant Philisthim ab Israel, Israeli ab Accaron usque Geth; et terminos earum liberavit Israel de manu Philisthinorum. Eratque pax inter Israel et Amorraeum.</verse>
        <verse osisID='1Sam.7.15'>Iudicabat quoque Samuel Israel cunctis diebus vitae suae</verse>
        <verse osisID='1Sam.7.16'>et ibat per singulos annos circumiens Bethel et Galgala et Maspha et iudicabat Israelem in supradictis locis. Revertebaturque in Rama; ibi enim erat domus eius, et ibi iudicabat Israelem. Aedificavit etiam ibi altare Domino.</verse>
      </chapter>
      <chapter osisID='1Sam.8'>
        <verse osisID='1Sam.8.1'>Factum est autem cum senuis set, Samuel posuit filios suos iu dices Israel.</verse>
        <verse osisID='1Sam.8.2'>Fuitque nomen filii eius primogeniti Ioel et nomen secundi Abia; iudicabant in Bersabee.</verse>
        <verse osisID='1Sam.8.3'>Et non ambulaverunt filii illius in viis eius, sed declinaverunt post avaritiam acceperuntque munera et perverterunt iudicium.</verse>
        <verse osisID='1Sam.8.4'>Congregati ergo universi maiores natu Israel venerunt ad Samuel in Rama</verse>
        <verse osisID='1Sam.8.5'>dixeruntque ei: " Ecce tu senuisti, et filii tui non ambulant in viis tuis; nunc ergo constitue nobis regem, ut iudicet nos, sicut universae habent nationes ".</verse>
        <verse osisID='1Sam.8.6'>Displicuitque sermo in oculis Samuelis, eo quod dixissent: " Da nobis regem, ut iudicet nos ". Et oravit Samuel ad Dominum.</verse>
        <verse osisID='1Sam.8.7'>Dixit autem Dominus ad Samuel: " Audi vocem populi in omnibus, quae loquuntur tibi; non enim te abiecerunt, sed me abiecerunt, ne regnem super eos.</verse>
        <verse osisID='1Sam.8.8'>Iuxta omnia opera sua, quae fecerunt a die, qua eduxi eos de Aegypto, usque ad diem hanc, sicut dereliquerunt me et servierunt diis alienis, sic faciunt etiam tibi.</verse>
        <verse osisID='1Sam.8.9'>Nunc ergo audi vocem eorum; verumtamen contestare eos et praedic eis ius regis, qui regnaturus est super eos ".</verse>
        <verse osisID='1Sam.8.10'>Dixit itaque Samuel omnia verba Domini ad populum, qui petierat a se regem,</verse>
        <verse osisID='1Sam.8.11'>et ait: " Hoc erit ius regis, qui imperaturus est vobis: Filios vestros tollet et ponet in curribus suis facietque sibi equites, et current ante quadrigas eius;</verse>
        <verse osisID='1Sam.8.12'>et constituet sibi tribunos et centuriones et aratores agrorum suorum et messores segetum et fabros armorum et curruum suorum.</verse>
        <verse osisID='1Sam.8.13'>Filias quoque vestras faciet sibi unguentarias et focarias et panificas.</verse>
        <verse osisID='1Sam.8.14'>Agros quoque vestros et vineas et oliveta optima tollet et dabit servis suis.</verse>
        <verse osisID='1Sam.8.15'>Sed et segetes vestras et vinearum reditus addecimabit, ut det eunuchis et famulis suis.</verse>
        <verse osisID='1Sam.8.16'>Servos etiam vestros et ancillas et boves vestros optimos et asinos auferet et ponet in opere suo.</verse>
        <verse osisID='1Sam.8.17'>Greges vestros addecimabit, vosque eritis ei servi.</verse>
        <verse osisID='1Sam.8.18'>Et clamabitis in die illa a facie regis vestri, quem elegistis vobis, et non exaudiet vos Dominus in die illa ".</verse>
        <verse osisID='1Sam.8.19'>Noluit autem populus audire vocem Samuel, sed dixerunt: " Nequaquam: rex enim erit super nos,</verse>
        <verse osisID='1Sam.8.20'>et erimus nos quoque sicut omnes gentes; et iudicabit nos rex noster et egredietur ante nos et pugnabit bella nostra pro nobis ".</verse>
        <verse osisID='1Sam.8.21'>Et audivit Samuel omnia verba populi et locutus est ea in auribus Domini.</verse>
        <verse osisID='1Sam.8.22'>Dixit autem Dominus ad Samuel: " Audi vocem eorum et constitue super eos regem ". Et ait Samuel ad viros Israel: " Vadat unusquisque in civitatem suam ".</verse>
      </chapter>
      <chapter osisID='1Sam.9'>
        <verse osisID='1Sam.9.1'>Et erat vir de Beniamin nomine Cis filius Abiel filii Seror filii Be chorath filii Aphia, Beniaminita vir potens.</verse>
        <verse osisID='1Sam.9.2'>Et erat ei filius vocabulo Saul electus et bonus, et non erat vir de filiis Israel melior illo; ab umero et sursum eminebat super omnem populum.</verse>
        <verse osisID='1Sam.9.3'>Perierant autem asinae Cis patris Saul, et dixit Cis ad Saul filium suum: " Tolle tecum unum de pueris et consurgens vade et quaere asinas ". Qui cum transissent per montem Ephraim</verse>
        <verse osisID='1Sam.9.4'>et per terram Salisa et non invenissent, transierunt etiam per terram Salim, et non erant, sed et per terram Iemini et minime reppererunt.</verse>
        <verse osisID='1Sam.9.5'>Cum autem venissent in terram Suph, dixit Saul ad puerum suum, qui erat cum eo: " Veni, et revertamur, ne forte dimiserit pater meus asinas et sollicitus sit pro nobis ".</verse>
        <verse osisID='1Sam.9.6'>Qui ait ei: " Ecce est vir Dei in civitate hac, vir nobilis. Omne quod loquitur, absque ambiguitate venit. Nunc ergo eamus illuc, si forte indicet nobis de via nostra, propter quam venimus ".</verse>
        <verse osisID='1Sam.9.7'>Dixitque Saul ad puerum suum: " Ecce ibimus; quid feremus ad virum? Panis defecit in sitarciis nostris, et sportulam non habemus, ut demus homini Dei. Quid habemus? ".</verse>
        <verse osisID='1Sam.9.8'>Rursum puer respondit Sauli et ait: " Ecce inventa est in manu mea quarta pars sicli argenti; demus homini Dei, ut indicet nobis viam nostram . -</verse>
        <verse osisID='1Sam.9.9'>Olim in Israel sic loquebatur unusquisque vadens consulere Deum: " Venite, et eamus ad videntem "; qui enim propheta dicitur hodie, vocabatur olim videns. -</verse>
        <verse osisID='1Sam.9.10'>Et dixit Saul ad puerum suum: " Optimus sermo tuus; veni, eamus ". Et ierunt in civitatem, in qua erat vir Dei.</verse>
        <verse osisID='1Sam.9.11'>Cumque ascenderent clivum civitatis, invenerunt puellas egredientes ad hauriendam aquam et dixerunt eis: " Num hic est videns? ".</verse>
        <verse osisID='1Sam.9.12'>Quae respondentes dixerunt illis: " Hic est: ecce ante te, festina nunc; hodie enim venit in civitatem, quia sacrificium est hodie populo in excelso.</verse>
        <verse osisID='1Sam.9.13'>Ingredientes urbem statim invenietis eum, antequam ascendat excelsum ad vescendum; neque enim comesurus est populus, donec ille veniat, quia ipse benedicit hostiae, et deinceps comedunt, qui vocati sunt. Nunc ergo conscendite, quia statim reperietis eum ".</verse>
        <verse osisID='1Sam.9.14'>Et ascenderunt in civitatem. Cumque illi intrarent in urbem, apparuit Samuel egrediens obviam eis, ut ascenderet in excelsum.</verse>
        <verse osisID='1Sam.9.15'>Dominus autem revelaverat Samuel, ante unam diem quam veniret Saul, dicens:</verse>
        <verse osisID='1Sam.9.16'>" Hac ipsa, quae nunc est hora, cras mittam ad te virum de terra Beniamin, et unges eum ducem super populum meum Israel, et salvabit populum meum de manu Philisthinorum, quia respexi populum meum; venit enim clamor eorum ad me ".</verse>
        <verse osisID='1Sam.9.17'>Cumque aspexisset Samuel Saulem, Dominus ait ei: " Ecce vir, quem dixeram tibi; iste dominabitur populo meo ".</verse>
        <verse osisID='1Sam.9.18'>Accessit autem Saul ad Samuelem in medio portae et ait: " Indica, oro, mihi: Ubi est domus videntis? ".</verse>
        <verse osisID='1Sam.9.19'>Et respondit Samuel Sauli dicens: " Ego sum videns. Ascende ante me in excelsum, ut comedatis mecum hodie. Et dimittam te mane et omnia, quae sunt in corde tuo, indicabo tibi;</verse>
        <verse osisID='1Sam.9.20'>et de asinis, quas perdidisti nudiustertius, ne sollicitus sis, quia inventae sunt. Et cuius erunt optima quaeque Israel? Nonne tibi et omni domui patris tui? ".</verse>
        <verse osisID='1Sam.9.21'>Respondens autem Saul ait: "Numquid non Beniaminita ego sum de minima tribu Israel, et cognatio mea novissima inter omnes familias de tribu Beniamin? Quare ergo locutus es mihi sermonem istum? ".</verse>
        <verse osisID='1Sam.9.22'>Assumens itaque Samuel Saulem et puerum eius introduxit eos in triclinium et dedit eis locum in capite eorum, qui fuerant invitati: erant enim quasi triginta viri.</verse>
        <verse osisID='1Sam.9.23'>Dixitque Samuel coco: " Da partem, quam dedi tibi et praecepi, ut reponeres seorsum apud te ".</verse>
        <verse osisID='1Sam.9.24'>Levavit autem cocus armum et caudam et posuit ante Saul. Dixitque Samuel: " Ecce quod remansit; pone ante te et comede, quia de industria servatum est tibi, quando populum vocavi ". Et comedit Saul cum Samuel in die illa.</verse>
        <verse osisID='1Sam.9.25'>Et descenderunt de excelso in oppidum. Et straverunt pro Saul in solario, et dormivit.</verse>
        <verse osisID='1Sam.9.26'>Cumque mane surrexissent, et iam elucesceret, vocavit Samuel Saul in solario dicens: " Surge, ut dimittam te ". Et surrexit Saul. Egressique sunt ambo, ipse videlicet et Samuel.</verse>
        <verse osisID='1Sam.9.27'>Cumque descenderent in extrema parte civitatis, Samuel dixit ad Saul: " Dic puero, ut antecedat nos - et ille antecessit C; tu autem subsiste paulisper, ut indicem tibi verbum Domini ".</verse>
      </chapter>
      <chapter osisID='1Sam.10'>
        <verse osisID='1Sam.10.1'>Tulit autem Samuel lenticulam olei et effudit super caput eius et deosculatus eum ait: " Ecce unxit te Dominus in principem super populum suum, super Israel. Et tu dominaberis populo Domini et tu liberabis eum de manu inimicorum eius, qui in circuitu eius sunt. Et hoc tibi signum quia unxit te Deus in principem super hereditatem suam:</verse>
        <verse osisID='1Sam.10.2'>cum abieris hodie a me, invenies duos viros iuxta sepulcrum Rachel in finibus Beniamin, dicentque tibi: "Inventae sunt asinae, ad quas ieras perquirendas; et intermissis pater tuus asinis sollicitus est pro vobis et dicit: Quid faciam de filio meo?".</verse>
        <verse osisID='1Sam.10.3'>Cumque abieris inde et ultra transieris et veneris ad quercum Thabor, invenient te ibi tres viri ascendentes ad Deum in Bethel: unus portans tres haedos et alius tres tortas panis et alius portans utrem vini.</verse>
        <verse osisID='1Sam.10.4'>Cumque te salutaverint, dabunt tibi duos panes, et accipies de manu eorum.</verse>
        <verse osisID='1Sam.10.5'>Post haec venies in Gabaa Dei, ubi est statio Philisthinorum; et, cum ingressus fueris ibi urbem, obviam habebis gregem prophetarum descendentium de excelso et ante eos psalterium et tympanum et tibiam et citharam ipsosque prophetantes.</verse>
        <verse osisID='1Sam.10.6'>Et insiliet in te spiritus Domini, et prophetabis cum eis et mutaberis in virum alium.</verse>
        <verse osisID='1Sam.10.7'>Quando ergo evenerint signa haec omnia tibi, fac, quaecumque invenerit manus tua, quia Dominus tecum est.</verse>
        <verse osisID='1Sam.10.8'>Et descendes ante me in Galgala. Ego quippe descendam ad te, ut offeram oblationem et immolem victimas pacificas. Septem diebus exspectabis, donec veniam ad te et ostendam tibi, quae facias ".</verse>
        <verse osisID='1Sam.10.9'>Itaque, cum avertisset umerum suum, ut abiret a Samuele, immutavit ei Deus cor aliud, et venerunt omnia signa haec in die illa.</verse>
        <verse osisID='1Sam.10.10'>Veneruntque inde in Gabaa, et ecce grex prophetarum obvius ei; et insiluit super eum spiritus Dei, et prophetavit in medio eorum.</verse>
        <verse osisID='1Sam.10.11'>Videntes autem omnes, qui noverant eum heri et nudiustertius, quod esset cum prophetis et prophetaret, dixerunt ad invicem: " Quaenam res accidit filio Cis? Num et Saul inter prophetas? ".</verse>
        <verse osisID='1Sam.10.12'>Responditque vir loci illius dicens: " Et quis pater eorum? ". Propterea versum est in proverbium: " Num et Saul inter prophetas? ".</verse>
        <verse osisID='1Sam.10.13'>Cessavit autem prophetare et venit in Gabaa;</verse>
        <verse osisID='1Sam.10.14'>dixitque patruus Saul ad eum et ad puerum eius: " Quo abistis? ". Qui respondit: " Quaerere asinas; quas cum non repperissemus, venimus ad Samuelem".</verse>
        <verse osisID='1Sam.10.15'>Et dixit ei patruus suus: "Indica mihi quid dixerit tibi Samuel".</verse>
        <verse osisID='1Sam.10.16'>Et ait Saul ad patruum suum: " Indicavit nobis quia inventae essent asinae ". De sermone autem regni non indicavit ei, quem locutus illi fuerat Samuel.</verse>
        <verse osisID='1Sam.10.17'>Et convocavit Samuel populum ad Dominum in Maspha</verse>
        <verse osisID='1Sam.10.18'>et ait ad filios Israel: " Haec dicit Dominus, Deus Israel: Ego eduxi Israel de Aegypto et erui vos de manu Aegyptiorum et de manu omnium regnorum, quae affligebant vos.</verse>
        <verse osisID='1Sam.10.19'>Vos autem hodie proiecistis Deum vestrum, qui solus salvavit vos de universis malis et tribulationibus vestris, et dixistis: "Nequaquam, sed regem constitue super nos!". Nunc ergo state coram Domino per tribus vestras et per familias ".</verse>
        <verse osisID='1Sam.10.20'>Et applicuit Samuel omnes tribus Israel; et cecidit sors in tribum Beniamin.</verse>
        <verse osisID='1Sam.10.21'>Et applicuit tribum Beniamin et cognationes eius; et cecidit in cognationem Metri et pervenit usque ad Saul filium Cis. Quaesierunt ergo eum, et non est inventus.</verse>
        <verse osisID='1Sam.10.22'>Et consuluerunt post haec Dominum, utrumnam venisset illuc vir. Responditque Dominus: " Ecce absconditus est inter sarcinas ".</verse>
        <verse osisID='1Sam.10.23'>Cucurrerunt itaque et tulerunt eum inde; stetitque in medio populi et altior fuit universo populo ab umero et sursum.</verse>
        <verse osisID='1Sam.10.24'>Et ait Samuel ad omnem populum: Certe videtis, quem elegit Dominus, quoniam non sit similis ei in omni populo ". Et clamavit cunctus populus et ait: " Vivat rex! ".</verse>
        <verse osisID='1Sam.10.25'>Locutus est autem Samuel ad populum legem regni et scripsit in libro et reposuit coram Domino; et dimisit Samuel omnem populum, singulos in domum suam.</verse>
        <verse osisID='1Sam.10.26'>Sed et Saul abiit in domum suam in Gabaa; et abierunt cum eo viri fortes, quorum tetigerat Deus corda.</verse>
        <verse osisID='1Sam.10.27'>Filii vero Belial dixerunt: " Num salvare nos poterit iste? ". Et despexerunt eum et non attulerunt ei munera; ille vero dissimulabat se audire.</verse>
      </chapter>
      <chapter osisID='1Sam.11'>
        <verse osisID='1Sam.11.1'>Ascendit autem Naas Am monites et pugnare coepit ad versum Iabes Galaad. Dixeruntque omnes viri Iabes ad Naas: " Habeto nos foederatos, et serviemus tibi ".</verse>
        <verse osisID='1Sam.11.2'>Et respondit ad eos Naas Ammonites: " In hoc feriam vobiscum foedus, ut eruam omnium vestrum oculos dextros ponamque vos opprobrium in universo Israel ".</verse>
        <verse osisID='1Sam.11.3'>Et dixerunt ad eum seniores Iabes: " Concede nobis septem dies, ut mittamus nuntios in universos terminos Israel; et, si non fuerit qui defendat nos, egrediemur ad te ".</verse>
        <verse osisID='1Sam.11.4'>Venerunt ergo nuntii in Gabaa Saulis et locuti sunt verba audiente populo; et levavit omnis populus vocem suam et flevit.</verse>
        <verse osisID='1Sam.11.5'>Et ecce Saul veniebat sequens boves de agro et ait: " Quid habet populus quod plorat? ". Et narraverunt ei verba virorum Iabes.</verse>
        <verse osisID='1Sam.11.6'>Et insilivit spiritus Domini in Saul, cum audisset verba haec; et iratus est furor eius nimis.</verse>
        <verse osisID='1Sam.11.7'>Et assumens par boum concidit in frusta misitque in omnes terminos Israel per manum nuntiorum dicens: " Quicumque non exierit secutusque fuerit Saul et Samuel, sic fiet bobus eius ". Invasit ergo timor Domini populum, et egressi sunt quasi vir unus.</verse>
        <verse osisID='1Sam.11.8'>Et recensuit eos in Bezec: fueruntque filiorum Israel trecenta milia; virorum autem Iudae triginta milia.</verse>
        <verse osisID='1Sam.11.9'>Et dixit nuntiis, qui venerant: " Sic dicetis viris, qui sunt in Iabes Galaad: Cras erit vobis salus, cum incaluerit sol ". Venerunt ergo nuntii et annuntiaverunt viris Iabes, qui laetati sunt</verse>
        <verse osisID='1Sam.11.10'>et dixerunt: "Mane exibimus ad vos, et facietis nobis omne, quod placuerit vobis ".</verse>
        <verse osisID='1Sam.11.11'>Et factum est, cum venisset dies crastinus, constituit Saul populum in tres partes; et ingressi sunt media castra in vigilia matutina et percusserunt Ammon, usque dum incalesceret dies. Reliqui autem dispersi sunt, ita ut non relinquerentur in eis duo pariter.</verse>
        <verse osisID='1Sam.11.12'>Et ait populus ad Samuel: " Quis est iste qui dixit: "Saul num regnabit super nos?". Date viros, et interficiemus eos ".</verse>
        <verse osisID='1Sam.11.13'>Et ait Saul: " Non occidetur quisquam in die hac, quia hodie fecit Dominus salutem in Israel".</verse>
        <verse osisID='1Sam.11.14'>Dixit autem Samuel ad populum: " Venite, et eamus in Galgala et innovemus ibi regnum ".</verse>
        <verse osisID='1Sam.11.15'>Et perrexit omnis populus in Galgala, et fecerunt ibi regem Saul coram Domino in Galgala; et immolaverunt ibi victimas pacificas coram Domino. Et laetatus est ibi Saul et cuncti viri Israel nimis.</verse>
      </chapter>
      <chapter osisID='1Sam.12'>
        <verse osisID='1Sam.12.1'>Dixit autem Samuel ad universum Israel: " Ecce audivi vocem vestram iuxta omnia, quae locuti estis ad me, et constitui super vos regem;</verse>
        <verse osisID='1Sam.12.2'>et nunc rex graditur ante vos. Ego autem senui et incanui; porro filii mei vobiscum sunt. Itaque conversatus coram vobis ab adulescentia mea usque ad hanc diem;</verse>
        <verse osisID='1Sam.12.3'>ecce praesto sum. Loquimini contra me coram Domino et coram christo eius, utrum bovem cuiusquam tulerim an asinum, si quempiam calumniatus sum, si oppressi aliquem, si de manu cuiusquam munus accepi, ut oculos meos clauderem in eius causa. Restituam vobis ".</verse>
        <verse osisID='1Sam.12.4'>Et dixerunt: " Non es calumniatus nos neque oppressisti neque tulisti de manu alicuius quippiam ".</verse>
        <verse osisID='1Sam.12.5'>Dixitque ad eos: " Testis Dominus adversum vos, et testis christus eius in die hac, quia non inveneritis in manu mea quippiam ". Et dixerunt: " Testis ".</verse>
        <verse osisID='1Sam.12.6'>Et ait Samuel ad populum: " Testis est Dominus, qui fecit Moysen et Aaron et eduxit patres nostros de terra Aegypti.</verse>
        <verse osisID='1Sam.12.7'>Nunc ergo state, ut iudicio contendam adversum vos coram Domino de omnibus misericordiis Domini, quas fecit vobiscum et cum patribus vestris:</verse>
        <verse osisID='1Sam.12.8'>quomodo ingressus est Iacob in Aegyptum, et oppresserunt eos Aegyptii; et clamaverunt patres vestri ad Dominum, et misit Dominus Moysen et Aaron et eduxit patres vestros ex Aegypto et collocavit eos in loco hoc;</verse>
        <verse osisID='1Sam.12.9'>qui obliti sunt Domini Dei sui, et tradidit eos in manu Sisarae magistri militiae Asor et in manu Philisthinorum et in manu regis Moab, et pugnaverunt adversum eos.</verse>
        <verse osisID='1Sam.12.10'>Postea autem clamaverunt ad Dominum et dixerunt: "Peccavimus, quia dereliquimus Dominum et servivimus Baalim et Astharoth; nunc ergo erue nos de manu inimicorum nostrorum, et serviemus tibi".</verse>
        <verse osisID='1Sam.12.11'>Et misit Dominus Ierobbaal et Barac et Iephte et Samuel et eruit vos de manu inimicorum vestrorum per circuitum; et habitastis confidenter.</verse>
        <verse osisID='1Sam.12.12'>Videntes autem quod Naas rex filiorum Ammon venisset adversum vos, dixistis mihi: "Nequaquam, sed rex imperabit nobis!", cum Dominus Deus vester regnaret in vobis.</verse>
        <verse osisID='1Sam.12.13'>Nunc ergo praesto est rex vester, quem elegistis et petistis; ecce dedit vobis Dominus regem.</verse>
        <verse osisID='1Sam.12.14'>Si timueritis Dominum et servieritis ei et audieritis vocem eius et non contempseritis sermonem Domini, eritis et vos et rex, qui imperat vobis, sequentes Dominum Deum vestrum.</verse>
        <verse osisID='1Sam.12.15'>Si autem non audieritis vocem Domini, sed contempseritis sermonem Domini, erit manus Domini super vos et super regem vestrum, ut disperdat vos.</verse>
        <verse osisID='1Sam.12.16'>Sed et nunc state et videte rem istam grandem, quam facturus est Dominus in conspectu vestro.</verse>
        <verse osisID='1Sam.12.17'>Numquid non messis tritici est hodie? Invocabo Dominum, et dabit tonitrua et pluvias; et scietis et videbitis quia grande malum feceritis vobis in conspectu Domini petentes super vos regem ".</verse>
        <verse osisID='1Sam.12.18'>Et clamavit Samuel ad Dominum, et dedit Dominus tonitrua et pluviam in die illa.</verse>
        <verse osisID='1Sam.12.19'>Et timuit omnis populus nimis Dominum et Samuel; dixitque universus populus ad Samuel: " Ora pro servis tuis ad Dominum Deum tuum, ut non moriamur: addidimus enim universis peccatis nostris malum, ut peteremus nobis regem ".</verse>
        <verse osisID='1Sam.12.20'>Dixit autem Samuel ad populum: " Nolite timere. Vos fecistis universum malum hoc; verumtamen nolite recedere a tergo Domini et servite Domino in omni corde vestro;</verse>
        <verse osisID='1Sam.12.21'>et nolite declinare post vana, quae non proderunt vobis neque eruent vos, quia vana sunt;</verse>
        <verse osisID='1Sam.12.22'>profecto non derelinquet Dominus populum suum propter nomen suum magnum, quia dignatus est Dominus facere vos sibi populum.</verse>
        <verse osisID='1Sam.12.23'>Absit autem a me hoc peccatum in Dominum, ut cessem orare pro vobis et docere vos viam bonam et rectam.</verse>
        <verse osisID='1Sam.12.24'>Igitur timete Dominum et servite ei in veritate et ex toto corde vestro; vidistis enim magnifica, quae in vobis gesserit.</verse>
        <verse osisID='1Sam.12.25'>Quod si perseveraveritis in malitia, et vos et rex vester pariter peribitis ".</verse>
      </chapter>
      <chapter osisID='1Sam.13'>
        <verse osisID='1Sam.13.1'>Filius annorum Saul, cum regnare coepisset; duobus au tem annis regnavit super Israel.</verse>
        <verse osisID='1Sam.13.2'>Et elegit sibi Saul tria milia de Israel: et erant cum Saul duo milia in Machmas et in monte Bethel, mille autem cum Ionathan in Gabaa Beniamin. Porro ceterum populum remisit unumquemque in tabernacula sua.</verse>
        <verse osisID='1Sam.13.3'>Et percussit Ionathan stationem Philisthinorum, quae erat in Gabaa. Quod audierunt Philisthim; Saul autem cecinit bucina in omni terra dicens: " Audiant Hebraei! ".</verse>
        <verse osisID='1Sam.13.4'>Et universus Israel audivit huiuscemodi famam: " Percussit Saul stationem Philisthinorum; et factus est Israel odiosus Philisthim ". Ergo populus congregatus est post Saul in Galgala.</verse>
        <verse osisID='1Sam.13.5'>Et Philisthim congregati sunt ad proeliandum contra Israel: tria milia curruum et sex milia equitum et reliquum vulgus plurimum sicut arena, quae est in litore maris. Et ascendentes castrametati sunt in Machmas ad orientem Bethaven.</verse>
        <verse osisID='1Sam.13.6'>Quod cum vidissent viri Israel se in arto sitos - afflictus est enim populus - absconderunt se in speluncis et in abditis, in petris quoque et in antris et in cisternis.</verse>
        <verse osisID='1Sam.13.7'>Hebraei autem transierunt Iordanem in terram Gad et Galaad.Cumque adhuc esset Saul in Galgalis, universus populus perterritus est, qui sequebatur eum.</verse>
        <verse osisID='1Sam.13.8'>Et exspectavit septem diebus iuxta placitum Samuel, et non venit Samuel in Galgala; dilapsusque est populus ab eo.</verse>
        <verse osisID='1Sam.13.9'>Ait ergo Saul: " Afferte mihi holocaustum et pacifica ". Et obtulit holocaustum.</verse>
        <verse osisID='1Sam.13.10'>Cumque complesset offerens holocaustum, ecce Samuel veniebat; et egressus est Saul obviam ei, ut salutaret eum.</verse>
        <verse osisID='1Sam.13.11'>Locutusque est ad eum Samuel: " Quid fecisti? ". Respondit Saul: " Quia vidi quod dilaberetur populus a me, et tu non veneras iuxta placitos dies, porro Philisthim congregati fuerant in Machmas,</verse>
        <verse osisID='1Sam.13.12'>dixi: Nunc descendent Philisthim ad me in Galgala, et faciem Domini non placavi. Necessitate compulsus obtuli holocaustum ".</verse>
        <verse osisID='1Sam.13.13'>Dixitque Samuel ad Saul: " Stulte egisti. Utinam custodisses mandata Domini Dei tui, quae praecepit tibi! Profecto nunc confirmasset Dominus regnum tuum super Israel in sempiternum;</verse>
        <verse osisID='1Sam.13.14'>sed nequaquam regnum tuum ultra consurget. Quaesivit sibi Dominus virum iuxta cor suum; et constituit eum Dominus ducem super populum suum, eo quod non servaveris, quae praecepit Dominus ".</verse>
        <verse osisID='1Sam.13.15'>Surrexit autem Samuel et ascendit de Galgalis et abiit per viam suam. Et reliquus populus ascendit post Saul obviam exercitui bellatorum. Et venerunt de Galgalis in Gabaa Beniamin. Et recensuit Saul populum, qui inventi fuerant cum eo, quasi sescentos viros.</verse>
        <verse osisID='1Sam.13.16'>Et Saul et Ionathan filius eius populusque, qui erat cum eis, erat in Gabaa Beniamin; porro Philisthim consederant in Machmas.</verse>
        <verse osisID='1Sam.13.17'>Et egressi sunt ad praedandum de castris Philisthinorum tres cunei: unus cuneus pergebat contra viam Ophra ad terram Sual,</verse>
        <verse osisID='1Sam.13.18'>porro alius ingrediebatur per viam Bethoron, tertius autem verterat se ad iter termini imminentis valli Seboim contra desertum.</verse>
        <verse osisID='1Sam.13.19'>Porro faber ferrarius non inveniebatur in omni terra Israel; caverant enim Philisthim, ne forte facerent Hebraei gladium aut lanceam.</verse>
        <verse osisID='1Sam.13.20'>Descendebat ergo omnis Israel ad Philisthim, ut exacueret unusquisque vomerem suum et ligonem et securim et falcem.</verse>
        <verse osisID='1Sam.13.21'>Pretium autem exacutionis erat: pro vomeribus et ligonibus duae partes sicli, et tertia pars sicli ad acuendas secures et ad stimulum corrigendum.</verse>
        <verse osisID='1Sam.13.22'>Cumque venisset dies proelii Machmas, non est inventus ensis et lancea in manu totius populi, qui erat cum Saul et cum Ionathan, excepto Saul et Ionathan filio eius.</verse>
        <verse osisID='1Sam.13.23'>Egressa est autem statio Philisthim ad fauces Machmas.</verse>
      </chapter>
      <chapter osisID='1Sam.14'>
        <verse osisID='1Sam.14.1'>Et accidit quadam die, ut diceret Ionathan filius Saul ad adulescentem armigerum suum: " Veni, et transeamus ad stationem Philisthim, quae est ibi ex adverso ". Patri autem suo hoc ipsum non indicavit.</verse>
        <verse osisID='1Sam.14.2'>Porro Saul morabatur in extrema parte Gabaa sub malogranato, quae erat in Magron; et erat populus cum eo quasi sescentorum virorum.</verse>
        <verse osisID='1Sam.14.3'>Et Ahias filius Achitob fratris Ichabod filii Phinees, qui ortus fuerat ex Heli sacerdote Domini in Silo, portabat ephod. Sed et populus ignorabat quod isset Ionathan.</verse>
        <verse osisID='1Sam.14.4'>Erant autem inter ascensus, per quos nitebatur Ionathan transire ad stationem Philisthinorum, dens rupis hinc ex una parte et dens rupis illinc ex altera parte: nomen uni Boses et nomen alteri Sene;</verse>
        <verse osisID='1Sam.14.5'>unus scopulus prominens ad aquilonem ex adverso Machmas et alter a meridie contra Gabaa.</verse>
        <verse osisID='1Sam.14.6'>Dixit autem Ionathan ad adulescentem armigerum suum: " Veni, transeamus ad stationem incircumcisorum horum, si forte faciat Dominus pro nobis; quia non est Domino difficile salvare vel in multitudine vel in paucis ".</verse>
        <verse osisID='1Sam.14.7'>Dixitque ei armiger suus: " Fac omnia, quae placent animo tuo. Perge quo cupis; ego ero tecum ubicumque volueris ".</verse>
        <verse osisID='1Sam.14.8'>Et ait Ionathan: " Ecce nos transimus ad viros istos. Cumque apparuerimus eis,</verse>
        <verse osisID='1Sam.14.9'>si taliter locuti fuerint ad nos: "Manete, donec veniamus ad vos", stemus in loco nostro nec ascendamus ad eos.</verse>
        <verse osisID='1Sam.14.10'>Si autem dixerint: "Ascendite ad nos", ascendamus, quia tradidit eos Dominus in manibus nostris; hoc erit nobis signum ".</verse>
        <verse osisID='1Sam.14.11'>Apparuit igitur uterque stationi Philisthinorum. Dixeruntque Philisthim: " En Hebraei egrediuntur de cavernis, in quibus absconditi fuerant ".</verse>
        <verse osisID='1Sam.14.12'>Et locuti sunt viri de statione ad Ionathan et ad armigerum eius dixeruntque: " Ascendite ad nos, et ostendimus vobis rem ". Et ait Ionathan ad armigerum suum: " Ascendamus; sequere me, tradidit enim eos Dominus in manu Israel ".</verse>
        <verse osisID='1Sam.14.13'>Ascendit autem Ionathan reptans manibus et pedibus et armiger eius post eum; Philisthim cadebant ante Ionathan, et eos armiger eius interficiebat sequens eum.</verse>
        <verse osisID='1Sam.14.14'>Et facta est plaga prima, qua percussit Ionathan et armiger eius quasi viginti viros in media fere parte iugeri.</verse>
        <verse osisID='1Sam.14.15'>Et factus est terror in castris per agros; sed et omnis populus stationis eorum et, qui ierant ad praedandum, obstupuerunt; et conturbata est terra, et factus est terror a Deo.</verse>
        <verse osisID='1Sam.14.16'>Et respexerunt speculatores Saul, qui erant in Gabaa Beniamin; et ecce multitudo fluctuabat huc illucque diffugiens.</verse>
        <verse osisID='1Sam.14.17'>Et ait Saul populo, qui erat cum eo: " Requirite et videte quis abierit ex nobis ". Cumque requisissent, repertum est non adesse Ionathan et armigerum eius.</verse>
        <verse osisID='1Sam.14.18'>Et ait Saul ad Ahiam: " Applica ephod ". Ipse enim portabat ephod in die illa in conspectu filiorum Israel.</verse>
        <verse osisID='1Sam.14.19'>Cumque loqueretur Saul ad sacerdotem, tumultus maior fiebat in castris Philisthinorum, crescebatque paulatim et clarius reboabat. Et ait Saul ad sacerdotem: " Contrahe manum tuam ".</verse>
        <verse osisID='1Sam.14.20'>Congregati ergo sunt Saul et omnis populus, qui erat cum eo, et venerunt usque ad locum certaminis. Et ecce versus fuerat gladius uniuscuiusque ad proximum suum: perturbatio magna nimis.</verse>
        <verse osisID='1Sam.14.21'>Sed et Hebraei, qui fuerant cum Philisthim heri et nudiustertius ascenderantque cum eis in castris, reversi sunt et ipsi, ut essent cum Israel, qui erant cum Saul et Ionathan.</verse>
        <verse osisID='1Sam.14.22'>Omnes quoque Israelitae, qui se absconderant in monte Ephraim, audientes quod fugissent Philisthim, sociaverunt se et ipsi cum suis in proelio.</verse>
        <verse osisID='1Sam.14.23'>Et salvavit Dominus in die illa Israel; pugna autem pervenit ultra Bethaven.</verse>
        <verse osisID='1Sam.14.24'>Et viri Israel comprimebant se in die illa. Adiuravit autem Saul populum dicens: " Maledictus vir, qui comederit panem usque ad vesperam, donec ulciscar de inimicis meis! ". Et non manducavit universus populus panem.</verse>
        <verse osisID='1Sam.14.25'>Omneque terrae vulgus venit in saltum, in quo erat mel super faciem agri.</verse>
        <verse osisID='1Sam.14.26'>Ingressus est itaque populus saltum, et apparuit fluens mel. Nullusque applicuit manum ad os suum; timebat enim populus iuramentum.</verse>
        <verse osisID='1Sam.14.27'>Porro Ionathan non audierat, cum adiuraret pater eius populum; extenditque summitatem virgae, quam habebat in manu, et intinxit in favo mellis et convertit manum suam ad os suum, et illuminati sunt oculi eius.</verse>
        <verse osisID='1Sam.14.28'>Respondensque unus de populo ait: " Iureiurando constrinxit pater tuus populum dicens: "Maledictus, qui comederit panem hodie!". Defecit autem populus ".</verse>
        <verse osisID='1Sam.14.29'>Dixitque Ionathan: " Turbavit pater meus terram! Videte quia illuminati sunt oculi mei, eo quod gustaverim paululum de melle isto;</verse>
        <verse osisID='1Sam.14.30'>quanto magis si comedisset hodie populus de praeda inimicorum suorum, quam repperit? Nonne nunc maior facta fuisset plaga in Philisthim? ".</verse>
        <verse osisID='1Sam.14.31'>Percusserunt ergo in die illa Philisthaeos a Machmis usque in Aialon; defatigatus est autem populus nimis.</verse>
        <verse osisID='1Sam.14.32'>Et versus ad praedam tulit oves et boves et vitulos; et mactaverunt in terra, comeditque populus cum sanguine.</verse>
        <verse osisID='1Sam.14.33'>Nuntiaverunt autem Saul dicentes: " Ecce populus peccat Domino comedens cum sanguine ". Qui ait: " Praevaricati estis! Volvite ad me huc saxum grande ".</verse>
        <verse osisID='1Sam.14.34'>Et dixit Saul: " Dispergimini in vulgus et dicite eis, ut adducat ad me unusquisque bovem suum et arietem, et occidite super istud et vescimini; et non peccabitis Domino comedentes cum sanguine ". Adduxit itaque omnis populus, unusquisque quod erat in manu sua illa nocte, et occiderunt ibi.</verse>
        <verse osisID='1Sam.14.35'>Aedificavit autem Saul altare Domino. Tuncque primum coepit aedificare altare Domino.</verse>
        <verse osisID='1Sam.14.36'>Et dixit Saul: " Irruamus super Philisthim nocte et vastemus eos, usquedum illucescat mane; nec relinquamus de eis virum ". Dixitque populus: " Omne, quod bonum videtur in oculis tuis, fac ". Et ait sacerdos: " Accedamus huc ad Deum ".</verse>
        <verse osisID='1Sam.14.37'>Et consuluit Saul Deum: " Num persequar Philisthim? Numquid trades eos in manu Israel? ". Et non respondit ei in die illa.</verse>
        <verse osisID='1Sam.14.38'>Dixitque Saul: " Accedite huc, universi duces populi, et scitote et videte per quem acciderit peccatum hoc hodie.</verse>
        <verse osisID='1Sam.14.39'>Vivit Dominus, salvator Israel, quia si per Ionathan filium meum factum est, absque retractatione morietur ". Ad quod nullus contradixit ei de omni populo.</verse>
        <verse osisID='1Sam.14.40'>Et ait ad universum Israel: " Separamini vos in partem unam, et ego cum Ionathan filio meo ero in parte altera ". Respondit populus ad Saul: " Quod bonum videtur in oculis tuis, fac ".</verse>
        <verse osisID='1Sam.14.41'>Et dixit Saul ad Dominum, Deum Israel: " Quid est quod non responderis servo tuo hodie? Si est in me aut in Ionathan filio meo iniquitas ista, Domine, Deus Israel, da Urim; sed, si est haec iniquitas in populo tuo Israel, da Tummim ". Et deprehensus est Ionathan et Saul; populus autem salvus evasit.</verse>
        <verse osisID='1Sam.14.42'>Et ait Saul: " Mittite sortem inter me et inter Ionathan filium meum ". Et captus est Ionathan.</verse>
        <verse osisID='1Sam.14.43'>Dixit autem Saul ad Ionathan: " Indica mihi quid feceris ". Et indicavit ei Ionathan et ait: " Gustans gustavi in summitate virgae, quae erat in manu mea, paululum mellis et ecce ego morior ".</verse>
        <verse osisID='1Sam.14.44'>Et ait Saul: " Haec faciat mihi Deus et haec addat, nisi morte morieris, Ionathan ".</verse>
        <verse osisID='1Sam.14.45'>Dixitque populus ad Saul: " Ergone Ionathan morietur, qui fecit salutem hanc magnam in Israel? Hoc nefas est; vivit Dominus, quia non cadet capillus de capite eius in terram, quia cum Deo operatus est hodie ". Liberavit ergo populus Ionathan, ut non moreretur.</verse>
        <verse osisID='1Sam.14.46'>Recessitque Saul nec persecutus est Philisthim; porro Philisthim abierunt in loca sua.</verse>
        <verse osisID='1Sam.14.47'>At Saul, confirmato regno super Israel, pugnabat per circuitum adversum omnes inimicos eius: contra Moab et filios Ammon et Edom et reges Soba et Philisthaeos; et, quocumque se verterat, superabat.</verse>
        <verse osisID='1Sam.14.48'>Fortiter egit et percussit Amalec et eruit Israel de manu vastatorum eius.</verse>
        <verse osisID='1Sam.14.49'>Fuerunt autem filii Saul Ionathan et Isui et Melchisua. Nomina duarum filiarum eius: nomen primogenitae Merob et nomen minoris Michol.</verse>
        <verse osisID='1Sam.14.50'>Et nomen uxoris Saul Achinoam filia Achimaas, et nomen principis militiae eius Abner filius Ner patrui Saul.</verse>
        <verse osisID='1Sam.14.51'>Porro Cis pater Saul et Ner pater Abner fuerunt filii Abiel.</verse>
        <verse osisID='1Sam.14.52'>Erat autem bellum potens adversum Philisthaeos omnibus diebus Saul; nam, quemcumque viderat Saul virum fortem et aptum ad proelium, sociabat eum sibi.</verse>
      </chapter>
      <chapter osisID='1Sam.15'>
        <verse osisID='1Sam.15.1'>Et dixit Samuel ad Saul: " Me misit Dominus, ut unge rem te in regem super populum eius Israel. Nunc ergo audi vocem Domini.</verse>
        <verse osisID='1Sam.15.2'>Haec dicit Dominus exercituum: "Recensui, quaecumque fecit Amalec Israeli, quomodo restitit ei in via, cum ascenderet de Aegypto.</verse>
        <verse osisID='1Sam.15.3'>Nunc igitur vade et demolire Amalec et percute anathemate universa eius; non parcas ei, sed interfice a viro usque ad mulierem et parvulum atque lactantem, bovem et ovem, camelum et asinum" ".</verse>
        <verse osisID='1Sam.15.4'>Convocavit itaque Saul populum et recensuit eos in Telem: ducenta milia peditum et decem milia virorum Iudae.</verse>
        <verse osisID='1Sam.15.5'>Cumque venisset Saul usque ad civitatem Amalec, tetendit insidias in torrente</verse>
        <verse osisID='1Sam.15.6'>dixitque Saul Cinaeo: " Abite, recedite atque descendite ab Amalec, ne forte perdam te cum eo; tu enim fecisti misericordiam cum omnibus filiis Israel, cum ascenderent de Aegypto ". Et recessit Cinaeus de medio Amalec.</verse>
        <verse osisID='1Sam.15.7'>Percussitque Saul Amalec ab Hevila usque ad Sur, quae est e regione Aegypti.</verse>
        <verse osisID='1Sam.15.8'>Et apprehendit Agag regem Amalec vivum; omne autem vulgus interfecit in ore gladii.</verse>
        <verse osisID='1Sam.15.9'>Et pepercit Saul et populus Agag et optimis gregibus ovium et armentorum, pinguibus scilicet pecoribus et agnis et universis, quae pulchra erant, nec voluerunt disperdere ea; quidquid vero vile fuit et reprobum, hoc demoliti sunt.</verse>
        <verse osisID='1Sam.15.10'>Factum est autem verbum Domini ad Samuel dicens:</verse>
        <verse osisID='1Sam.15.11'>" Paenitet me quod constituerim Saul regem, quia dereliquit me et verba mea opere non implevit ". Contristatusque est Samuel et clamavit ad Dominum tota nocte.</verse>
        <verse osisID='1Sam.15.12'>Cumque de nocte surrexisset Samuel, ut iret ad Saul mane, nuntiatum est Samueli quod venisset Saul in Carmel et erexisset sibi trophaeum et reversus transisset descendissetque in Galgala.</verse>
        <verse osisID='1Sam.15.13'>Et cum venisset Samuel ad Saul, dixit ei Saul: " Benedictus tu Domino; implevi verbum Domini ".</verse>
        <verse osisID='1Sam.15.14'>Dixitque Samuel: " Et quae est haec vox gregum, quae resonat in auribus meis, et armentorum, quam ego audio? ".</verse>
        <verse osisID='1Sam.15.15'>Et ait Saul: " De Amalec adduxerunt ea; pepercit enim populus melioribus ovibus et armentis, ut immolarentur Domino Deo tuo; reliqua vero occidimus ".</verse>
        <verse osisID='1Sam.15.16'>Dixit autem Samuel ad Saul: " Sine me, et indicabo tibi, quae locutus sit Dominus ad me nocte ". Dixitque ei: " Loquere ".</verse>
        <verse osisID='1Sam.15.17'>Et ait Samuel: " Nonne, cum parvulus esses in oculis tuis, caput in tribubus Israel factus es? Unxitque te Dominus regem super Israel</verse>
        <verse osisID='1Sam.15.18'>et misit te Dominus in viam et ait: " Vade et interfice peccatores Amalec et pugnabis contra eos usque ad internecionem eorum ".</verse>
        <verse osisID='1Sam.15.19'>Quare ergo non audisti vocem Domini, sed versus ad praedam es et fecisti malum in oculis Domini? ".</verse>
        <verse osisID='1Sam.15.20'>Et ait Saul ad Samuelem: " Immo audivi vocem Domini et ambulavi in via, per quam misit me Dominus; et adduxi Agag regem Amalec et Amalec interfeci.</verse>
        <verse osisID='1Sam.15.21'>Tulit autem populus de praeda oves et boves, primitias eorum, quae caesa sunt, ut immolet Domino Deo tuo in Galgalis ".</verse>
        <verse osisID='1Sam.15.22'>Et ait Samuel: " Numquid vult Dominus holocausta aut victimas et non potius ut oboediatur voci Domini? Melior est enim oboedientia quam victimae, et auscultare magis quam offerre adipem arietum.</verse>
        <verse osisID='1Sam.15.23'>Vere peccatum hariolandi est repugnare, et scelus idololatriae nolle acquiescere: pro eo ergo quod abiecisti sermonem Domini, abiecit te, ne sis rex ".</verse>
        <verse osisID='1Sam.15.24'>Dixitque Saul ad Samuelem: " Peccavi, quia praevaricatus sum sermonem Domini et verba tua timens populum et oboediens voci eorum;</verse>
        <verse osisID='1Sam.15.25'>sed nunc tolle, quaeso, peccatum meum et revertere mecum, ut adorem Dominum ".</verse>
        <verse osisID='1Sam.15.26'>Et ait Samuel ad Saul: " Non revertar tecum, quia proiecisti sermonem Domini; et proiecit te Dominus, ne sis rex super Israel ".</verse>
        <verse osisID='1Sam.15.27'>Et conversus est Samuel, ut abiret; ille autem apprehendit summitatem pallii eius, quae et scissa est.</verse>
        <verse osisID='1Sam.15.28'>Et ait ad eum Samuel: " Scidit Dominus regnum Israel a te hodie et tradidit illud proximo tuo meliori te.</verse>
        <verse osisID='1Sam.15.29'>Porro Gloria Israel non mentitur et paenitudine non flectitur; neque enim homo est, ut agat paenitentiam ".</verse>
        <verse osisID='1Sam.15.30'>At ille ait: " Peccavi, sed nunc honora me coram senibus populi mei et coram Israel; et revertere mecum, ut adorem Dominum Deum tuum ".</verse>
        <verse osisID='1Sam.15.31'>Reversus ergo Samuel secutus est Saulem et adoravit Saul Dominum.</verse>
        <verse osisID='1Sam.15.32'>Dixitque Samuel: " Adducite ad me Agag regem Amalec ". Et oblatus est ei Agag tremens. Et dixit Agag: " Certe secessit amaritudo mortis! ".</verse>
        <verse osisID='1Sam.15.33'>Et ait Samuel: " Sicut fecit absque liberis mulieres gladius tuus, sic absque liberis erit inter mulieres mater tua ". Et in frusta concidit Samuel Agag coram Domino in Galgalis.</verse>
        <verse osisID='1Sam.15.34'>Abiit autem Samuel in Rama; Saul vero ascendit in domum suam in Gabaa Saulis.</verse>
        <verse osisID='1Sam.15.35'>Et non vidit Samuel ultra Saul usque ad diem mortis suae; verumtamen lugebat Samuel Saul, quoniam Dominum paenitebat quod constituisset Saul regem super Israel.</verse>
      </chapter>
      <chapter osisID='1Sam.16'>
        <verse osisID='1Sam.16.1'>Dixitque Dominus ad Samuelem: " Usquequo tu luges Saul, cum ego proiecerim eum, ne regnet super Israel? Imple cornu tuum oleo et veni, ut mittam te ad Isai Bethlehemitem; providi enim in filiis eius mihi regem ".</verse>
        <verse osisID='1Sam.16.2'>Et ait Samuel: " Quomodo vadam? Audiet enim Saul et interficiet me ". Et ait Dominus: " Vitulam de armento tolles in manu tua et dices: "Ad immolandum Domino veni".</verse>
        <verse osisID='1Sam.16.3'>Et vocabis Isai ad victimam; et ego ostendam tibi quid facias, et unges quemcumque monstravero tibi ".</verse>
        <verse osisID='1Sam.16.4'>Fecit ergo Samuel, sicut locutus est ei Dominus, venitque in Bethlehem. Et expaverunt seniores civitatis occurrentes ei dixeruntque: " Pacificusne ingressus tuus? ".</verse>
        <verse osisID='1Sam.16.5'>Et ait: " Pacificus; ad immolandum Domino veni. Sanctificamini et venite mecum, ut immolem ". Sanctificavit ergo Isai et filios eius et vocavit eos ad sacrificium.</verse>
        <verse osisID='1Sam.16.6'>Cumque ingressi essent, vidit Eliab et ait: " Absque dubio coram Domino est christus eius! ".</verse>
        <verse osisID='1Sam.16.7'>Et dixit Dominus ad Samuelem: " Ne respicias vultum eius neque altitudinem staturae eius, quoniam abieci eum; nec iuxta intuitum hominis iudico: homo enim videt ea, quae parent, Dominus autem intuetur cor ".</verse>
        <verse osisID='1Sam.16.8'>Et vocavit Isai Abinadab et adduxit eum coram Samuele, qui dixit: " Nec hunc elegit Dominus ".</verse>
        <verse osisID='1Sam.16.9'>Adduxit autem Isai Samma, de quo ait: " Etiam hunc non elegit Dominus ".</verse>
        <verse osisID='1Sam.16.10'>Adduxit itaque Isai septem filios suos coram Samuele, et ait Samuel ad Isai: " Non elegit Dominus ex istis ".</verse>
        <verse osisID='1Sam.16.11'>Dixitque Samuel ad Isai: " Numquid iam completi sunt filii? ". Qui respondit: " Adhuc reliquus est minimus et pascit oves ". Et ait Samuel ad Isai: " Mitte et adduc eum; nec enim discumbemus prius quam huc ille venerit ".</verse>
        <verse osisID='1Sam.16.12'>Misit ergo et adduxit eum; erat autem rufus et pulcher aspectu decoraque facie. Et ait Dominus: " Surge, unge eum; ipse est enim ".</verse>
        <verse osisID='1Sam.16.13'>Tulit igitur Samuel cornu olei et unxit eum in medio fratrum eius; et directus est spiritus Domini in David a die illa et in reliquum. Surgensque Samuel abiit in Rama.</verse>
        <verse osisID='1Sam.16.14'>Spiritus autem Domini recessit a Saul, et exagitabat eum spiritus nequam a Domino.</verse>
        <verse osisID='1Sam.16.15'>Dixeruntque servi Saul ad eum: " Ecce spiritus Dei malus exagitat te.</verse>
        <verse osisID='1Sam.16.16'>Iubeat dominus noster, et servi tui, qui coram te sunt, quaerant hominem scientem psallere cithara, ut, quando arripuerit te spiritus Dei malus, psallat manu sua, et levius feras ".</verse>
        <verse osisID='1Sam.16.17'>Et ait Saul ad servos suos: " Providete mihi aliquem bene psallentem et adducite eum ad me ".</verse>
        <verse osisID='1Sam.16.18'>Et respondens unus de pueris ait: " Ecce vidi filium Isai Bethlehemitae scientem psallere et fortissimum robore et virum bellicosum et prudentem in verbis et virum pulchrum; et Dominus est cum eo ".</verse>
        <verse osisID='1Sam.16.19'>Misit ergo Saul nuntios ad Isai dicens: " Mitte ad me David filium tuum, qui est in pascuis ".</verse>
        <verse osisID='1Sam.16.20'>Tulitque Isai asinum cum pane et utre vini et haedo de capris uno et misit per manum David filii sui Sauli.</verse>
        <verse osisID='1Sam.16.21'>Et venit David ad Saul et stetit coram eo; at ille dilexit eum nimis, et factus est eius armiger.</verse>
        <verse osisID='1Sam.16.22'>Misitque Saul ad Isai dicens: " Stet David in conspectu meo; invenit enim gratiam in oculis meis ".</verse>
        <verse osisID='1Sam.16.23'>Igitur, quandocumque spiritus Dei arripiebat Saul, David tollebat citharam et percutiebat manu sua; et refocillabatur Saul et levius habebat: recedebat enim ab eo spiritus malus.</verse>
      </chapter>
      <chapter osisID='1Sam.17'>
        <verse osisID='1Sam.17.1'>Congregantes vero Phili sthim agmina sua in proe lium, convenerunt in Socho Iudae et castrametati sunt inter Socho et Azeca in Aphesdommim.</verse>
        <verse osisID='1Sam.17.2'>Porro Saul et viri Israel congregati venerunt in vallem Terebinthi et instruxerunt aciem ad pugnandum contra Philisthim.</verse>
        <verse osisID='1Sam.17.3'>Et Philisthim stabant super montem ex hac parte, et Israel stabat super montem ex altera parte; vallisque erat inter eos.</verse>
        <verse osisID='1Sam.17.4'>Et egressus est vir propugnator de castris Philisthinorum nomine Goliath de Geth altitudinis sex cubitorum et palmi.</verse>
        <verse osisID='1Sam.17.5'>Et cassis aerea super caput eius, et lorica squamata induebatur; porro pondus loricae eius quinque milia siclorum aeris.</verse>
        <verse osisID='1Sam.17.6'>Et ocreas aereas habebat in cruribus, et acinaces aereus erat inter umeros eius.</verse>
        <verse osisID='1Sam.17.7'>Hastile autem hastae eius erat quasi liciatorium texentium, ipsum autem ferrum hastae eius sescentos siclos habebat ferri; et armiger eius antecedebat eum.</verse>
        <verse osisID='1Sam.17.8'>Stansque clamabat adversum agmina Israel et dicebat eis: " Quare venitis parati ad proelium? Numquid ego non sum Philisthaeus, et vos servi Saul? Eligite ex vobis virum, et descendat ad singulare certamen!</verse>
        <verse osisID='1Sam.17.9'>Si quiverit pugnare mecum et percusserit me, erimus vobis servi; si autem ego praevaluero et percussero eum, vos servi eritis et servietis nobis ".</verse>
        <verse osisID='1Sam.17.10'>Et aiebat Philisthaeus: " Ego exprobravi agminibus Israel hodie: Date mihi virum, et ineat mecum singulare certamen! ".</verse>
        <verse osisID='1Sam.17.11'>Audiens autem Saul et omnes Israelitae sermones Philisthaei huiuscemodi stupebant et metuebant nimis.</verse>
        <verse osisID='1Sam.17.12'>David autem erat filius viri Ephrathaei, de quo supra dictum est, de Bethlehem Iudae, cui erat nomen Isai; qui habebat octo filios et erat vir in diebus Saul senex et grandaevus inter viros.</verse>
        <verse osisID='1Sam.17.13'>Abierunt autem tres filii eius maiores post Saul in proelium; et nomina trium filiorum eius, qui perrexerant ad bellum: Eliab primogenitus et secundus Abinadab tertiusque Samma.</verse>
        <verse osisID='1Sam.17.14'>David autem erat minimus; tribus ergo maioribus secutis Saulem,</verse>
        <verse osisID='1Sam.17.15'>ibat David et revertebatur a Saul, ut pasceret gregem patris sui in Bethlehem.</verse>
        <verse osisID='1Sam.17.16'>Procedebat vero Philisthaeus mane et vespere et stabat quadraginta diebus.</verse>
        <verse osisID='1Sam.17.17'>Dixit autem Isai ad David filium suum: " Accipe fratribus tuis ephi frumenti tosti et decem panes istos et curre in castra ad fratres tuos.</verse>
        <verse osisID='1Sam.17.18'>Et decem formellas casei has deferes ad tribunum, et fratres tuos visitabis, si recte agant; et pignus ab eis referes ".</verse>
        <verse osisID='1Sam.17.19'>Saul autem et illi et omnes filii Israel in valle Terebinthi pugnabant adversum Philisthim.</verse>
        <verse osisID='1Sam.17.20'>Surrexit itaque David mane et commendavit gregem custodi et onustus abiit, sicut praeceperat ei Isai. Et venit ad carraginem, dum exercitus egrediebatur ad pugnam et vociferabatur in certamine.</verse>
        <verse osisID='1Sam.17.21'>Direxerunt ergo Israel et Philisthim aciem adversus aciem.</verse>
        <verse osisID='1Sam.17.22'>Derelinquens autem David vasa, quae attulerat, sub manu custodis ad sarcinas, cucurrit ad locum certaminis et interrogabat, si omnia recte agerentur erga fratres suos.</verse>
        <verse osisID='1Sam.17.23'>Cumque adhuc ille loqueretur eis, apparuit vir ille propugnator ascendens, Goliath nomine, Philisthaeus de Geth, ex castris Philisthinorum; et loquente eo haec eadem verba, audivit David.</verse>
        <verse osisID='1Sam.17.24'>Omnes autem Israelitae, cum vidissent virum, fugerunt a facie eius timentes eum valde.</verse>
        <verse osisID='1Sam.17.25'>Et dixit unus quispiam de Israel: " Num vidistis virum hunc, qui ascendit? Ad exprobrandum enim Israeli ascendit. Virum ergo, qui percusserit eum, ditabit rex divitiis magnis et filiam suam dabit ei; et domum patris eius faciet absque tributo in Israel ".</verse>
        <verse osisID='1Sam.17.26'>Et ait David ad viros, qui stabant secum, dicens: " Quid dabitur viro, qui percusserit Philisthaeum hunc et tulerit opprobrium de Israel? Quis est enim hic Philisthaeus incircumcisus, qui exprobravit acies Dei viventis? ".</verse>
        <verse osisID='1Sam.17.27'>Referebat autem ei populus eundem sermonem dicens: " Haec dabuntur viro, qui percusserit eum ".</verse>
        <verse osisID='1Sam.17.28'>Quod cum audisset Eliab frater eius maior, loquente eo cum aliis, iratus est contra David et ait: " Quare venisti et cui dereliquisti pauculas oves illas in deserto? Ego novi superbiam tuam et nequitiam cordis tui, quia ut videres proelium descendisti ".</verse>
        <verse osisID='1Sam.17.29'>Et dixit David: " Quid feci? Numquid non verbum est? ".</verse>
        <verse osisID='1Sam.17.30'>Et declinavit paululum ab eo ad alium dixitque eundem sermonem; et respondit ei populus verbum sicut prius.</verse>
        <verse osisID='1Sam.17.31'>Audita sunt autem verba, quae locutus est David, et annuntiata in conspectu Saul.</verse>
        <verse osisID='1Sam.17.32'>Ad quem cum fuisset adductus, locutus est ei: " Non concidat cor cuiusquam in eo; ego servus tuus vadam et pugnabo adversus Philisthaeum istum ".</verse>
        <verse osisID='1Sam.17.33'>Et ait Saul ad David: " Non vales resistere Philisthaeo isti nec pugnare adversus eum, quia puer es; hic autem vir bellator ab adulescentia sua ".</verse>
        <verse osisID='1Sam.17.34'>Dixitque David ad Saul: " Pascebat servus tuus patris sui gregem, et veniebat leo vel ursus tollebatque arietem de medio gregis.</verse>
        <verse osisID='1Sam.17.35'>Et sequebar eos et percutiebam eruebamque de ore eorum; et illi consurgebant adversum me, et apprehendebam mentum eorum et percutiebam interficiebamque eos.</verse>
        <verse osisID='1Sam.17.36'>Nam et leonem et ursum interfecit servus tuus; erit igitur et Philisthaeus hic incircumcisus quasi unus ex eis, quia ausus est maledicere exercitum Dei viventis ".</verse>
        <verse osisID='1Sam.17.37'>Et ait David: " Dominus, qui eruit me de manu leonis et de manu ursi, ipse liberabit me de manu Philisthaei huius ". Dixit autem Saul ad David:  Vade, et Dominus tecum sit ".</verse>
        <verse osisID='1Sam.17.38'>Et induit Saul David vestimentis suis et imposuit galeam aeream super caput eius et vestivit eum lorica.</verse>
        <verse osisID='1Sam.17.39'>Accinctus ergo David gladio eius super vestem suam coepit tentare, si armatus posset incedere; non enim habebat consuetudinem. Dixitque David ad Saul: " Non possum sic incedere, quia nec usum habeo ". Et deposuit ea</verse>
        <verse osisID='1Sam.17.40'>et tulit baculum suum in manu sua; et elegit sibi quinque levissimos lapides de torrente et misit eos in peram pastoralem, qua ut sacculo lapidum utebatur, et fundam manu tulit et processit adversum Philisthaeum.</verse>
        <verse osisID='1Sam.17.41'>Ibat autem Philisthaeus incedens et appropinquans adversum David, et armiger eius ante eum.</verse>
        <verse osisID='1Sam.17.42'>Cumque inspexisset Philisthaeus et vidisset David, despexit eum; erat enim adulescens rufus et pulcher aspectu.</verse>
        <verse osisID='1Sam.17.43'>Et dixit Philisthaeus ad David: " Numquid ego canis sum, quod tu venis ad me cum baculo? ". Et maledixit Philisthaeus David in diis suis;</verse>
        <verse osisID='1Sam.17.44'>dixitque ad David: " Veni ad me, et dabo carnes tuas volatilibus caeli et bestiis terrae ".</verse>
        <verse osisID='1Sam.17.45'>Dixit autem David ad Philisthaeum: " Tu venis ad me cum gladio et hasta et acinace; ego autem venio ad te in nomine Domini exercituum, Dei agminum Israel, quibus exprobrasti.</verse>
        <verse osisID='1Sam.17.46'>Hodie dabit te Dominus in manu mea, et percutiam te et auferam caput tuum a te; et dabo cadaver tuum et cadavera castrorum Philisthim hodie volatilibus caeli et bestiis terrae, ut sciat omnis terra quia est Deus in Israel,</verse>
        <verse osisID='1Sam.17.47'>et noverit universa ecclesia haec quia non in gladio nec in hasta salvat Dominus: ipsius enim est bellum, et tradet vos in manus nostras ".</verse>
        <verse osisID='1Sam.17.48'>Cum ergo surrexisset Philisthaeus et veniret et appropinquaret contra David, festinavit David et cucurrit ad pugnam adversum Philisthaeum.</verse>
        <verse osisID='1Sam.17.49'>Et misit manum suam in peram tulitque unum lapidem et funda iecit; et percussit Philisthaeum in fronte, et infixus est lapis in fronte eius, et cecidit in faciem suam super terram.</verse>
        <verse osisID='1Sam.17.50'>Praevaluitque David adversum Philisthaeum in funda et in lapide; percussumque Philisthaeum interfecit. Cumque gladium non haberet in manu, David</verse>
        <verse osisID='1Sam.17.51'>cucurrit et stetit super Philisthaeum; et tulit gladium eius et eduxit eum de vagina sua et interfecit eum praeciditque caput eius.Videntes autem Philisthim quod mortuus esset fortissimus eorum fugerunt.</verse>
        <verse osisID='1Sam.17.52'>Et consurgentes viri Israel et Iudae vociferati sunt et persecuti Philisthaeos usque dum venirent ad Geth et usque ad portas Accaron. Cecideruntque vulnerati de Philisthim in via a Saarim usque ad Geth et usque ad Accaron.</verse>
        <verse osisID='1Sam.17.53'>Et revertentes filii Israel, postquam persecuti fuerant Philisthaeos, praedati sunt castra eorum.</verse>
        <verse osisID='1Sam.17.54'>Assumens autem David caput Philisthaei attulit illud in Ierusalem; arma vero eius posuit in tabernaculo.</verse>
        <verse osisID='1Sam.17.55'>Eo autem tempore, quo viderat Saul David egredientem contra Philisthaeum, ait ad Abner principem militiae: " De qua stirpe descendit hic adulescens, Abner? ". Dixitque Abner: " Vivit anima tua, rex, quia non novi ".</verse>
        <verse osisID='1Sam.17.56'>Et ait rex: " Interroga tu, cuius filius sit iste puer ".</verse>
        <verse osisID='1Sam.17.57'>Cumque regressus esset David, percusso Philisthaeo, tulit eum Abner et introduxit coram Saul caput Philisthaei habentem in manu.</verse>
        <verse osisID='1Sam.17.58'>Et ait ad eum Saul: " De qua progenie es, o adulescens? ". Dixitque David: " Filius servi tui Isai Bethlehemitae ego sum ".</verse>
      </chapter>
      <chapter osisID='1Sam.18'>
        <verse osisID='1Sam.18.1'>Et factum est cum complesset loqui ad Saul, anima Ionathan colligata est animae David, et dilexit eum Ionathan quasi animam suam.</verse>
        <verse osisID='1Sam.18.2'>Tulitque eum Saul in die illa et non concessit ei, ut reverteretur in domum patris sui.</verse>
        <verse osisID='1Sam.18.3'>Inierunt autem Ionathan et David foedus; diligebat enim eum quasi animam suam.</verse>
        <verse osisID='1Sam.18.4'>Et exspoliavit se Ionathan tunicam, qua erat vestitus, et dedit eam David et reliqua vestimenta sua usque ad gladium et arcum suum et usque ad balteum.</verse>
        <verse osisID='1Sam.18.5'>Egrediebatur quoque David ad omnia, quaecumque misisset eum Saul, et prospere agebat; posuitque eum Saul super viros belli, et acceptus erat in oculis universi populi, etiam in conspectu famulorum Saul.</verse>
        <verse osisID='1Sam.18.6'>Porro cum reverterentur, cum rediret David, percusso Philisthaeo, egressae sunt mulieres de universis urbibus Israel cantantes chorosque ducentes in occursum Saul regis in tympanis et in canticis laetitiae et in sistris.</verse>
        <verse osisID='1Sam.18.7'>Et praecinebant mulieres ludentes atque dicentes: Percussit Saul milia sua,et David decem milia sua ".</verse>
        <verse osisID='1Sam.18.8'>Iratus est autem Saul nimis, et displicuit in oculis eius iste sermo, dixitque: " Dederunt David decem milia et mihi dederunt milia; quid ei superest nisi solum regnum? ".</verse>
        <verse osisID='1Sam.18.9'>Non rectis ergo oculis Saul aspiciebat David ex die illa et deinceps.</verse>
        <verse osisID='1Sam.18.10'>Post diem autem alteram invasit spiritus Dei malus Saul, et vaticinabatur in medio domus suae; David autem psallebat manu sua sicut per singulos dies, tenebatque Saul lanceam.</verse>
        <verse osisID='1Sam.18.11'>Et sustulit eam putans quod configere posset David cum pariete; et declinavit David a facie eius secundo.</verse>
        <verse osisID='1Sam.18.12'>Et timuit Saul David, eo quod esset Dominus cum eo et a se recessisset.</verse>
        <verse osisID='1Sam.18.13'>Amovit ergo eum Saul a se et fecit eum tribunum super mille viros; et egrediebatur et intrabat in conspectu populi.</verse>
        <verse osisID='1Sam.18.14'>In omnibus quoque viis suis David prospere agebat, et Dominus erat cum eo.</verse>
        <verse osisID='1Sam.18.15'>Vidit itaque Saul quod prospere ageret nimis et coepit pavere eum;</verse>
        <verse osisID='1Sam.18.16'>omnis autem Israel et Iuda diligebat David; ipse enim egrediebatur et ingrediebatur ante eos.</verse>
        <verse osisID='1Sam.18.17'>Dixit autem Saul ad David: " Ecce filia mea maior Merob, ipsam dabo tibi uxorem; tantummodo esto mihi vir fortis et proeliare bella Domini ". Saul autem reputabat dicens: " Non sit manus mea in eo, sed sit super illum manus Philisthinorum ".</verse>
        <verse osisID='1Sam.18.18'>Ait autem David ad Saul: " Quis ego sum, aut quae est vita mea aut cognatio patris mei in Israel, ut fiam gener regis? ".</verse>
        <verse osisID='1Sam.18.19'>Factum est autem tempus, cum deberet dari Merob filia Saul David, data est Hadriel Molathitae uxor.</verse>
        <verse osisID='1Sam.18.20'>Dilexit autem Michol filia Saul altera David, et nuntiatum est Saul, et placuit ei;</verse>
        <verse osisID='1Sam.18.21'>dixitque Saul: " Dabo eam illi, ut fiat ei in scandalum, et sit super eum manus Philisthinorum ". Dixit ergo Saul ad David altera vice: " Gener meus eris hodie ".</verse>
        <verse osisID='1Sam.18.22'>Et mandavit Saul servis suis: " Loquimini ad David secreto dicentes: Ecce places regi, et omnes servi eius diligunt te; nunc ergo esto gener regis" ".</verse>
        <verse osisID='1Sam.18.23'>Et locuti sunt servi Saul in auribus David omnia verba haec, et ait David: " Num parum vobis videtur generum esse regis? Ego autem sum vir pauper et tenuis ".</verse>
        <verse osisID='1Sam.18.24'>Et renuntiaverunt servi Saul dicentes: " Huiuscemodi verba locutus est David ".</verse>
        <verse osisID='1Sam.18.25'>Dixit autem Saul: " Sic loquimini ad David: "Non habet necesse rex sponsalia, nisi tantum centum praeputia Philisthinorum, ut fiat ultio de inimicis regis" ". Porro Saul cogitabat tradere David in manibus Philisthinorum.</verse>
        <verse osisID='1Sam.18.26'>Cumque renuntiassent servi eius David verba, quae dixerat Saul, placuit sermo in oculis David, ut fieret gener regis.</verse>
        <verse osisID='1Sam.18.27'>Et nondum erant dies impleti, cum David surgens abiit cum viris, qui sub eo erant, et percussit ex Philisthim ducentos viros; et attulit praeputia eorum, et annumeraverunt ea regi, ut esset gener eius.Dedit itaque ei Saul Michol filiam suam uxorem.</verse>
        <verse osisID='1Sam.18.28'>Et vidit Saul et intellexit quia Dominus esset cum David; Michol autem filia Saul diligebat eum.</verse>
        <verse osisID='1Sam.18.29'>Et Saul magis coepit timere David; factusque est Saul inimicus David cunctis diebus.</verse>
        <verse osisID='1Sam.18.30'>Et egressi sunt principes Philisthinorum; et, quotiescumque egrediebantur, prospere agebat David magis quam omnes servi Saul, et celebre factum est nomen eius nimis.</verse>
      </chapter>
      <chapter osisID='1Sam.19'>
        <verse osisID='1Sam.19.1'>Locutus est autem Saul ad Ionathan filium suum et ad omnes servos suos de occisione David; porro Ionathan filius Saul diligebat David valde.</verse>
        <verse osisID='1Sam.19.2'>Et indicavit Ionathan David dicens: " Quaerit Saul pater meus occidere te; quapropter observa te, quaeso, mane; et manebis clam et absconderis.</verse>
        <verse osisID='1Sam.19.3'>Ego autem egrediens stabo iuxta patrem meum in agro, ubicumque fueris; et ego loquar de te ad patrem meum et, quodcumque videro, nuntiabo tibi ".</verse>
        <verse osisID='1Sam.19.4'>Locutus est ergo Ionathan de David bona ad Saul patrem suum dixitque ad eum: " Ne peccet rex in servum suum David, quia non peccavit tibi, et opera eius bona sunt tibi valde.</verse>
        <verse osisID='1Sam.19.5'>Et posuit animam suam in manu sua et percussit Philisthaeum, et fecit Dominus victoriam magnam universo Israeli; vidisti et laetatus es. Quare ergo peccas in sanguine innoxio interficiens David, qui est absque culpa? .</verse>
        <verse osisID='1Sam.19.6'>Quod cum audisset Saul, placatus voce Ionathan iuravit: " Vivit Dominus quia non occidetur ".</verse>
        <verse osisID='1Sam.19.7'>Vocavit itaque Ionathan David et indicavit ei omnia verba haec; et introduxit lonathan David ad Saul, et fuit ante eum, sicut fuerat heri et nudiustertius.</verse>
        <verse osisID='1Sam.19.8'>Motum est autem rursum bellum, et egressus David pugnavit adversum Philisthim percussitque eos plaga magna; et fugerunt a facie eius.</verse>
        <verse osisID='1Sam.19.9'>Et factus est spiritus Domini malus in Saul; sedebat autem in domo sua et tenebat lanceam, porro David psallebat in manu sua.</verse>
        <verse osisID='1Sam.19.10'>Nisusque est Saul configere lancea David in pariete; et declinavit David a facie Saul, lancea autem, casso vulnere, perlata est in parietem. Et David fugit et salvatus est nocte illa.</verse>
        <verse osisID='1Sam.19.11'>Misit ergo Saul satellites suos in domum David, ut custodirent eum, et interficeretur mane.Quod cum annuntiasset David Michol uxor sua dicens: " Nisi salvaveris te nocte hac, cras morieris ",</verse>
        <verse osisID='1Sam.19.12'>deposuit eum per fenestram. Porro ille abiit et aufugit atque salvatus est.</verse>
        <verse osisID='1Sam.19.13'>Tulit autem Michol theraphim et posuit eum super lectum; et pellem pilosam caprarum posuit ad caput eius et operuit eum vestimentis.</verse>
        <verse osisID='1Sam.19.14'>Misit autem Saul nuntios, qui raperent David, et responsum est quod aegrotaret.</verse>
        <verse osisID='1Sam.19.15'>Rursumque misit Saul nuntios, ut viderent David, dicens: " Afferte eum ad me in lecto, ut occidatur ".</verse>
        <verse osisID='1Sam.19.16'>Cumque venissent nuntii, inventus est theraphim super lectum, et pellis caprarum ad caput eius.</verse>
        <verse osisID='1Sam.19.17'>Dixitque Saul ad Michol: " Quare sic illusisti mihi et dimisisti inimicum meum, ut fugeret? ". Et respondit Michol ad Saul: " Quia ipse locutus est mihi: "Dimitte me, alioquin interficiam te" ".</verse>
        <verse osisID='1Sam.19.18'>David autem fugiens salvatus est et venit ad Samuel in Rama et nuntiavit ei omnia, quae fecerat sibi Saul. Et abierunt ipse et Samuel et morati sunt in Naioth.</verse>
        <verse osisID='1Sam.19.19'>Nuntiatum est autem Sauli a dicentibus: " Ecce David in Naioth in Rama .</verse>
        <verse osisID='1Sam.19.20'>Misit ergo Saul nuntios, ut raperent David. Qui cum vidissent cuneum prophetarum vaticinantium et Samuel stantem super eos, factus est in illis spiritus Dei, et vaticinari coeperunt etiam ipsi.</verse>
        <verse osisID='1Sam.19.21'>Quod cum nuntiatum esset Sauli, misit alios nuntios; vaticinati sunt autem et illi. Et rursum Saul misit tertios nuntios, qui et ipsi vaticinati sunt.</verse>
        <verse osisID='1Sam.19.22'>Abiit autem etiam ipse in Rama et venit usque ad cisternam magnam, quae est in Socho; et interrogavit et dixit: " In quo loco sunt Samuel et David? ". Dictumque est ei: " Ecce in Naioth sunt in Rama ".</verse>
        <verse osisID='1Sam.19.23'>Et abiit inde in Naioth in Rama; et factus est etiam super eum spiritus Dei, et ambulabat ingrediens et vaticinans, usquedum veniret in Naioth in Rama.</verse>
        <verse osisID='1Sam.19.24'>Et exspoliavit se etiam ipse vestimentis suis et vaticinatus est cum ceteris coram Samuel; et cecidit nudus tota die illa et nocte, unde et exivit proverbium: " Num et Saul inter prophetas? ".</verse>
      </chapter>
      <chapter osisID='1Sam.20'>
        <verse osisID='1Sam.20.1'>Fugit autem David de Naioth, quae est in Rama, veniensque locutus est coram Ionathan: " Quid feci? Quae est iniquitas mea et quod peccatum meum in patrem tuum, quia quaerit animam meam? ".</verse>
        <verse osisID='1Sam.20.2'>Qui dixit ei: " Absit, non morieris; neque enim faciet pater meus quidquam grande vel parvum, nisi prius indicaverit mihi; hoc ergo celavit me pater meus tantummodo? Nequaquam erit istud ".</verse>
        <verse osisID='1Sam.20.3'>Et rursum respondit David et ait: " Scit profecto pater tuus quia inveni gratiam in oculis tuis et dixit: "Nesciat hoc Ionathan, ne forte tristetur". Quinimmo vivit Dominus, et vivit anima tua, quia uno tantum gradu ego morsque dividimur ".</verse>
        <verse osisID='1Sam.20.4'>Et ait Ionathan ad David: " Quid desiderat anima tua, ut faciam tibi? ".</verse>
        <verse osisID='1Sam.20.5'>Dixit autem David ad Ionathan: " Ecce neomenia est crastino, et ego ex more sedere soleo iuxta regem ad vescendum; dimitte ergo me, ut abscondar in agro usque ad vesperam diei tertiae.</verse>
        <verse osisID='1Sam.20.6'>Si requisierit me pater tuus, respondebis ei: "Rogavit me David, ut iret celeriter in Bethlehem civitatem suam, quia victimae annuae ibi sunt universis contribulibus eius".</verse>
        <verse osisID='1Sam.20.7'>Si dixerit: "Bene", pax erit servo tuo; si autem fuerit iratus, scito quia malum decretum est ab eo.</verse>
        <verse osisID='1Sam.20.8'>Fac ergo misericordiam in servum tuum, quia foedus Domini me famulum tuum tecum inire fecisti; si autem est in me aliqua iniquitas, tu me interfice et ad patrem tuum ne introducas me ".</verse>
        <verse osisID='1Sam.20.9'>Et ait Ionathan: " Absit hoc a te; neque enim fieri potest ut, si certo cognovero malum decretum esse a patre meo contra te, non annuntiem tibi ".</verse>
        <verse osisID='1Sam.20.10'>Responditque David ad Ionathan: " Quis nuntiabit mihi, si quid forte responderit tibi pater tuus dure? ".</verse>
        <verse osisID='1Sam.20.11'>Et ait Ionathan ad David: " Veni, egrediamur foras in agrum ". Cumque exissent ambo in agrum,</verse>
        <verse osisID='1Sam.20.12'>ait Ionathan ad David: " Vivit Dominus, Deus Israel, investigabo sententiam patris mei hoc fere tempore cras vel perendie; et si aliquid boni fuerit super David, et non statim miserim ad te et notum tibi fecerim,</verse>
        <verse osisID='1Sam.20.13'>haec faciat Dominus in Ionathan et haec augeat! Si autem perseveraverit patris mei malitia adversum te, hoc quoque notum faciam tibi et dimittam te, ut vadas in pace. Et sit Dominus tecum, sicut fuit cum patre meo.</verse>
        <verse osisID='1Sam.20.14'>Et, si vixero, facies mihi misericordiam Domini; si vero mortuus fuero,</verse>
        <verse osisID='1Sam.20.15'>non auferas misericordiam tuam a domo mea usque in sempiternum, quando eradicaverit Dominus inimicos David unumquemque de terra ".</verse>
        <verse osisID='1Sam.20.16'>Pepigit ergo foedus Ionathan cum domo David dicens: " Requirat Dominus de manu inimicorum David! ".</verse>
        <verse osisID='1Sam.20.17'>Et addidit Ionathan ut faceret David iurare per dilectionem suam erga illum; sicut animam enim suam, ita diligebat eum.</verse>
        <verse osisID='1Sam.20.18'>Dixitque ad eum Ionathan: " Cras neomenia est, et requireris;</verse>
        <verse osisID='1Sam.20.19'>vacua erit enim sessio tua. Perendie descendes festinus et venies in locum, ubi abscondisti te in die facti illius; et sedebis iuxta acervum illum.</verse>
        <verse osisID='1Sam.20.20'>Et ego tres sagittas mittam iuxta eum et iaciam quasi exercens me ad signum.</verse>
        <verse osisID='1Sam.20.21'>Mittam quoque et puerum dicens ei: "Vade et affer mihi sagittas".</verse>
        <verse osisID='1Sam.20.22'>Si dixero puero: "Ecce sagittae intra te sunt, tolle eas", tu veni ad me, quia pax tibi est, et nihil est mali, vivit Dominus. Si autem sic locutus fuero puero: "Ecce sagittae ultra te sunt", vade, quia dimisit te Dominus.</verse>
        <verse osisID='1Sam.20.23'>De verbo autem, quod locuti fuimus, ego et tu, sit Dominus inter me et te usque in sempiternum ".</verse>
        <verse osisID='1Sam.20.24'>Absconditus est ergo David in agro; et venit neomenia, et sedit rex ad mensam ad comedendum.</verse>
        <verse osisID='1Sam.20.25'>Cumque sedisset rex super cathedram suam secundum consuetudinem, quae erat iuxta parietem, sedit Ionathan ex adverso, et sedit Abner ex latere Saul; vacuusque apparuit locus David.</verse>
        <verse osisID='1Sam.20.26'>Et non est locutus Saul quidquam in die illa; cogitabat enim quod forte evenisset ei, ut non esset mundus nec purificatus.</verse>
        <verse osisID='1Sam.20.27'>Cumque illuxisset dies secunda post neomeniam, rursum vacuus apparuit locus David; dixitque Saul ad Ionathan filium suum: " Cur non venit filius Isai nec heri nec hodie ad vescendum? ".</verse>
        <verse osisID='1Sam.20.28'>Et respondit Ionathan Sauli: " Rogavit me obnixe, ut iret in Bethlehem,</verse>
        <verse osisID='1Sam.20.29'>et ait: "Dimitte me, quoniam sacrificium familiae est in civitate, et frater meus ipse accersivit me; nunc ergo, si inveni gratiam in oculis tuis, vadam cito et videbo fratres meos". Ob hanc causam non venit ad mensam regis ".</verse>
        <verse osisID='1Sam.20.30'>Iratus autem Saul adversum Ionathan dixit ei: " Fili mulieris perversae, numquid ignoro quia diligis filium Isai in confusionem tuam et in confusionem nuditatis matris tuae?</verse>
        <verse osisID='1Sam.20.31'>Omnibus enim diebus, quibus filius Isai vixerit super terram, non stabilieris tu neque regnum tuum; itaque iam nunc mitte et adduc eum ad me, quia filius mortis est ".</verse>
        <verse osisID='1Sam.20.32'>Respondens autem Ionathan Sauli patri suo ait: " Quare morietur? Quid fecit? ".</verse>
        <verse osisID='1Sam.20.33'>Et arripuit Saul lanceam, ut percuteret eum; et intellexit Ionathan quod definitum esset patri suo, ut interficeret David.</verse>
        <verse osisID='1Sam.20.34'>Surrexit ergo Ionathan a mensa in ira furoris et non comedit in die neomeniae secunda panem; contristatus est enim super David, eo quod confudisset eum pater suus.</verse>
        <verse osisID='1Sam.20.35'>Cumque illuxisset mane, venit Ionathan in agrum ad locum constitutum a David et puer parvulus cum eo;</verse>
        <verse osisID='1Sam.20.36'>et ait ad puerum suum: " Vade et affer mihi sagittas, quas ego iacio ". Cumque puer cucurrisset, iecit sagittam trans puerum.</verse>
        <verse osisID='1Sam.20.37'>Venit itaque puer ad locum sagittae, quam miserat Ionathan, et clamavit Ionathan post tergum pueri et ait: " Ecce ibi est sagitta porro ultra te .</verse>
        <verse osisID='1Sam.20.38'>Clamavitque Ionathan post tergum pueri: " Festina velociter, ne steteris ". Sustulit autem puer Ionathae sagittam et attulit ad dominum suum</verse>
        <verse osisID='1Sam.20.39'>et quid ageretur penitus ignorabat, tantummodo enim Ionathan et David rem noverant.</verse>
        <verse osisID='1Sam.20.40'>Dedit igitur Ionathan arma sua puero et dixit ei: " Vade, defer in civitatem ".</verse>
        <verse osisID='1Sam.20.41'>Cumque abisset puer, surrexit David de latere acervi et cadens pronus in terram adoravit tertio; et osculantes alterutrum fleverunt pariter, David autem amplius.</verse>
        <verse osisID='1Sam.20.42'>Dixit ergo Ionathan ad David: " Vade in pace; iuravimus enim ambo in nomine Domini dicentes: Dominus erit inter me et te et inter semen meum et semen tuum usque in sempiternum ".</verse>
      </chapter>
      <chapter osisID='1Sam.21'>
        <verse osisID='1Sam.21.1'>Et surrexit David et abiit; sed et Ionathan ingressus est civitatem.</verse>
        <verse osisID='1Sam.21.2'>Venit autem David in Nob ad Achimelech sacerdotem, et obstupuit Achimelech eo quod venisset David, et dixit ei: " Quare tu solus et nullus est tecum? ".</verse>
        <verse osisID='1Sam.21.3'>Et ait David ad Achimelech sacerdotem: " Rex praecepit mihi negotium et dixit: "Nemo sciat rem, propter quam a me missus es, et cuiusmodi tibi praecepta dederim"; pueris vero condixi in illum et illum locum.</verse>
        <verse osisID='1Sam.21.4'>Nunc igitur, si habes ad manum quinque panes, da mihi, aut quidquid inveneris ".</verse>
        <verse osisID='1Sam.21.5'>Et respondens sacerdos David ait ei: " Non habeo panes laicos ad manum, sed tantum panem sanctum; si mundi sunt pueri maxime a mulieribus? ".</verse>
        <verse osisID='1Sam.21.6'>Et respondit David sacerdoti et dixit ei: " Equidem, si de mulieribus agitur, continuimus nos ab heri et nudiustertius. Quando egrediebar, fuerunt corpora puerorum sancta, quamvis iter esset profanum. Quanto magis hodie sunt sancti quoad corpora ".</verse>
        <verse osisID='1Sam.21.7'>Dedit ergo ei sacerdos sanctificatum panem; neque enim erat ibi panis, nisi tantum panes propositionis, qui sublati fuerant a facie Domini, ut ponerentur panes calidi.</verse>
        <verse osisID='1Sam.21.8'>Erat autem ibi vir de servis Saul in die illa retentus ante Dominum; et nomen eius Doeg Idumaeus, potentissimus pastorum Saul.</verse>
        <verse osisID='1Sam.21.9'>Dixit autem David ad Achimelech: " Si habes hic ad manum hastam aut gladium? Quia gladium meum et arma mea non tuli mecum; negotium enim regis urgebat ".</verse>
        <verse osisID='1Sam.21.10'>Et dixit sacerdos: " Ecce hic gladius Goliath Philisthaei, quem percussisti in valle Terebinthi; est involutus pallio post ephod. Si istum vis tollere, tolle, neque enim est alius hic absque eo ". Et ait David: " Non est huic alter similis; da mihi eum ".</verse>
        <verse osisID='1Sam.21.11'>Surrexit itaque David et fugit in die illa a facie Saul et venit ad Achis regem Geth.</verse>
        <verse osisID='1Sam.21.12'>Dixeruntque ei servi Achis: " Numquid non iste est David rex terrae? Nonne huic cantabant per choros dicentes: "Percussit Saul milia sua, et David decem milia sua"? ".</verse>
        <verse osisID='1Sam.21.13'>Posuit autem David sermones istos in corde suo et extimuit valde a facie Achis regis Geth.</verse>
        <verse osisID='1Sam.21.14'>Et immutavit os suum coram eis; et insaniebat inter manus eorum et impingebat in ostia portae, defluebantque salivae in barbam.</verse>
        <verse osisID='1Sam.21.15'>Et ait Achis ad servos suos: " Vidistis hominem insanum. Quare adduxistis eum ad me?</verse>
        <verse osisID='1Sam.21.16'>An desunt nobis furiosi, quod introduxistis istum, ut fureret, me praesente? Hicine ingredietur domum meam? ".</verse>
      </chapter>
      <chapter osisID='1Sam.22'>
        <verse osisID='1Sam.22.1'>Abiit ergo inde David et fugit in speluncam Odollam; quod cum audissent fratres eius et omnis domus patris eius, descenderunt ad eum illuc.</verse>
        <verse osisID='1Sam.22.2'>Et convenerunt ad eum omnes, qui erant in angustia constituti et oppressi aere alieno et amaro animo; et factus est eorum princeps, fueruntque cum eo quasi quadringenti viri.</verse>
        <verse osisID='1Sam.22.3'>Et profectus est David inde in Maspha, quae est Moab, et dixit ad regem Moab: " Maneat, oro, pater meus et mater mea vobiscum, donec sciam quid faciat mihi Deus ".</verse>
        <verse osisID='1Sam.22.4'>Et reliquit eos ante faciem regis Moab; manseruntque apud eum cunctis diebus, quibus David fuit in praesidio.</verse>
        <verse osisID='1Sam.22.5'>Dixitquc Gad propheta ad David: " Noli manere in praesidio. Proficiscere et vade in terram Iudae ". Et profectus David venit in saltum Haret.</verse>
        <verse osisID='1Sam.22.6'>Et audivit Saul quod detectus fuisset David et viri, qui erant cum eo. Saul autem, cum maneret in Gabaa et esset sub myrice, quae est in excelso, hastam manu tenens, cunctique servi eius circumstarent eum,</verse>
        <verse osisID='1Sam.22.7'>ait ad servos suos, qui assistebant ei: " Audite, Beniaminitae. Etiam omnibus vobis dabit filius Isai agros et vineas et universos vos faciet tribunos et centuriones,</verse>
        <verse osisID='1Sam.22.8'>quoniam coniurastis omnes adversum me. Et non est qui mihi renuntiet quod filius meus foedus iunxerit cum filio Isai; non est qui vicem meam doleat ex vobis, nec qui annuntiet mihi quod suscitaverit filius meus servum meum adversum me insidiantem mihi sicut hodie ".</verse>
        <verse osisID='1Sam.22.9'>Respondens autem Doeg Idumaeus, qui assistebat cum servis Saul: " Vidi, inquit, filium Isai in Nob apud Achimelech filium Achitob;</verse>
        <verse osisID='1Sam.22.10'>qui consuluit pro eo Dominum et cibaria dedit ei, sed et gladium Goliath Philisthaei dedit illi ".</verse>
        <verse osisID='1Sam.22.11'>Misit ergo rex ad accersendum Achimelech sacerdotem filium Achitob et omnem domum patris eius, sacerdotum, qui erant in Nob; qui venerunt universi ad regem.</verse>
        <verse osisID='1Sam.22.12'>Et ait Saul: " Audi, fili Achitob ". Qui respondit: " Praesto sum, domine ".</verse>
        <verse osisID='1Sam.22.13'>Dixitque ad eum Saul: " Quare coniurastis adversum me, tu et filius Isai, et dedisti ei panes et gladium et consuluisti pro eo Deum, ut consurgeret adversum me insidiator, sicut est hodie? ".</verse>
        <verse osisID='1Sam.22.14'>Respondensque Achimelech regi ait: " Et quis in omnibus servis tuis sicut David fidelis et gener regis et dux satellitum tuorum et gloriosus in domo tua?</verse>
        <verse osisID='1Sam.22.15'>Num hodie coepi consulere pro eo Deum? Absit hoc a me, ne suspicetur rex adversus servum suum rem huiuscemodi, adversus universam domum patris mei; non enim scivit servus tuus quidquam super hoc negotio, vel modicum vel grande ".</verse>
        <verse osisID='1Sam.22.16'>Dixitque rex: " Morte morieris, Achimelech, tu et omnis domus patris tui ".</verse>
        <verse osisID='1Sam.22.17'>Et ait rex emissariis, qui circumstabant eum: " Convertimini et interficite sacerdotes Domini, nam manus eorum cum David est; scientes quod fugisset, non indicaverunt mihi ". Noluerunt autem servi regis extendere manum suam in sacerdotes Domini.</verse>
        <verse osisID='1Sam.22.18'>Et ait rex ad Doeg: " Convertere tu et irrue in sacerdotes ". Conversusque Doeg Idumaeus irruit in sacerdotes; et trucidavit in die illa octoginta quinque viros vestitos ephod lineo.</verse>
        <verse osisID='1Sam.22.19'>Nob autem civitatem sacerdotum percussit in ore gladii, viros et mulieres, parvulos et lactantes, bovem et asinum et ovem in ore gladii.</verse>
        <verse osisID='1Sam.22.20'>Evadens autem unus filius Achimelech filii Achitob, cuius nomen erat Abiathar, fugit ad David</verse>
        <verse osisID='1Sam.22.21'>et annuntiavit ei quod occidisset Saul sacerdotes Domini.</verse>
        <verse osisID='1Sam.22.22'>Et ait David ad Abiathar: " Sciebam in die illa quod, cum ibi esset Doeg Idumaeus, procul dubio annuntiaret Saul; ego sum reus omnium animarum domus patris tui.</verse>
        <verse osisID='1Sam.22.23'>Mane mecum, ne timeas; qui enim quaerit animam meam, quaerit et animam tuam, mecumque servaberis ".</verse>
      </chapter>
      <chapter osisID='1Sam.23'>
        <verse osisID='1Sam.23.1'>Et nuntiaverunt David di centes: " Ecce Philisthim op pugnant Ceila et diripiunt areas ".</verse>
        <verse osisID='1Sam.23.2'>Consuluit igitur David Dominum dicens: " Num vadam et percutiam Philisthaeos istos? ". Et ait Dominus ad David: " Vade et percuties Philisthaeos et salvabis Ceila ".</verse>
        <verse osisID='1Sam.23.3'>Et dixerunt viri, qui erant cum David, ad eum: " Ecce nos hic in Iuda consistentes timemus; quanto magis si ierimus in Ceila adversum agmina Philisthinorum? ".</verse>
        <verse osisID='1Sam.23.4'>Rursum ergo David consuluit Dominum, qui respondens ei ait: " Surge et vade in Ceila; ego enim tradam Philisthaeos in manu tua ".</verse>
        <verse osisID='1Sam.23.5'>Abiit ergo David et viri eius in Ceila et pugnavit adversum Philisthaeos et abegit iumenta eorum et percussit eos plaga magna: et salvavit David habitatores Ceilae.</verse>
        <verse osisID='1Sam.23.6'>Porro cum fugisset Abiathar filius Achimelcch ad David, et ipse cum David in Ceila ephod secum habens descenderat.</verse>
        <verse osisID='1Sam.23.7'>Nuntiatum est autem Saul quod venisset David in Ceila, et ait Saul: " Tradidit eum Deus in manus meas; conclususque est introgressus urbem, in qua portae et serae sunt ".</verse>
        <verse osisID='1Sam.23.8'>Et convocavit Saul omnem populum, ut ad pugnam descenderet in Ceila et obsideret David et viros eius.</verse>
        <verse osisID='1Sam.23.9'>Quod cum rescisset David quia praepararet ei Saul clam malum, dixit ad Abiathar sacerdotem: " Applica ephod ".</verse>
        <verse osisID='1Sam.23.10'>Et ait David: " Domine, Deus Israel, audivit famam servus tuus quod disponat Saul venire ad Ceila, ut evertat urbem propter me.</verse>
        <verse osisID='1Sam.23.11'>Si tradent me viri Ceilae in manus eius? Et si descendet Saul, sicut audivit servus tuus? Domine, Deus Israel, indica servo tuo ". Et ait Dominus: " Descendet ".</verse>
        <verse osisID='1Sam.23.12'>Dixitque David: " Si tradent viri Ceilae me et viros, qui sunt mecum, in manu Saul? ". Et dixit Dominus: " Tradent ".</verse>
        <verse osisID='1Sam.23.13'>Surrexit ergo David et viri eius quasi sescenti et egressi de Ceila huc atque illuc vagabantur incerti. Nuntiatumque est Saul quod fugisset David de Ceila, quam ob rem destitit exire.</verse>
        <verse osisID='1Sam.23.14'>Morabatur autem David in deserto in locis firmissimis mansitque in monte, in deserto Ziph; et quaerebat eum Saul cunctis diebus, sed non tradidit eum Deus in manus eius.</verse>
        <verse osisID='1Sam.23.15'>Et cognovit David quod egressus esset Saul, ut quaereret animam eius; porro David erat in deserto Ziph in Horesa.</verse>
        <verse osisID='1Sam.23.16'>Et surrexit Ionathan filius Saul et abiit ad David in Horesa; et confortavit manus eius in Deo dixitque ei:</verse>
        <verse osisID='1Sam.23.17'>" Ne timeas, neque enim inveniet te manus Saul patris mei; et tu regnabis super Israel, et ego ero tibi secundus; sed et Saul pater meus scit hoc ".</verse>
        <verse osisID='1Sam.23.18'>Percussit igitur uterque foedus coram Domino; mansitque David in Horesa, Ionathan autem reversus est in domum suam.</verse>
        <verse osisID='1Sam.23.19'>Ascenderunt autem Ziphaei ad Saul in Gabaa dicentes: " Nonne David latitat apud nos in locis tutissimis in Horesa, in colle Hachila, quae est ad meridiem deserti?</verse>
        <verse osisID='1Sam.23.20'>Nunc ergo, si desideravit anima tua, rex, ut descenderes, descende; nostrum autem erit ut tradamus eum in manus regis ".</verse>
        <verse osisID='1Sam.23.21'>Dixitque Saul: " Benedicti vos a Domino, quia doluistis vicem meam.</verse>
        <verse osisID='1Sam.23.22'>Abite, oro, et diligentius praeparate et curiosius agite; et considerate locum, ubi sit pes eius, vel quis viderit eum ibi; dictum est enim ad me quod callidus sit valde.</verse>
        <verse osisID='1Sam.23.23'>Considerate et videte omnia latibula eius, in quibus absconditur, et revertimini ad me ad certum locum, ut vadam vobiscum; quodsi fuerit in regione, perscrutabor eum in cunctis regionibus Iudae ".</verse>
        <verse osisID='1Sam.23.24'>At illi surgentes abierunt in Ziph ante Saul.David autem et viri eius erant in deserto Maon, in Araba ad meridiem deserti.</verse>
        <verse osisID='1Sam.23.25'>Ivit ergo Saul et socii eius ad quaerendum eum, et nuntiatum est David; descenditque ad petram et versabatur in deserto Maon. Quod cum audisset Saul, persecutus est David in deserto Maon.</verse>
        <verse osisID='1Sam.23.26'>Et ibat Saul ad latus montis ex parte una, David autem et viri eius erant in latere montis ex parte altera; porro David praeceps fugiebat a facie Saul. Itaque Saul et viri eius in modum coronae cingebant David et viros eius, ut caperent eos.</verse>
        <verse osisID='1Sam.23.27'>Et nuntius venit ad Saul dicens: " Festina et veni, quoniam infuderunt se Philisthim super terram ".</verse>
        <verse osisID='1Sam.23.28'>Reversus est ergo Saul desistens persequi David; et perrexit in occursum Philisthinorum. Propter hoc vocaverunt locum illum: " Petram dividentem ".</verse>
      </chapter>
      <chapter osisID='1Sam.24'>
        <verse osisID='1Sam.24.1'>Ascendit ergo David inde et habitavit in locis tutissimis Engaddi.</verse>
        <verse osisID='1Sam.24.2'>Cumque reversus esset Saul, postquam persecutus est Philisthaeos, nuntiaverunt ei dicentes: " Ecce David in deserto est Engaddi ".</verse>
        <verse osisID='1Sam.24.3'>Assumens ergo Saul tria milia electorum virorum ex omni Israel perrexit ad investigandum David et viros eius ad rupes ibicum.</verse>
        <verse osisID='1Sam.24.4'>Et venit ad caulas ovium, quae se offerebant vianti.Eratque ibi spelunca, quam ingressus est Saul, ut purgaret ventrem; porro David et viri eius in interiore parte speluncae latebant.</verse>
        <verse osisID='1Sam.24.5'>Et dixerunt viri David ad eum: " Ecce dies, de qua locutus est Dominus ad te: "Ego trado tibi inimicum tuum, ut facias ei sicut placuerit in oculis tuis" ". Surrexit ergo David et praecidit oram chlamydis Saul silenter.</verse>
        <verse osisID='1Sam.24.6'>Post haec cor David percussit eum, eo quod abscidisset oram chlamydis Saul,</verse>
        <verse osisID='1Sam.24.7'>dixitque ad viros suos: " Propitius mihi sit Dominus, ne faciam hanc rem domino meo, christo Domini, ut mittam manum meam in eum, quoniam christus Domini est ".</verse>
        <verse osisID='1Sam.24.8'>Et cohibuit David viros suos sermonibus et non permisit eos, ut consurgerent in Saul.Porro Saul exsurgens de spelunca pergebat coepto itinere.</verse>
        <verse osisID='1Sam.24.9'>Surrexit autem et David post eum et egressus de spelunca clamavit post tergum Saul dicens: " Domine mi rex! ". Et respexit Saul post se, et inclinans se David pronus in terram adoravit</verse>
        <verse osisID='1Sam.24.10'>dixitque ad Saul: " Quare audis verba hominum loquentium: "David quaerit malum adversum te?".</verse>
        <verse osisID='1Sam.24.11'>Ecce hodie viderunt oculi tui quod tradiderit te Dominus hodie in manu mea in spelunca; et dictum est mihi, ut occiderem te, sed pepercit tibi oculus meus. Dixi enim: Non extendam manum meam in dominum meum, quia christus Domini est</verse>
        <verse osisID='1Sam.24.12'>et pater meus. Quin potius vide et cognosce oram chlamydis tuae in manu mea, quoniam, cum praeciderem summitatem chlamydis tuae, nolui occidere te. Animadverte et vide quoniam non est in manu mea malum neque iniquitas, neque peccavi in te; tu autem insidiaris animae meae, ut auferas eam.</verse>
        <verse osisID='1Sam.24.13'>Iudicet Dominus inter me et te et ulciscatur me Dominus ex te; manus autem mea non sit in te.</verse>
        <verse osisID='1Sam.24.14'>Sicut et in proverbio antiquo dicitur: "Ab impiis egredietur impietas", manus ergo mea non sit in te.</verse>
        <verse osisID='1Sam.24.15'>Quem sequitur rex Israel? Quem persequeris? Canem mortuum et pulicem unum.</verse>
        <verse osisID='1Sam.24.16'>Sit Dominus iudex et iudicet inter me et te et videat et diiudicet causam meam et eruat me de manu tua ".</verse>
        <verse osisID='1Sam.24.17'>Cum autem complesset David loquens sermones huiuscemodi ad Saul, dixit Saul: " Numquid vox haec tua est, fili mi David? ". Et levavit Saul vocem suam et flevit.</verse>
        <verse osisID='1Sam.24.18'>Dixitque ad David: " Iustior tu es quam ego; tu enim tribuisti mihi bona, ego autem reddidi tibi mala.</verse>
        <verse osisID='1Sam.24.19'>Et tu indicasti hodie, quae feceris mihi bona, quomodo tradiderit me Dominus in manu tua, et non occideris me.</verse>
        <verse osisID='1Sam.24.20'>Quis enim, cum invenerit inimicum suum, dimittet eum in via bona? Sed Dominus reddat tibi vicissitudinem hanc, pro eo quod hodie operatus es in me.</verse>
        <verse osisID='1Sam.24.21'>Et nunc, quia scio quod certissime regnaturus sis et habiturus in manu tua regnum Israel,</verse>
        <verse osisID='1Sam.24.22'>iura mihi in Domino, ne deleas semen meum post me neque auferas nomen meum de domo patris mei ".</verse>
        <verse osisID='1Sam.24.23'>Et iuravit David Sauli. Abiit ergo Saul in domum suam, et David et viri eius ascenderunt ad praesidium.</verse>
      </chapter>
      <chapter osisID='1Sam.25'>
        <verse osisID='1Sam.25.1'>Mortuus est autem Samuel; et congregatus est universus Israel, et planxerunt eum et sepelierunt eum in domo sua in Rama.Consurgensque David descendit in desertum Maon.</verse>
        <verse osisID='1Sam.25.2'>Erat autem vir quispiam in solitudine Maon, et possessio eius in Carmel; et homo ille magnus nimis; erantque ei oves tria milia et mille caprae. Et accidit ut tonderet gregem suum in Carmel.</verse>
        <verse osisID='1Sam.25.3'>Nomen autem viri illius erat Nabal et nomen uxoris eius Abigail. Eratque mulier illa prudentissima et speciosa; porro vir eius durus et moribus malis; erat autem de genere Chaleb.</verse>
        <verse osisID='1Sam.25.4'>Cum ergo audisset David in deserto quod tonderet Nabal gregem suum,</verse>
        <verse osisID='1Sam.25.5'>misit decem iuvenes et dixit eis: " Ascendite in Carmel et venietis ad Nabal et salutabitis eum ex nomine meo pacifice</verse>
        <verse osisID='1Sam.25.6'>et dicetis fratri meo: "Et tibi pax et domui tuae pax et omnibus, quaecumque habes, sit pax!</verse>
        <verse osisID='1Sam.25.7'>Et nunc audivi quod tonsores essent apud te. Pastores autem tui erant nobiscum in deserto; numquam eis molesti fuimus, nec aliquando defuit eis quidquam de grege omni tempore, quo fuerunt nobiscum in Carmel.</verse>
        <verse osisID='1Sam.25.8'>Interroga pueros tuos, et indicabunt tibi. Nunc ergo inveniant pueri isti gratiam in oculis tuis, in die enim bona venimus; quodcumque invenerit manus tua, da servis tuis et filio tuo David" ".</verse>
        <verse osisID='1Sam.25.9'>Cumque venissent pueri David, locuti sunt ad Nabal omnia verba haec ex nomine David et siluerunt.</verse>
        <verse osisID='1Sam.25.10'>Respondens autem Nabal pueris David ait: " Quis est David, et quis est filius Isai? Hodie increverunt servi, qui fugiunt dominos suos.</verse>
        <verse osisID='1Sam.25.11'>Tollam ergo panes meos et aquas meas et carnes pecorum, quae occidi, tonsoribus meis et dabo viris, quos nescio unde sint? ".</verse>
        <verse osisID='1Sam.25.12'>Regressi sunt itaque pueri David per viam suam et reversi venerunt et nuntiaverunt ei omnia verba haec.</verse>
        <verse osisID='1Sam.25.13'>Tunc David ait viris suis: " Accingatur unusquisque gladio suo! ". Et accincti sunt singuli gladio suo, accinctusque est et David ense suo, et secuti sunt David quasi quadringenti viri; porro ducenti remanserunt ad sarcinas.</verse>
        <verse osisID='1Sam.25.14'>Abigail autem uxori Nabal nuntiavit unus de pueris suis dicens: " Ecce misit David nuntios de deserto, ut benedicerent domino nostro, sed aversatus est eos.</verse>
        <verse osisID='1Sam.25.15'>Homines isti boni satis fuerunt nobis et non molesti; nec quidquam aliquando periit omni tempore, quo sumus conversati cum eis in deserto.</verse>
        <verse osisID='1Sam.25.16'>Pro muro erant nobis tam in nocte quam in die omnibus diebus, quibus pavimus apud eos greges.</verse>
        <verse osisID='1Sam.25.17'>Quam ob rem considera et recogita quid facias, quoniam malum decretum est adversus dominum nostrum et adversus domum eius universam. Et ipse filius Belial est, ita ut nemo ei possit loqui ".</verse>
        <verse osisID='1Sam.25.18'>Festinavit igitur Abigail et tulit ducentos panes et duos utres vini et quinque arietes coctos et quinque sata frumenti tosti et centum ligaturas uvae passae et ducentas massas caricarum et imposuit super asinos.</verse>
        <verse osisID='1Sam.25.19'>Dixitque pueris suis: " Praecedite me, ecce ego post tergum sequar vos . Viro autem suo Nabal non indicavit.</verse>
        <verse osisID='1Sam.25.20'>Cum ergo ascendisset asinum et descenderet in tegmine montis, David et viri eius descendebant in occursum eius; quibus et illa occurrit.</verse>
        <verse osisID='1Sam.25.21'>Et aiebat David: " Vere frustra servavi omnia, quae huius erant in deserto, et non periit quidquam de cunctis, quae ad eum pertinebant; et reddidit mihi malum pro bono.</verse>
        <verse osisID='1Sam.25.22'>Haec faciat Deus inimicis David et haec addat, si reliquero de omnibus, quae ad eum pertinent, usque mane quidquid masculini sexus ".</verse>
        <verse osisID='1Sam.25.23'>Cum autem vidisset Abigail David, festinavit et descendit de asino et procidit coram David super faciem suam et adoravit super terram.</verse>
        <verse osisID='1Sam.25.24'>Et cecidit ad pedes eius et dixit: " In me sit, domine mi, haec iniquitas; loquatur, obsecro, ancilla tua in auribus tuis, et audi verba famulae tuae.</verse>
        <verse osisID='1Sam.25.25'>Ne ponat, oro, dominus meus cor suum super virum istum iniquum Nabal, quia secundum nomen suum stultus est, et est stultitia cum eo; ego autem ancilla tua non vidi pueros domini mei, quos misisti.</verse>
        <verse osisID='1Sam.25.26'>Nunc ergo, domine mi, vivit Dominus, et vivit anima tua, quia Dominus prohibuit te, ne venires in sanguine et salvares te manu tua; et nunc fiant sicut Nabal inimici tui et qui quaerunt domino meo malum.</verse>
        <verse osisID='1Sam.25.27'>Quapropter suscipe benedictionem hanc, quam attulit ancilla tua domino meo, et da pueris, qui sequuntur dominum meum.</verse>
        <verse osisID='1Sam.25.28'>Aufer iniquitatem famulae tuae. Faciens enim faciet Dominus domino meo domum fidelem, quia proelia Domini dominus meus proeliatur; malitia ergo non inveniatur in te omnibus diebus vitae tuae.</verse>
        <verse osisID='1Sam.25.29'>Si enim surrexerit aliquando homo persequens te et quaerens animam tuam, erit anima domini mei custodita in fasciculo vitae apud Dominum Deum tuum; sed inimicorum tuorum animam ipse iaciat in impetu et circulo fundae.</verse>
        <verse osisID='1Sam.25.30'>Cum ergo fecerit Dominus domino meo omnia, quae locutus est, bona de te et constituerit te ducem super Israel,</verse>
        <verse osisID='1Sam.25.31'>non erit tibi hoc in singultum et in scrupulum cordis domino meo, quod effuderis sanguinem innoxium et ipse te ultus fueris; et cum benefecerit Dominus domino meo, recordaberis ancillae tuae ".</verse>
        <verse osisID='1Sam.25.32'>Et ait David ad Abigail: " Benedictus Dominus, Deus Israel, qui misit te hodie in occursum meum. Et benedicta prudentia tua,</verse>
        <verse osisID='1Sam.25.33'>et benedicta tu, quae prohibuisti me hodie, ne irem ad sanguinem et ulciscerer me manu mea.</verse>
        <verse osisID='1Sam.25.34'>Alioquin, vivit Dominus, Deus Israel, qui prohibuit me malum facere tibi, nisi cito venisses in occursum mihi, non remansisset Nabal usque ad lucem matutinam quidquid masculini sexus ".</verse>
        <verse osisID='1Sam.25.35'>Suscepit ergo David de manu eius omnia, quae attulerat ei, dixitque ei:  Vade pacifice in domum tuam. Ecce audivi vocem tuam et honoravi faciem tuam ".</verse>
        <verse osisID='1Sam.25.36'>Venit autem Abigail ad Nabal; et ecce erat ei convivium in domo eius quasi convivium regis, et cor Nabal iucundum; erat enim ebrius nimis. Et non indicavit ei verbum pusillum aut grande usque in mane.</verse>
        <verse osisID='1Sam.25.37'>Diluculo autem, cum digessisset vinum Nabal, haec indicavit ei uxor sua; et emortuum est cor eius intrinsecus, et factus est quasi lapis.</verse>
        <verse osisID='1Sam.25.38'>Cumque pertransissent decem dies, percussit Dominus Nabal, et mortuus est.</verse>
        <verse osisID='1Sam.25.39'>Quod cum audisset David mortuum Nabal, ait: " Benedictus Dominus, qui iudicavit causam opprobrii mei de manu Nabal et servum suum custodivit a malo et malitiam Nabal reddidit Dominus in caput eius ".Misit ergo David et locutus est ad Abigail, ut sumeret eam sibi in uxorem.</verse>
        <verse osisID='1Sam.25.40'>Et venerunt pueri David ad Abigail in Carmel et locuti sunt ad eam dicentes: " David misit nos ad te, ut accipiat te sibi in uxorem ".</verse>
        <verse osisID='1Sam.25.41'>Quae consurgens adoravit prona in terram et ait: " Ecce famula tua sit in ancillam, ut lavet pedes servorum domini mei ".</verse>
        <verse osisID='1Sam.25.42'>Et festinavit et surrexit Abigail et ascendit super asinum, et quinque puellae ierunt cum ea pedisequae eius; et secuta est nuntios David et facta est illi uxor.</verse>
        <verse osisID='1Sam.25.43'>Sed et Achinoam accepit David de Iezrahel, et fuit utraque uxor eius.</verse>
        <verse osisID='1Sam.25.44'>Saul autem dedit Michol filiam suam uxorem David Phalti filio Lais, qui erat de Gallim.</verse>
      </chapter>
      <chapter osisID='1Sam.26'>
        <verse osisID='1Sam.26.1'>Et venerunt Ziphaei ad Saul in Gabaa dicentes: " Ecce David absconditus est in colle Hachila, quae est ex adverso solitudinis ".</verse>
        <verse osisID='1Sam.26.2'>Et surrexit Saul et descendit in desertum Ziph, et cum eo tria milia virorum de electis Israel, ut quaereret David in deserto Ziph.</verse>
        <verse osisID='1Sam.26.3'>Et castrametatus est Saul in colle Hachila, quae erat ex adverso solitudinis in via. David autem habitabat in deserto; videns autem quod venisset Saul post se in desertum,</verse>
        <verse osisID='1Sam.26.4'>misit exploratores et didicit quod illuc venisset certissime.</verse>
        <verse osisID='1Sam.26.5'>Et surrexit David et venit ad locum, ubi erat Saul. Cumque vidisset locum, in quo dormiebat Saul et Abner filius Ner princeps militiae eius, Saulem dormientem in carragine et reliquum vulgus per circuitum eius,</verse>
        <verse osisID='1Sam.26.6'>ait David ad Achimelech Hetthaeum et Abisai filium Sarviae fratrem Ioab dicens: " Quis descendet mecum ad Saul in castra? ". Dixitque Abisai: " Ego descendam tecum ".</verse>
        <verse osisID='1Sam.26.7'>Venerunt ergo David et Abisai ad populum nocte et invenerunt Saul iacentem et dormientem in carragine et hastam fixam in terra ad caput eius, Abner autem et populum dormientes in circuitu eius.</verse>
        <verse osisID='1Sam.26.8'>Dixitque Abisai ad David: " Conclusit Deus hodie inimicum tuum in manus tuas; nunc ergo perfodiam eum lancea in terra semel, et secundo opus non erit ".</verse>
        <verse osisID='1Sam.26.9'>Et dixit David ad Abisai: " Ne interficias eum; quis enim extendit manum suam in christum Domini et innocens erit? ".</verse>
        <verse osisID='1Sam.26.10'>Et dixit David: " Vivit Dominus quia Dominus percutiet eum, aut dies eius veniet, ut moriatur, aut in proelium descendens peribit.</verse>
        <verse osisID='1Sam.26.11'>Propitius mihi sit Dominus, ne extendam manum meam in christum Domini. Nunc igitur tolle hastam, quae est ad caput eius, et scyphum aquae, et abeamus ".</verse>
        <verse osisID='1Sam.26.12'>Tulit ergo David hastam et scyphum aquae, qui erat ad caput Saul, et abierunt; et non erat quisquam, qui videret et intellegeret et vigilaret, sed omnes dormiebant, quia sopor Domini irruerat super eos.</verse>
        <verse osisID='1Sam.26.13'>Cumque transisset David ex adverso et stetisset in vertice montis de longe, et esset grande intervallum inter eos,</verse>
        <verse osisID='1Sam.26.14'>clamavit David ad populum et ad Abner filium Ner dicens: " Nonne respondebis, Abner? ". Et respondens Abner ait: " Quis es tu? Clamasti ad regem! ".</verse>
        <verse osisID='1Sam.26.15'>Et ait David ad Abner: " Numquid non vir tu es? Et quis alius similis tui in Israel? Quare ergo non custodisti dominum tuum regem? Ingressus est enim unus de turba, ut interficeret regem dominum tuum.</verse>
        <verse osisID='1Sam.26.16'>Non est bonum hoc, quod fecisti. Vivit Dominus quoniam filii mortis estis vos, qui non custodistis dominum vestrum, christum Domini. Nunc ergo vide, ubi sit hasta regis et ubi scyphus aquae, qui erat ad caput eius ".</verse>
        <verse osisID='1Sam.26.17'>Cognovit autem Saul vocem David et dixit: " Num vox tua haec est, fili mi David? ". Et ait David: " Vox mea, domine mi rex ".</verse>
        <verse osisID='1Sam.26.18'>Et ait: " Quam ob causam dominus meus persequitur servum suum? Quid feci? Aut quod est in manu mea malum?</verse>
        <verse osisID='1Sam.26.19'>Nunc ergo audiat, oro, dominus meus rex verba servi sui: Si Dominus incitat te adversum me, odoretur sacrificium; si autem filii hominum, maledicti sint in conspectu Domini, quia eiecerunt me hodie, ut non habitem in hereditate Domini dicentes: "Vade, servi diis alienis".</verse>
        <verse osisID='1Sam.26.20'>Et nunc non effundatur sanguis meus in terra longe a facie Domini; quia egressus est rex Israel, ut quaerat pulicem unum, sicut persequitur quis perdicem in montibus ".</verse>
        <verse osisID='1Sam.26.21'>Et ait Saul: " Peccavi. Revertere, fili mi David; nequaquam enim ultra malefaciam tibi, eo quod pretiosa fuerit anima mea in oculis tuis hodie; apparet quod stulte egerim et erraverim multum nimis ".</verse>
        <verse osisID='1Sam.26.22'>Et respondens David ait: " Ecce hasta regis; transeat unus de pueris et tollat eam.</verse>
        <verse osisID='1Sam.26.23'>Dominus autem retribuet unicuique secundum iustitiam suam et fidem; tradidit enim te Dominus hodie in manu mea, et nolui extendere manum meam in christum Domini.</verse>
        <verse osisID='1Sam.26.24'>Et sicut magnificata est anima tua hodie in oculis meis, sic magnificetur anima mea in oculis Domini, et liberet me de omni angustia ".</verse>
        <verse osisID='1Sam.26.25'>Ait ergo Saul ad David: " Benedictus tu, fili mi David; et quidem faciens facies et potens poteris ". Abiit autem David in viam suam, et Saul reversus est in locum suum.</verse>
      </chapter>
      <chapter osisID='1Sam.27'>
        <verse osisID='1Sam.27.1'>Et ait David in corde suo: " Aliquando incidam in uno die in manu Saul; nonne melius est ut fugiam et salver in terra Philisthinorum, ut desperet Saul cessetque me quaerere in cunctis finibus Israel? Fugiam ergo manus eius ".</verse>
        <verse osisID='1Sam.27.2'>Et surrexit David et abiit ipse et sescenti viri cum eo ad Achis filium Maoch regem Geth.</verse>
        <verse osisID='1Sam.27.3'>Et habitavit David cum Achis in Geth ipse et viri eius unusquisque cum domo sua; David et duae uxores eius, Achinoam Iezrahelites et Abigail uxor Nabal de Carmel.</verse>
        <verse osisID='1Sam.27.4'>Et nuntiatum est Saul quod fugisset David in Geth, et non addidit ultra ut quaereret eum.</verse>
        <verse osisID='1Sam.27.5'>Dixit autem David ad Achis: " Si inveni gratiam in oculis tuis, detur mihi locus in una urbium regionis huius, ut habitem ibi. Cur enim manet servus tuus in civitate regis tecum? ".</verse>
        <verse osisID='1Sam.27.6'>Dedit itaque ei Achis in die illa Siceleg; propter quam causam facta est Siceleg regum Iudae usque in diem hanc.</verse>
        <verse osisID='1Sam.27.7'>Fuit autem numerus dierum, quibus habitavit David in regione Philisthinorum, annus et quattuor menses.</verse>
        <verse osisID='1Sam.27.8'>Et ascendit David et viri eius et agebant praedas de Gesuri et de Gerzi et de Amalecitis; hae enim gentes habitabant terram, quae est a Telem in via Sur et usque ad terram Aegypti.</verse>
        <verse osisID='1Sam.27.9'>Et percutiebat David omnem terram nec relinquebat viventem virum et mulierem; tollensque oves et boves et asinos et camelos et vestes revertebatur et veniebat ad Achis.</verse>
        <verse osisID='1Sam.27.10'>Dicebat autem ei Achis: " In quem irruistis hodie? ". Respondebatque David: " Contra Nageb Iudae vel contra Nageb Ierameel vel contra Nageb Ceni ".</verse>
        <verse osisID='1Sam.27.11'>Viro et mulieri non parcebat David nec adducebat in Geth dicens: " Ne forte loquantur adversum nos: "Haec fecit David" ". Et hoc erat decretum illi omnibus diebus, quibus habitavit in regione Philisthinorum.</verse>
        <verse osisID='1Sam.27.12'>Credidit ergo Achis David dicens: " Valde odiosum se fecit populo suo Israel; eritigitur mihi servus sempiternus ".</verse>
      </chapter>
      <chapter osisID='1Sam.28'>
        <verse osisID='1Sam.28.1'>Factum est autem in diebus illis, congregaverunt Phili sthim agmina sua, ut praepararentur ad bellum contra Israel. Dixitque Achis ad David: " Sciens nunc scito quoniam mecum egredieris in castris tu et viri tui ".</verse>
        <verse osisID='1Sam.28.2'>Dixitque David ad Achis: " Ideo tu quoque scies, quae facturus est servus tuus ". Et ait Achis ad David: " Ideo custodem capitis mei ponam te cunctis diebus ".</verse>
        <verse osisID='1Sam.28.3'>Samuel autem mortuus erat; planxeratque eum omnis Israel, et sepelierant eum in Rama urbe sua. Et Saul abstulerat magos et hariolos de terra.</verse>
        <verse osisID='1Sam.28.4'>Congregatique sunt Philisthim et venerunt et castrametati sunt in Sunam. Congregavit autem et Saul universum Israel, et castrametati sunt in Gelboe.</verse>
        <verse osisID='1Sam.28.5'>Et vidit Saul castra Philisthim et timuit, et expavit cor eius nimis.</verse>
        <verse osisID='1Sam.28.6'>Consuluitque Dominum, et non respondit ei neque per somnia neque per Urim neque per prophetas.</verse>
        <verse osisID='1Sam.28.7'>Dixitque Saul servis suis: " Quaerite mihi mulierem habentem pythonem, et vadam ad eam et sciscitabor per illam ". Et dixerunt servi eius ad eum:  Est mulier habens pythonem in Endor ".</verse>
        <verse osisID='1Sam.28.8'>Mutavit ergo habitum suum vestitusque est aliis vestimentis et abiit ipse et duo viri cum eo; veneruntque ad mulierem nocte, et ait: " Divina mihi in pythone et suscita mihi, quem dixero tibi ".</verse>
        <verse osisID='1Sam.28.9'>Et ait mulier ad eum: " Ecce tu nosti, quanta fecerit Saul et quomodo eraserit magos et hariolos de terra; quare ergo insidiaris animae meae, ut occidar? ".</verse>
        <verse osisID='1Sam.28.10'>Et iuravit ei Saul in Domino dicens: " Vivit Dominus quia non veniet tibi quidquam mali propter hanc rem ".</verse>
        <verse osisID='1Sam.28.11'>Dixitque ei mulier: " Quem suscitabo tibi? ". Qui ait: " Samuelem suscita mihi ".</verse>
        <verse osisID='1Sam.28.12'>Cum autem vidisset mulier Samuelem, exclamavit voce magna et dixit ad Saul: " Quare imposuisti mihi? Tu es enim Saul! ".</verse>
        <verse osisID='1Sam.28.13'>Dixitque ei rex: " Noli timere. Quid vidisti? ". Et ait mulier ad Saul:  Hominem divinum vidi ascendentem de terra ".</verse>
        <verse osisID='1Sam.28.14'>Dixitque ei: " Qualis est forma eius? ". Quae ait: " Vir senex ascendit et ipse amictus est pallio ". Intellexit Saul quod Samuel esset et inclinavit se super faciem suam in terra et adoravit.</verse>
        <verse osisID='1Sam.28.15'>Dixit autem Samuel ad Saul: " Quare inquietasti me, ut suscitarer? ". Et ait Saul: " Coartor nimis. Siquidem Philisthim pugnant adversum me, et Deus recessit a me et exaudire me noluit neque in manu prophetarum neque per somnia; vocavi ergo te, ut ostenderes mihi quid faciam ".</verse>
        <verse osisID='1Sam.28.16'>Et ait Samuel: " Quid interrogas me, cum Dominus recesserit a te et factus est adversarius tuus?</verse>
        <verse osisID='1Sam.28.17'>Fecit enim Dominus, sicut locutus est in manu mea, et scidit regnum de manu tua et dedit illud proximo tuo David,</verse>
        <verse osisID='1Sam.28.18'>quia non oboedisti voci Domini neque fecisti iram furoris eius in Amalec. Idcirco quod pateris, fecit tibi Dominus hodie.</verse>
        <verse osisID='1Sam.28.19'>Et dabit Dominus etiam Israel tecum in manu Philisthim; cras autem tu et filii tui mecum eritis, sed et castra Israel tradet Dominus in manu Philisthim ".</verse>
        <verse osisID='1Sam.28.20'>Statimque Saul cecidit porrectus in terram; extimuerat enim verba Samuel, et robur non erat in eo, quia non comederat panem tota die illa et tota nocte illa.</verse>
        <verse osisID='1Sam.28.21'>Accessit itaque mulier ad Saul et vidit quod conturbatus esset valde; dixitque ad eum: " Ecce audivit ancilla tua vocem tuam, et posui animam meam in manu mea et oboedivi sermonibus tuis, quos locutus es ad me.</verse>
        <verse osisID='1Sam.28.22'>Nunc igitur audi et tu vocem ancillae tuae, ut ponam coram te buccellam panis, et comedens convalescas, ut possis iter facere ".</verse>
        <verse osisID='1Sam.28.23'>Qui renuit et ait: " Non comedam ". Coegerunt autem eum servi sui et mulier; et tandem, audita voce eorum, surrexit de terra et sedit super lectum.</verse>
        <verse osisID='1Sam.28.24'>Mulier autem illa habebat vitulum pascualem in domo; et festinavit et occidit eum, tollensque farinam miscuit eam et coxit azyma.</verse>
        <verse osisID='1Sam.28.25'>Et posuit ante Saul et ante servos eius. Qui cum comedissent, surrexerunt et abierunt hac eadem nocte.</verse>
      </chapter>
      <chapter osisID='1Sam.29'>
        <verse osisID='1Sam.29.1'>Congregata sunt ergo Philisthim universa agmina in Aphec; sed et Israel castrametatus est super fontem, qui erat in Iezrahel.</verse>
        <verse osisID='1Sam.29.2'>Et principes quidem Philisthim incedebant in centuriis et milibus; David autem et viri eius incedebant in novissimo agmine cum Achis.</verse>
        <verse osisID='1Sam.29.3'>Dixeruntque principes Philisthim: " Quid sibi volunt Hebraei isti? ". Et ait Achis ad principes Philisthim: " Nonne iste est David, qui fuit servus Saul regis Israel et est apud me multis diebus vel annis, et non inveni in eo quidquam ex die, qua transfugit ad me, usque ad diem hanc? ".</verse>
        <verse osisID='1Sam.29.4'>Irati sunt autem adversus eum principes Philisthim et dixerunt ei: " Revertatur vir iste et sedeat in loco suo, in quo constituisti eum, et non descendat nobiscum in proelium, ne fiat nobis adversarius, cum proeliari coeperimus. Quomodo enim aliter placare poterit dominum suum nisi in capitibus horum virorum?</verse>
        <verse osisID='1Sam.29.5'>Nonne iste est David, cui cantabant in choris dicentes: "Percussit Saul milia sua, et David decem milia sua"? ".</verse>
        <verse osisID='1Sam.29.6'>Vocavit ergo Achis David et ait ei: " Vivit Dominus quia rectus es tu, et bonus est in conspectu meo exitus tuus et introitus tuus mecum in castris, et non inveni in te quidquam mali ex die, qua venisti ad me, usque ad diem hanc. Sed principibus non places.</verse>
        <verse osisID='1Sam.29.7'>Revertere ergo et vade in pace et non offendes oculos principum Philisthim ".</verse>
        <verse osisID='1Sam.29.8'>Dixitque David ad Achis: " Quid enim feci, et quid invenisti in me servo tuo a die, qua fui in conspectu tuo, usque in diem hanc, ut non veniam et pugnem contra inimicos domini mei regis? ".</verse>
        <verse osisID='1Sam.29.9'>Respondens autem Achis locutus est ad David: " Scio quia bonus es tu in oculis meis sicut angelus Dei; sed principes Philisthim dixerunt: "Non ascendet nobiscum in proelium".</verse>
        <verse osisID='1Sam.29.10'>Igitur consurge mane, tu et servi domini tui, qui venerunt tecum, et, cum de nocte surrexeritis et coeperit dilucescere, pergite ".</verse>
        <verse osisID='1Sam.29.11'>Surrexit itaque de nocte David ipse et viri eius, ut proficiscerentur mane et reverterentur ad terram Philisthim. Philisthim autem ascenderunt in Iezrahel.</verse>
      </chapter>
      <chapter osisID='1Sam.30'>
        <verse osisID='1Sam.30.1'>Cumque venissent David et viri eius in Siceleg die tertia, Amalecitae impetum fecerant contra Nageb et contra Siceleg et percusserant Siceleg et succenderant eam igni;</verse>
        <verse osisID='1Sam.30.2'>et captivas duxerant mulieres et omnes in ea a minimo usque ad magnum et non interfecerant quemquam, sed secum duxerant et pergebant in itinere suo.</verse>
        <verse osisID='1Sam.30.3'>Cum ergo venisset David et viri eius ad civitatem et invenissent eam succensam igni et uxores suas et filios suos et filias ductas esse captivas,</verse>
        <verse osisID='1Sam.30.4'>levaverunt David et populus, qui erat cum eo, voces suas et planxerunt, donec deficerent in eis lacrimae.</verse>
        <verse osisID='1Sam.30.5'>Siquidem et duae uxores David captivae ductae fuerant, Achinoam Iezrahelites et Abigail uxor Nabal de Carmel.</verse>
        <verse osisID='1Sam.30.6'>Et angustiatus est David valde; volebat enim eum populus lapidare, quia amara erat anima uniuscuiusque viri super filiis suis et filiabus. Confortatus est autem David in Domino Deo suo</verse>
        <verse osisID='1Sam.30.7'>et ait ad Abiathar sacerdotem filium Achimelech: " Applica ad me ephod . Et applicuit Abiathar ephod ad David.</verse>
        <verse osisID='1Sam.30.8'>Et consuluit David Dominum dicens: " Persequar latrunculos hos et comprehendam eos an non? ". Dixitque ei: " Persequere; absque dubio enim comprehendes eos et excuties praedam ".</verse>
        <verse osisID='1Sam.30.9'>Abiit ergo David ipse et sescenti viri, qui erant cum eo, et venerunt usque ad torrentem Besor, et lassi quidam substiterunt.</verse>
        <verse osisID='1Sam.30.10'>Persecutus est autem David ipse et quadringenti viri; et reliqui substiterunt: ducenti, qui lassi transire non poterant torrentem Besor.</verse>
        <verse osisID='1Sam.30.11'>Et invenerunt virum Aegyptium in agro et adduxerunt eum ad David; dederuntque ei panem, et comedit, et dederunt ei aquam bibere,</verse>
        <verse osisID='1Sam.30.12'>sed et dederunt ei fragmen massae caricarum et duas ligaturas uvae passae. Quae cum comedisset, reversus est spiritus eius; non enim comederat panem neque biberat aquam tribus diebus et tribus noctibus.</verse>
        <verse osisID='1Sam.30.13'>Dixit itaque ei David: " Cuius es tu vel unde? ". Qui ait ei: " Puer Aegyptius ego sum servus viri Amalecitae; dereliquit autem me dominus meus, quia aegrotare coepi nudiustertius.</verse>
        <verse osisID='1Sam.30.14'>Siquidem nos erupimus contra Nageb Cherethi et contra Nageb Iudae et Nageb Chaleb et Siceleg succendimus igni ".</verse>
        <verse osisID='1Sam.30.15'>Dixitque ei David: " Potes me ducere ad istum cuneum? ". Qui ait: " Iura mihi per Deum quod non occidas me et non tradas me in manu domini mei, et ducam te ad cuneum istum ". Et iuravit ei David.</verse>
        <verse osisID='1Sam.30.16'>Qui cum duxisset eum, ecce illi discumbebant super faciem universae terrae comedentes et bibentes et festum celebrantes pro cuncta praeda et spoliis, quae ceperant de terra Philisthim et de terra Iudae.</verse>
        <verse osisID='1Sam.30.17'>Et percussit eos David die altera a diluculo usque ad vesperam, et non evasit ex eis quisquam, nisi quadringenti viri adulescentes, qui ascenderant camelos et fugerant.</verse>
        <verse osisID='1Sam.30.18'>Eruit ergo David omnia, quae ceperant Amalecitae, et duas uxores suas eruit.</verse>
        <verse osisID='1Sam.30.19'>Nec defuit quidquam a parvo usque ad magnum tam de filiis quam de filiabus et de spoliis, et, quaecumque rapuerant, omnia reduxit David.</verse>
        <verse osisID='1Sam.30.20'>Cepit ergo David universos greges et armenta, et minaverunt ante faciem eius possessionem hanc dixeruntque: " Haec est praeda David ".</verse>
        <verse osisID='1Sam.30.21'>Venit autem David ad ducentos viros, qui lassi substiterant nec sequi potuerant David, et residere eos iusserat in torrente Besor. Qui egressi sunt obviam David et populo, qui erat cum eo. Accedens autem David ad populum salutavit eos pacifice.</verse>
        <verse osisID='1Sam.30.22'>Respondensque omnis vir pessimus et iniquus de viris, qui ierant cum David, dixit: " Quia non venerunt nobiscum, non dabimus eis quidquam de praeda, quam eruimus; sed sufficiat unicuique uxor sua et filii; quos cum acceperint, recedant ".</verse>
        <verse osisID='1Sam.30.23'>Dixit autem David: " Non sic facietis, fratres mei, de his, quae tradidit Dominus nobis, et custodivit nos et dedit latrunculos, qui eruperant adversum nos, in manu nostra;</verse>
        <verse osisID='1Sam.30.24'>nec audiet vos quisquam super sermone hoc; aequa enim pars erit descendentis ad proelium et remanentis ad sarcinas, et similiter divident .</verse>
        <verse osisID='1Sam.30.25'>Et factum est hoc ex die illa et deinceps constitutum ut praeceptum et quasi lex in Israel usque ad diem hanc.</verse>
        <verse osisID='1Sam.30.26'>Venit ergo David in Siceleg et misit dona de praeda senioribus Iudae proximis suis dicens: " Accipite benedictionem de praeda hostium Domini ";</verse>
        <verse osisID='1Sam.30.27'>his, qui erant in Bethul et qui in Ramathnageb et qui in Iether</verse>
        <verse osisID='1Sam.30.28'>et qui in Aroer et qui in Sephamoth et qui in Esthemo</verse>
        <verse osisID='1Sam.30.29'>et qui in Carmel et qui in urbibus Ierameeli et qui in urbibus Ceni</verse>
        <verse osisID='1Sam.30.30'>et qui in Horma et qui in Borasan et qui in Athach</verse>
        <verse osisID='1Sam.30.31'>et qui in Hebron et reliquis locis, in quibus commoratus fuerat David ipse et viri eius.</verse>
      </chapter>
      <chapter osisID='1Sam.31'>
        <verse osisID='1Sam.31.1'>Philisthim autem pugnabant adversum Israel; et fugerunt viri Israel ante faciem Philisthim et ceciderunt interfecti in monte Gelboe.</verse>
        <verse osisID='1Sam.31.2'>Irrueruntque Philisthim in Saul et filios eius et percusserunt Ionathan et Abinadab et Melchisua filios Saul.</verse>
        <verse osisID='1Sam.31.3'>Totumque pondus proelii versum est in Saul; et consecuti sunt eum viri arcu, et vulneratus est vehementer a sagittariis.</verse>
        <verse osisID='1Sam.31.4'>Dixitque Saul ad armigerum suum: " Evagina gladium tuum et percute me, ne forte veniant incircumcisi isti et confodiant me et illudant mihi ". Et noluit armiger eius; erat enim nimio timore perterritus. Arripuit itaque Saul gladium et irruit super eum.</verse>
        <verse osisID='1Sam.31.5'>Quod cum vidisset armiger eius, videlicet quod mortuus esset Saul, irruit etiam ipse super gladium suum et mortuus est cum eo.</verse>
        <verse osisID='1Sam.31.6'>Mortuus est ergo Saul et tres filii eius et armiger illius et universi viri eius in die illa pariter.</verse>
        <verse osisID='1Sam.31.7'>Videntes autem viri Israel, qui erant trans vallem et trans Iordanem, quod fugissent viri Israelitae et quod mortuus esset Saul et filii eius, reliquerunt civitates suas et fugerunt. Veneruntque Philisthim et habitaverunt ibi.</verse>
        <verse osisID='1Sam.31.8'>Facta autem die altera, venerunt Philisthim, ut spoliarent interfectos, et invenerunt Saul et tres filios eius iacentes in monte Gelboe.</verse>
        <verse osisID='1Sam.31.9'>Et praeciderunt caput Saul et exspoliaverunt eum armis, quae miserunt in terram Philisthinorum per circuitum, ut annuntiaretur in templis idolorum suorum et populo.</verse>
        <verse osisID='1Sam.31.10'>Et posuerunt arma eius in templo Astharoth, corpus vero eius suspenderunt in muro Bethsan.</verse>
        <verse osisID='1Sam.31.11'>Quod cum audissent habitatores Iabes Galaad, quaecumque fecerant Philisthim Saul,</verse>
        <verse osisID='1Sam.31.12'>surrexerunt omnes viri fortissimi et ambulaverunt tota nocte et tulerunt cadaver Saul et cadavera filiorum eius de muro Bethsan; veneruntque Iabes et combusserunt ea ibi.</verse>
        <verse osisID='1Sam.31.13'>Et tulerunt ossa eorum et sepelierunt sub myrice in Iabes et ieiunaverunt septem diebus.</verse>
      </chapter>
    </div></osisText>
</osis>