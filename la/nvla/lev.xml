<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='nvla' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='nvla'>
        <title>Nova Vulgata</title>
        <contributor>EDUARDUS SCHICK eps. Praeses Pontificiae Commissionis pro Nova Vulgata editione</contributor>
        <creator/>
        <creator role='encoder'>ZefToOsis 1.0.0</creator>
        <subject>SACRED SCRIPTURE</subject>
        <date>2009-01-23</date>
        <description>Nova Vulgata, the official Latin version of the Bible, and delineation of biblical texts for use in the Roman Liturgy</description>
        <publisher>FREE BIBLE SOFTWARE GROUP</publisher>
        <type type='OSIS'>Bible</type>
        <identifier type='OSIS'>nvla</identifier>
        <source>http://www.vatican.va/archive/bible/nova_vulgata/documents/nova-vulgata_index_lt.html</source>
        <language type='IETF'>la</language>
        <relation/>
        <coverage>It was meant to be the translation for what was foreseen as a reformed Latin liturgy</coverage>
        <rights>Johannes Paul II</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Lev'>
      <chapter osisID='Lev.1'>
        <verse osisID='Lev.1.1'>Vocavit autem Moysen et locu tus est ei Dominus de tabernacu lo conventus dicens:</verse>
        <verse osisID='Lev.1.2'>" Loquere filiis Israel et dices ad eos: Homo, qui obtulerit ex vobis hostiam Domino de animalibus domesticis, de bobus et pecoribus offerens victimas,</verse>
        <verse osisID='Lev.1.3'>si holocaustum fuerit eius oblatio de armento, masculum immaculatum offeret ad ostium tabernaculi conventus ad placandum sibi Dominum;</verse>
        <verse osisID='Lev.1.4'>ponetque manum super caput hostiae, et acceptabilis erit atque in expiationem eius proficiens.</verse>
        <verse osisID='Lev.1.5'>Immolabitque vitulum coram Domino, et offerent filii Aaron sacerdotes sanguinem eius aspergentes per altaris circuitum, quod est ante ostium tabernaculi conventus.</verse>
        <verse osisID='Lev.1.6'>Detracta pelle, hostiam offerens in frusta concidet;</verse>
        <verse osisID='Lev.1.7'>et filii Aaron sacerdotis ponent in altari ignem, strueque lignorum super ignem composita,</verse>
        <verse osisID='Lev.1.8'>membra, quae caesa sunt, desuper ordinabunt, caput videlicet et adipem.</verse>
        <verse osisID='Lev.1.9'>Intestina autem et crura offerens lavabit aqua adolebitque ea sacerdos super altare in holocaustum, incensum suavissimi odoris Domino.</verse>
        <verse osisID='Lev.1.10'>Quod si de pecoribus eius oblatio est, de ovibus sive de capris holocaustum, masculum absque macula offeret;</verse>
        <verse osisID='Lev.1.11'>immolabitque ad latus altaris, quod respicit ad aquilonem, coram Domino. Sanguinem vero illius aspergent contra altare filii Aaron sacerdotes per circuitum;</verse>
        <verse osisID='Lev.1.12'>dividetque offerens membra, caput et adipem, et sacerdos imponet ea super ligna, quibus subest ignis in altari.</verse>
        <verse osisID='Lev.1.13'>Intestina vero et crura lavabit offerens aqua, et oblata omnia adolebit sacerdos super altare: holocaustum est et incensum odoris suavissimi Domino.</verse>
        <verse osisID='Lev.1.14'>Sin autem de avibus holocausti oblatio fuerit Domino, offeret de turturibus aut pullis columbae oblationem suam.</verse>
        <verse osisID='Lev.1.15'>Et sacerdos afferet eam ad altare; retortum ad collum caput adolebit in altari, sanguisque eius exprimetur contra parietem altaris.</verse>
        <verse osisID='Lev.1.16'>Vesiculam vero gutturis et plumas proiciet offerens prope altare ad orientalem plagam in loco, in quo cineres effundi solent;</verse>
        <verse osisID='Lev.1.17'>confringetque eam inter alas, quas non secabit, et adolebit eam sacerdos super altare, lignis super ignem positis: holocaustum est et incensum suavissimi odoris Domino.</verse>
      </chapter>
      <chapter osisID='Lev.2'>
        <verse osisID='Lev.2.1'>Anima cum obtulerit oblationem sacrificii farinae Domino, simila erit eius oblatio, fundetque super eam oleum et ponet tus</verse>
        <verse osisID='Lev.2.2'>ac deferet ad filios Aaron sacerdotes, tolletque ex eo pugillum plenum similae et olei ac totum tus, et sacerdos adolebit memoriale super altare, incensum odoris suavissimi Domino.</verse>
        <verse osisID='Lev.2.3'>Quod autem reliquum fuerit de sacrificio, erit Aaron et filiorum eius: sanctum sanctorum de incensis Domini.</verse>
        <verse osisID='Lev.2.4'>Cum autem obtuleris sacrificium similae coctum in clibano: de simila erunt panes, scilicet absque fermento conspersi oleo et lagana azyma oleo lita;</verse>
        <verse osisID='Lev.2.5'>si oblatio tua fuerit de sartagine, simila erit, conspersa oleo et absque fermento;</verse>
        <verse osisID='Lev.2.6'>divides eam minutatim et fundes super eam oleum: oblatio similae est.</verse>
        <verse osisID='Lev.2.7'>Sin autem de frixorio fuerit sacrificium, aeque simila oleo conspergetur.</verse>
        <verse osisID='Lev.2.8'>Et deferes oblationem ex his Domino factam tradens manibus sacerdotis,</verse>
        <verse osisID='Lev.2.9'>qui afferet eam ad altare, tollet memoriale de sacrificio et adolebit super altare: incensum odoris suavissimi Domino.</verse>
        <verse osisID='Lev.2.10'>Quidquid autem reliquum est, erit Aaron et filiorum eius: sanctum sanctorum de incensis Domini.</verse>
        <verse osisID='Lev.2.11'>Omnis oblatio similae, quam offeretis Domino, absque fermento fiet, quia nihil fermenti ac mellis adolebitis incensum Domino.</verse>
        <verse osisID='Lev.2.12'>Primitias tantum eorum offeretis tamquam munera Domino; super altare vero non ponentur in odorem suavitatis.</verse>
        <verse osisID='Lev.2.13'>Quidquid obtuleris sacrificii, similae sale condies nec auferes sal foederis Dei tui de sacrificio tuo: in omni oblatione tua offeres sal.</verse>
        <verse osisID='Lev.2.14'>Sin autem obtuleris munus primarum frugum tuarum Domino, spicas tostas igni et grana fracta farris recentis offeres in sacrificium primarum frugum tuarum</verse>
        <verse osisID='Lev.2.15'>fundens supra oleum et tus imponens: similae oblatio est.</verse>
        <verse osisID='Lev.2.16'>De qua adolebit sacerdos tamquam memoriale partem farris fracti et olei ac totum tus.</verse>
      </chapter>
      <chapter osisID='Lev.3'>
        <verse osisID='Lev.3.1'>Quod si hostia pacificorum fue rit eius oblatio et de bobus vo luerit offerre marem sive feminam, immaculata offeret coram Domino.</verse>
        <verse osisID='Lev.3.2'>Ponetque manum super caput victimae suae, quam immolabit ad ostium tabernaculi conventus, fundentque filii Aaron sacerdotes sanguinem per circuitum altaris</verse>
        <verse osisID='Lev.3.3'>et offerent de hostia pacificorum tamquam incensum Domino adipem, qui operit vitalia, et quidquid pinguedinis eis adhaeret,</verse>
        <verse osisID='Lev.3.4'>duos renes cum adipe, quo teguntur iuxta ilia, et reticulum iecoris, quem iuxta renes, auferet.</verse>
        <verse osisID='Lev.3.5'>Adolebuntque ea filii Aaron in altari super holocausto, quod est super lignis et igne: incensum suavissimi odoris Domino.</verse>
        <verse osisID='Lev.3.6'>Si vero de pecoribus fuerit Domino eius oblatio, pacificorum scilicet hostia, sive masculum sive feminam obtulerit, immaculata erunt.</verse>
        <verse osisID='Lev.3.7'>Si agnum obtulerit coram Domino,</verse>
        <verse osisID='Lev.3.8'>ponet manum super caput victimae suae, quam immolabit coram tabernaculo conventus; fundentque filii Aaron sanguinem eius per altaris circuitum;</verse>
        <verse osisID='Lev.3.9'>et offeret de pacificorum hostia incensum Domino adipem et caudam totam, quam iuxta tergum, auferet, et pinguedinem, quae operit ventrem, atque universum adipem, qui vitalibus adhaeret,</verse>
        <verse osisID='Lev.3.10'>et utrumque renunculum cum adipe, qui est iuxta ilia, reticulumque iecoris, quem iuxta renunculos, auferet.</verse>
        <verse osisID='Lev.3.11'>Et adolebit ea sacerdos super altare: panis et incensum Domino.</verse>
        <verse osisID='Lev.3.12'>Si capra fuerit eius oblatio, offeret eam coram Domino,</verse>
        <verse osisID='Lev.3.13'>ponet manum suam super caput eius immolabitque eam coram tabernaculo conventus. Et fundent filii Aaron sanguinem eius per altaris circuitum,</verse>
        <verse osisID='Lev.3.14'>tolletque ex ea oblationem suam, incensum Domino, adipem scilicet, qui operit ventrem, et universum, qui vitalibus adhaeret,</verse>
        <verse osisID='Lev.3.15'>duos renunculos cum adipe, qui est super eos iuxta ilia, et reticulum iecoris, quem iuxta renunculos, auferet;</verse>
        <verse osisID='Lev.3.16'>adolebitque ea sacerdos super altare: panis et incensum suavissimi odoris omnis adeps Domino.</verse>
        <verse osisID='Lev.3.17'>Iure perpetuo in generationibus et cunctis habitaculis vestris, nec adipem nec sanguinem omnino comedetis ".</verse>
      </chapter>
      <chapter osisID='Lev.4'>
        <verse osisID='Lev.4.1'>Locutusque est Dominus ad Moysen dicens:</verse>
        <verse osisID='Lev.4.2'>" Loquere filiis Israel: Anima cum peccaverit per ignorantiam et de universis mandatis Domini, quae praecepit ut non fierent, quippiam fecerit,</verse>
        <verse osisID='Lev.4.3'>si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino sacrificium pro peccato;</verse>
        <verse osisID='Lev.4.4'>et adducet illum ad ostium tabernaculi conventus coram Domino ponetque manum super caput eius et immolabit eum coram Domino.</verse>
        <verse osisID='Lev.4.5'>Hauriet quoque sacerdos unctus de sanguine vituli inferens illum in tabernaculum conventus;</verse>
        <verse osisID='Lev.4.6'>cumque intinxerit digitum in sanguinem, asperget eo septies coram Domino contra velum sanctuarii;</verse>
        <verse osisID='Lev.4.7'>ponetque de eodem sanguine super cornua altaris thymiamatis gratissimi coram Domino, quod est in tabernaculo conventus; omnem autem reliquum sanguinem fundet in basim altaris holocausti in introitu tabernaculi.</verse>
        <verse osisID='Lev.4.8'>Et omnem adipem vituli pro peccato auferet tam eum, qui operit vitalia, quam omnem, qui vitalibus adhaeret,</verse>
        <verse osisID='Lev.4.9'>duos renunculos et adipem, qui est super eos iuxta ilia, et reticulum iecoris, quem iuxta renunculos, auferet,</verse>
        <verse osisID='Lev.4.10'>sicut aufertur de vitulo hostiae pacificorum; et adolebit ea sacerdos super altare holocausti.</verse>
        <verse osisID='Lev.4.11'>Pellem vero et omnes carnes cum capite et pedibus et intestinis et fimo,</verse>
        <verse osisID='Lev.4.12'>totum vitulum efferet extra castra in locum mundum, ubi cineres effundi solent; incendetque eum super lignorum struem igne: in loco effusorum cinerum cremabitur.</verse>
        <verse osisID='Lev.4.13'>Quod si omnis coetus Israel ignoraverit, et res abscondita fuerit ab oculis congregationis, feceritque quod contra mandatum Domini est et deliquerit,</verse>
        <verse osisID='Lev.4.14'>et postea intellexerit peccatum suum, offeret congregatio vitulum pro peccato adducetque eum ad ostium tabernaculi conventus.</verse>
        <verse osisID='Lev.4.15'>Et ponent seniores coetus populi manus super caput eius coram Domino, immolatoque vitulo in conspectu Domini,</verse>
        <verse osisID='Lev.4.16'>inferet sacerdos, qui unctus est, de sanguine eius in tabernaculum conventus,</verse>
        <verse osisID='Lev.4.17'>tincto digito aspergens septies contra velum;</verse>
        <verse osisID='Lev.4.18'>ponetque de eodem sanguine in cornibus altaris, quod est coram Domino in tabernaculo conventus. Reliquum autem sanguinem fundet iuxta basim altaris holocaustorum, quod est in ostio tabernaculi conventus;</verse>
        <verse osisID='Lev.4.19'>omnemque eius adipem tollet et adolebit super altare.</verse>
        <verse osisID='Lev.4.20'>Sic faciens et de hoc vitulo quomodo fecit de vitulo pro peccato; sic faciet ei. Expiante eos sacerdote, propitius erit Dominus.</verse>
        <verse osisID='Lev.4.21'>Ipsum autem vitulum efferet extra castra atque comburet sicut et priorem vitulum: sacrificium pro peccato est congregationis.</verse>
        <verse osisID='Lev.4.22'>Si peccaverit princeps et fecerit unum ex omnibus per ignorantiam, quod Domini Dei sui lege prohibetur, deliqueritque,</verse>
        <verse osisID='Lev.4.23'>aut indicatum ei fuerit peccatum suum, offeret hostiam Domino hircum de capris immaculatum</verse>
        <verse osisID='Lev.4.24'>ponetque manum suam super caput eius et immolabit eum in loco, ubi solet mactari holocaustum coram Domino: sacrificium pro peccato est.</verse>
        <verse osisID='Lev.4.25'>Et tinguat sacerdos digitum in sanguine hostiae pro peccato ponetque super cornua altaris holocausti et reliquum fundet ad basim eius.</verse>
        <verse osisID='Lev.4.26'>Adipem vero adolebit supra, sicut in victimis pacificorum fieri solet; expiabitque eum a peccato eius, ac dimittetur ei.</verse>
        <verse osisID='Lev.4.27'>Quod si peccaverit anima per ignorantiam de populo terrae, ut faciat quidquam ex his, quae Domini lege prohibentur, atque delinquat,</verse>
        <verse osisID='Lev.4.28'>aut indicatum ei fuerit peccatum suum, offeret capram immaculatam;</verse>
        <verse osisID='Lev.4.29'>ponetque manum super caput hostiae pro peccato et immolabit eam in loco holocausti.</verse>
        <verse osisID='Lev.4.30'>Tolletque sacerdos de sanguine in digito suo et ponet super cornua altaris holocausti et reliquum fundet ad basim eius.</verse>
        <verse osisID='Lev.4.31'>Omnem autem auferens adipem, sicut auferri solet de victimis pacificorum, adolebit super altare in odorem suavitatis Domino, expiabitque eum, et propitius erit Dominus.</verse>
        <verse osisID='Lev.4.32'>Sin autem de ovibus obtulerit victimam pro peccato, adducet agnam immaculatam;</verse>
        <verse osisID='Lev.4.33'>ponet manum super caput eius et immolabit eam in loco, ubi solent holocaustorum caedi hostiae.</verse>
        <verse osisID='Lev.4.34'>Sumetque sacerdos de sanguine eius digito suo et ponens super cornua altaris holocausti reliquum fundet ad basim eius.</verse>
        <verse osisID='Lev.4.35'>Omnem quoque auferens adipem, sicut auferri solet adeps agni, qui immolatur pro pacificis, cremabit in altari super incensis Domini; expiabitque eum et peccatum eius, et dimittetur illi.</verse>
      </chapter>
      <chapter osisID='Lev.5'>
        <verse osisID='Lev.5.1'>Si peccaverit anima et audiverit vocem iurantis testisque fuerit, quod aut ipse vidit aut comperit, si non indicaverit, iniquitatem portabit;</verse>
        <verse osisID='Lev.5.2'>vel si anima tetigerit aliquid immundum, sive cadaver bestiae sit aut iumenti vel reptilis, et absconditum fuerit ab eo, ipse immundus et reus erit;</verse>
        <verse osisID='Lev.5.3'>aut si tetigerit quidquam de immunditia hominis iuxta omnem impuritatem, qua pollui solet, absconditumque fuerit ab eo, sed ipse cognoverit postea, subiacebit delicto;</verse>
        <verse osisID='Lev.5.4'>aut si anima temere iuraverit et protulerit labiis suis, ut vel male quid faceret vel bene iuxta omnia, quae homines temere iurant, absconditumque fuerit ab eo, sed ipse postea intellexerit, delicto subiacebit;</verse>
        <verse osisID='Lev.5.5'>si ergo reus factus fuerit uno ex istis, confiteatur peccatum suum</verse>
        <verse osisID='Lev.5.6'>et offerat Domino sacrificium delicti pro peccato suo agnam de gregibus sive capram ut sacrificium pro peccato; expiabitque eum sacerdos a peccato eius.</verse>
        <verse osisID='Lev.5.7'>Sin autem non potuerit offerre pecus, offerat ut sacrificium pro delicto duos turtures vel duos pullos columbarum Domino: unum in sacrificium pro peccato et alterum in holocaustum;</verse>
        <verse osisID='Lev.5.8'>dabitque eos sacerdoti, qui primum offerens ut sacrificium pro peccato retorquebit caput eius ad pennulas, ita ut collo haereat et non penitus abrumpatur;</verse>
        <verse osisID='Lev.5.9'>et asperget de sanguine eius parietem altaris; quidquid autem reliquum fuerit, faciet destillare ad fundamentum eius: sacrificium pro peccato est.</verse>
        <verse osisID='Lev.5.10'>Alterum vero adolebit holocaustum, ut fieri solet; expiabitque eum sacerdos a peccato eius, et dimittetur ei.</verse>
        <verse osisID='Lev.5.11'>Quod si non quiverit manus eius offerre duos turtures aut duos pullos columbarum, offeret pro peccato suo similae partem ephi decimam in sacrificium pro peccato; non mittet in eam oleum, nec turis aliquid imponet, quia sacrificium pro peccato est.</verse>
        <verse osisID='Lev.5.12'>Tradetque eam sacerdoti, qui, plenum ex toto pugillum in memoriale hauriens, cremabit in altari super incensis Domini: sacrificium pro peccato est.</verse>
        <verse osisID='Lev.5.13'>Et expiabit eum sacerdos et peccatum eius in uno ex his casibus, et propitius erit Dominus. Reliquam vero partem sacerdos habebit sicut in oblatione similae ".</verse>
        <verse osisID='Lev.5.14'>Locutus est Dominus ad Moysen dicens:</verse>
        <verse osisID='Lev.5.15'>" Anima, si praevaricans per errorem in his, quae Domino sunt sanctificata, peccaverit, offeret sacrificium pro delicto arietem immaculatum de gregibus iuxta aestimationem argenti siclorum pondere sanctuarii in paenitentiam;</verse>
        <verse osisID='Lev.5.16'>ipsumque, quod intulit damni, restituet et quintam partem ponet supra tradens sacerdoti, qui expiabit eum offerens arietem, et dimittetur ei.</verse>
        <verse osisID='Lev.5.17'>Anima, si peccaverit per ignorantiam feceritque unum ex his, quae Domini lege prohibentur, et peccati rea portaverit iniquitatem suam,</verse>
        <verse osisID='Lev.5.18'>offeret arietem immaculatum de gregibus iuxta aestimationem sacerdoti, qui expiabit eum ab eo, quod nesciens fecerit, et dimittetur ei:</verse>
        <verse osisID='Lev.5.19'>sacrificium pro delicto est, delinquens deliquit in Dominum ".</verse>
        <verse osisID='Lev.5.20'>Locutus est Dominus ad Moysen dicens:</verse>
        <verse osisID='Lev.5.21'>" Anima, quae peccaverit et, contempto Domino, negaverit proximo suo depositum, quod fidei eius creditum fuerat, vel vi aliquid extorserit aut calumniam fecerit,</verse>
        <verse osisID='Lev.5.22'>sive rem perditam invenerit et infitians insuper peierarit in uno ex omnibus, in quibus peccare solent homines,</verse>
        <verse osisID='Lev.5.23'>si quis sic peccaverit et deliquerit, reddet omnia, quae per rapinam vel calumniam abstulerit vel deposita retinuerit vel perdita invenerit</verse>
        <verse osisID='Lev.5.24'>vel de quibus peierarit, et restituet integra et quintam insuper addet partem domino, cui damnum intulerat, in die sacrificii pro delicto.</verse>
        <verse osisID='Lev.5.25'>Sacrificium pro delicto offeret Domino: arietem immaculatum de grege iuxta aestimationem;</verse>
        <verse osisID='Lev.5.26'>qui expiabit eum coram Domino, et dimittetur illi pro singulis, quae faciendo peccaverit ".</verse>
      </chapter>
      <chapter osisID='Lev.6'>
        <verse osisID='Lev.6.1'>Locutus est Dominus ad Moysen dicens:</verse>
        <verse osisID='Lev.6.2'>" Praecipe Aaron et filiis eius: Haec est lex holocausti: cremabitur in foco altaris tota nocte usque mane; ignis altaris in eo ardebit.</verse>
        <verse osisID='Lev.6.3'>Vestietur sacerdos tunica et feminalibus lineis super verecunda sua; tolletque cineres, quos vorans ignis exussit, et ponet iuxta altare.</verse>
        <verse osisID='Lev.6.4'>Porro spoliabitur prioribus vestimentis; indutusque aliis efferet cineres extra castra in locum mundum.</verse>
        <verse osisID='Lev.6.5'>Ignis autem in altari semper ardebit, non exstinguetur, quem nutriet sacerdos subiciens ligna mane per singulos dies et, imposito holocausto, desuper adolebit adipes pacificorum.</verse>
        <verse osisID='Lev.6.6'>Ignis est iste perpetuus, qui numquam deficiet in altari.</verse>
        <verse osisID='Lev.6.7'>Haec est lex sacrificii similae, quod offerent filii Aaron coram Domino et coram altare:</verse>
        <verse osisID='Lev.6.8'>tollet sacerdos ex eo pugillum similae, quae conspersa est oleo, et totum tus, quod super similam positum est; adolebitque illud in altari in odorem suavissimum, memoriale Domino.</verse>
        <verse osisID='Lev.6.9'>Reliquam autem partem similae comedet Aaron cum filiis suis, et panis absque fermento comedetur in loco sancto; in atrio tabernaculi conventus comedent illam.</verse>
        <verse osisID='Lev.6.10'>Ideo autem non coquetur fermentata, quia ut partem eorum dedi illam ex incensis meis: sanctum sanctorum est, sicut sacrificium pro peccato atque pro delicto;</verse>
        <verse osisID='Lev.6.11'>mares tantum stirpis Aaron comedent illud. Legitimum sempiternum est in generationibus vestris de incensis Domini; omnis, qui tetigerit illa, sanctificabitur ".</verse>
        <verse osisID='Lev.6.12'>Et locutus est Dominus ad Moysen dicens:</verse>
        <verse osisID='Lev.6.13'>" Haec est oblatio Aaron et filiorum eius, quam offerre debent Domino in die unctionis ipsius: decimam partem ephi offerent similae in sacrificio sempiterno medium eius mane et medium vespere;</verse>
        <verse osisID='Lev.6.14'>quae in sartagine oleo conspersa frigetur. Afferes eam calidam et offeres divisam minutatim, sacrificium in odorem suavissimum Domino.</verse>
        <verse osisID='Lev.6.15'>Sacerdos unctus, qui patri iure successerit, faciet illud. Legitimum sempiternum: Domino tota cremabitur;</verse>
        <verse osisID='Lev.6.16'>omne enim sacrificium similae sacerdotum igne consumetur, nec quisquam comedet ex eo ".</verse>
        <verse osisID='Lev.6.17'>Locutus est Dominus ad Moysen dicens:</verse>
        <verse osisID='Lev.6.18'>" Loquere Aaron et filiis eius: Ista est lex sacrificii pro peccato: in loco, ubi mactatur holocaustum, mactabitur coram Domino: sanctum sanctorum est.</verse>
        <verse osisID='Lev.6.19'>Sacerdos, qui offert, comedet illud in loco sancto, in atrio tabernaculi conventus.</verse>
        <verse osisID='Lev.6.20'>Quidquid tetigerit carnes eius, sanctificabitur: si de sanguine illius vestis fuerit aspersa, lavabitur in loco sancto;</verse>
        <verse osisID='Lev.6.21'>vas autem fictile, in quo coctum est, confringetur; quod si vas aeneum fuerit, defricabitur et lavabitur aqua.</verse>
        <verse osisID='Lev.6.22'>Omnis masculus de genere sacerdotali vescetur carnibus eius, quia sanctum sanctorum est.</verse>
        <verse osisID='Lev.6.23'>Omne autem sacrificium pro peccato, de cuius sanguine infertur in tabernaculum conventus ad expiandum in sanctuario, non comedetur, sed comburetur igni.</verse>
      </chapter>
      <chapter osisID='Lev.7'>
        <verse osisID='Lev.7.1'>Haec quoque est lex sacrificii pro delicto: sanctum sanctorum est,</verse>
        <verse osisID='Lev.7.2'>idcirco, ubi immolatur holocaustum, mactabitur et victima pro delicto; sanguis eius per gyrum fundetur altaris.</verse>
        <verse osisID='Lev.7.3'>Omnemque adipem offeret ex ea, caudam scilicet et adipem, qui operit vitalia,</verse>
        <verse osisID='Lev.7.4'>duos renunculos et pinguedinem, quae super eos iuxta ilia est, reticulumque iecoris, quem iuxta renunculos, auferet;</verse>
        <verse osisID='Lev.7.5'>et adolebit ea sacerdos super altare ut incensum Domino: sacrificium pro delicto est.</verse>
        <verse osisID='Lev.7.6'>Omnis masculus de sacerdotali genere in loco sancto vescetur his carnibus, quia sanctum sanctorum est.</verse>
        <verse osisID='Lev.7.7'>Sicut sacrificium pro peccato, ita et sacrificium pro delicto, utriusque hostiae lex una est; ad sacerdotem, qui eam obtulerit, pertinebit.</verse>
        <verse osisID='Lev.7.8'>Sacerdos, qui offert holocaustum cuiusdam viri, habebit pellem victimae,</verse>
        <verse osisID='Lev.7.9'>et omne sacrificium similae, quod coquitur in clibano, et, quidquid in frixorio vel in sartagine praeparatur, eius erit sacerdotis, a quo offertur;</verse>
        <verse osisID='Lev.7.10'>et omne sacrificium similae sive oleo conspersum sive aridum fuerit, cunctis filiis Aaron aequa mensura per singulos dividetur.</verse>
        <verse osisID='Lev.7.11'>Haec est lex hostiae pacificorum quae offertur Domino;</verse>
        <verse osisID='Lev.7.12'>si pro gratiarum actione fuerit oblatio, offerent panes absque fermento conspersos oleo et lagana azyma uncta oleo coctamque similam ut collyridas olei admixtione conspersas,</verse>
        <verse osisID='Lev.7.13'>panes quoque fermentatos cum hostia pacificorum pro gratiarum actione,</verse>
        <verse osisID='Lev.7.14'>ex quibus unus offeretur munus Domino et erit sacerdotis, qui fundet hostiae sanguinem.</verse>
        <verse osisID='Lev.7.15'>Cuius carnes eadem comedentur die, nec remanebit ex eis quidquam usque mane.</verse>
        <verse osisID='Lev.7.16'>Si voto vel sponte quisquam obtulerit hostiam, eadem similiter edetur die; sed et si quid in crastinum remanserit, vesci licitum est;</verse>
        <verse osisID='Lev.7.17'>quidquid autem tertius invenerit dies, ignis absumet.</verse>
        <verse osisID='Lev.7.18'>Si quis de carnibus victimae pacificorum die tertio comederit, irrita fiet oblatio nec proderit offerenti; quin potius, quaecumque anima tali se edulio contaminarit, praevaricationis rea erit.</verse>
        <verse osisID='Lev.7.19'>Caro, quae aliquid tetigerit immundum, non comedetur, sed comburetur igni; ceterum carne, qui fuerit mundus, vescetur.</verse>
        <verse osisID='Lev.7.20'>Anima polluta, quae ederit de carnibus hostiae pacificorum, quae oblata est Domino, peribit de populis suis;</verse>
        <verse osisID='Lev.7.21'>et, quae tetigerit immunditiam hominis vel iumenti, sive omnis rei abominabilis, quae polluere potest, et comederit de huiuscemodi carnibus, interibit de populis suis ".</verse>
        <verse osisID='Lev.7.22'>Locutusque est Dominus ad Moysen dicens:</verse>
        <verse osisID='Lev.7.23'>" Loquere filiis Israel: Adipem bovis et ovis et caprae non comedetis.</verse>
        <verse osisID='Lev.7.24'>Adipem cadaveris morticini et eius animalis, quod a bestia laceratum est, habebitis in usus varios, sed non comedetis.</verse>
        <verse osisID='Lev.7.25'>Si quis adipem, qui offertur in incensum Domini, comederit, peribit de populo suo.</verse>
        <verse osisID='Lev.7.26'>Sanguinem quoque omnis animalis non sumetis in cibo, tam de avibus quam de pecoribus;</verse>
        <verse osisID='Lev.7.27'>omnis anima, quae ederit sanguinem, peribit de populis suis ".</verse>
        <verse osisID='Lev.7.28'>Locutus est Dominus ad Moysen dicens:</verse>
        <verse osisID='Lev.7.29'>" Loquere filiis Israel: Qui offert victimam pacificorum Domino, afferat oblationem suam Domino de victima pacificorum.</verse>
        <verse osisID='Lev.7.30'>Tenebit manibus incensa Domini, adipem scilicet et pectusculum afferet; pectusculum, ut elevetur coram Domino.</verse>
        <verse osisID='Lev.7.31'>Et sacerdos adolebit adipem super altare; pectusculum autem erit Aaron et filiorum eius.</verse>
        <verse osisID='Lev.7.32'>Armus quoque dexter de pacificorum hostiis cedet in munus sacerdotis.</verse>
        <verse osisID='Lev.7.33'>Qui de filiis Aaron obtulerit sanguinem et adipem victimae pacificorum, ipse habebit armum dextrum in portione sua;</verse>
        <verse osisID='Lev.7.34'>pectusculum enim elationis et armum donationis tuli a filiis Israel de hostiis eorum pacificis et dedi Aaron sacerdoti ac filiis eius, lege perpetua, ab omni populo Israel ".</verse>
        <verse osisID='Lev.7.35'>Haec est portio Aaron et filiorum eius de incensis Domini die, qua applicavit eos, ut sacerdotio fungerentur;</verse>
        <verse osisID='Lev.7.36'>et quae praecepit dari eis Dominus a filiis Israel die, qua unxit eos, religione perpetua in generationibus eorum.</verse>
        <verse osisID='Lev.7.37'>Ista est lex holocausti et oblationis similae et sacrificii pro peccato atque delicto et pro consecratione et pacificorum victimis,</verse>
        <verse osisID='Lev.7.38'>quam constituit Dominus Moysi in monte Sinai, quando mandavit filiis Israel, ut offerrent oblationes suas Domino in deserto Sinai.</verse>
      </chapter>
      <chapter osisID='Lev.8'>
        <verse osisID='Lev.8.1'>Locutusque est Dominus ad Moysen dicens:</verse>
        <verse osisID='Lev.8.2'>" Tolle Aaron cum filiis suis, vestes eorum et unctionis oleum, vitulum pro peccato, duos arietes, canistrum cum azymis;</verse>
        <verse osisID='Lev.8.3'>et congregabis omnem coetum ad ostium tabernaculi conventus ".</verse>
        <verse osisID='Lev.8.4'>Fecit Moyses, ut Dominus imperarat; congregatoque omni coetu ante fores tabernaculi conventus,</verse>
        <verse osisID='Lev.8.5'>ait: " Iste est sermo, quem iussit Dominus fieri ".</verse>
        <verse osisID='Lev.8.6'>Statimque applicavit Aaron et filios eius. Cumque lavisset eos aqua,</verse>
        <verse osisID='Lev.8.7'>vestivit pontificem subucula linea accingens eum balteo et induens tunica hyacinthina et desuper ephod imposuit,</verse>
        <verse osisID='Lev.8.8'>quod astrinxit cingulo ephod firmiter; et imposuit ei pectorale, in quo dedit Urim et Tummim.</verse>
        <verse osisID='Lev.8.9'>Cidari quoque texit caput et super eam contra frontem posuit laminam auream, diadema sanctum, sicut praeceperat Dominus Moysi.</verse>
        <verse osisID='Lev.8.10'>Tulit et unctionis oleum, quo levit habitaculum cum omni supellectili sua et sanctificavit ea.</verse>
        <verse osisID='Lev.8.11'>Cumque de eo aspersisset altare septem vicibus, unxit illud et omnia vasa eius labrumque cum basi sua sanctificavit oleo.</verse>
        <verse osisID='Lev.8.12'>Quod fundens super caput Aaron, unxit eum et consecravit;</verse>
        <verse osisID='Lev.8.13'>filios quoque eius applicatos vestivit subuculis lineis et cinxit balteo imposuitque mitras, ut iusserat Dominus Moysi.</verse>
        <verse osisID='Lev.8.14'>Adduxit et vitulum pro peccato; cumque super caput eius posuissent Aaron et filii eius manus suas,</verse>
        <verse osisID='Lev.8.15'>immolavit eum; et hauriens Moyses sanguinem tincto digito tetigit cornua altaris per gyrum et mundavit illud; fuditque reliquum sanguinem ad fundamenta eius et sanctificavit illud expiando.</verse>
        <verse osisID='Lev.8.16'>Adipem autem, qui erat super vitalia, et reticulum iecoris duosque renunculos cum arvinulis suis adolevit super altare;</verse>
        <verse osisID='Lev.8.17'>vitulum cum pelle, carnibus et fimo cremans extra castra, sicut praeceperat Dominus Moysi.</verse>
        <verse osisID='Lev.8.18'>Attulit et arietem in holocaustum, super cuius caput cum imposuissent Aaron et filii eius manus suas,</verse>
        <verse osisID='Lev.8.19'>immolavit eum et fudit sanguinem eius per altaris circuitum.</verse>
        <verse osisID='Lev.8.20'>Ipsumque arietem in frusta concidens, caput eius et artus et adipem adolevit igni;</verse>
        <verse osisID='Lev.8.21'>lotis prius intestinis et pedibus, totumque simul arietem adolevit super altare, eo quod esset holocaustum suavissimi odoris, incensum Domino, sicut praeceperat Dominus Moysi.</verse>
        <verse osisID='Lev.8.22'>Attulit et arietem secundum in consecrationem sacerdotum; posueruntque super caput illius Aaron et filii eius manus suas.</verse>
        <verse osisID='Lev.8.23'>Quem cum immolasset Moyses, sumens de sanguine tetigit extremum auriculae dextrae Aaron et pollicem manus eius dextrae, similiter et pedis.</verse>
        <verse osisID='Lev.8.24'>Applicavit et filios Aaron; cumque de sanguine arietis immolati tetigisset extremum auriculae singulorum dextrae et pollices manus ac pedis dextri, reliquum fudit super altare per circuitum.</verse>
        <verse osisID='Lev.8.25'>Tulitque adipem et caudam omnemque pinguedinem, quae operit intestina reticulumque iecoris, et duos renes cum adipibus suis et armo dextro.</verse>
        <verse osisID='Lev.8.26'>Tollens autem de canistro azymorum, quod erat coram Domino, panem absque fermento et collyridam conspersam oleo laganumque posuit super adipes et armum dextrum,</verse>
        <verse osisID='Lev.8.27'>tradens simul omnia super manus Aaron et filiorum eius. Qui, postquam levaverunt ea coram Domino,</verse>
        <verse osisID='Lev.8.28'>rursum suscepta de manibus eorum adolevit in altari super holocausto, eo quod illa essent consecrationis oblatio, in odorem suavitatis: incensum erat Domino.</verse>
        <verse osisID='Lev.8.29'>Tulit et pectusculum elevans illud coram Domino de ariete consecrationis in partem suam, sicut praeceperat Dominus Moysi.</verse>
        <verse osisID='Lev.8.30'>Assumensque de unguento et sanguine, qui erat in altari, aspersit super Aaron et vestimenta eius et super filios illius ac vestes eorum.</verse>
        <verse osisID='Lev.8.31'>Cumque sanctificasset eos in vestitu suo, praecepit eis dicens: " Coquite carnes ante fores tabernaculi et ibi comedite eas; panes quoque consecrationis edite, qui positi sunt in canistro, sicut mihi praeceptum est: "Aaron et filii eius comedent eos;</verse>
        <verse osisID='Lev.8.32'>quidquid autem reliquum fuerit de carne et panibus, ignis absumet".</verse>
        <verse osisID='Lev.8.33'>De ostio quoque tabernaculi conventus non exibitis septem diebus usque ad diem, quo complebitur tempus consecrationis vestrae; septem enim diebus finitur consecratio.</verse>
        <verse osisID='Lev.8.34'>Sicut et impraesentiarum factum est, praecepit Dominus, ut fieret in expiationem eorum.</verse>
        <verse osisID='Lev.8.35'>Die ac nocte manebitis in ostio tabernaculi conventus observantes observationem Domini, ne moriamini: sic enim mihi praeceptum est ".</verse>
        <verse osisID='Lev.8.36'>Feceruntque Aaron et filii eius cuncta, quae locutus est Dominus per manum Moysi.</verse>
      </chapter>
      <chapter osisID='Lev.9'>
        <verse osisID='Lev.9.1'>Facto autem octavo die, vocavit Moyses Aaron et filios eius ac maiores natu Israel dixitque ad Aaron:</verse>
        <verse osisID='Lev.9.2'>" Tolle de armento vitulum pro peccato et arietem in holocaustum, utrumque immaculatum, et affer illos coram Domino.</verse>
        <verse osisID='Lev.9.3'>Et ad filios Israel loqueris: "Tollite hircum pro peccato et vitulum atque agnum anniculos et sine macula in holocaustum,</verse>
        <verse osisID='Lev.9.4'>bovem et arietem pro pacificis, et immolate eos coram Domino, et sacrificium similae oleo conspersae: hodie enim Dominus apparebit vobis" ".</verse>
        <verse osisID='Lev.9.5'>Tulerunt ergo cuncta, quae iusserat Moyses, ad ostium tabernaculi conventus; ubi, cum omnis coetus accessisset et staret coram Domino,</verse>
        <verse osisID='Lev.9.6'>ait Moyses: " Iste est sermo, quem praecepit Dominus: facite, et apparebit vobis gloria eius ".</verse>
        <verse osisID='Lev.9.7'>Dixit et ad Aaron: " Accede ad altare et immola pro peccato tuo; offer holocaustum et expia te et populum. Et fac hostiam populi et expia eum, sicut praecepit Dominus ".</verse>
        <verse osisID='Lev.9.8'>Statimque Aaron accedens ad altare immolavit vitulum pro peccato suo,</verse>
        <verse osisID='Lev.9.9'>cuius sanguinem obtulerunt ei filii sui; in quo tinguens digitum tetigit cornua altaris et fudit residuum ad basim eius.</verse>
        <verse osisID='Lev.9.10'>Adipemque et renunculos ac reticulum iecoris, quae sunt de sacrificio pro peccato, adolevit super altare, sicut praeceperat Dominus Moysi.</verse>
        <verse osisID='Lev.9.11'>Carnes vero et pellem eius extra castra combussit igni.</verse>
        <verse osisID='Lev.9.12'>Immolavit et holocausti victimam; obtuleruntque ei filii sui sanguinem eius, quem fudit per altaris circuitum.</verse>
        <verse osisID='Lev.9.13'>Ipsam etiam hostiam in frusta concisam cum capite ei obtulerunt, quae omnia super altare cremavit igni;</verse>
        <verse osisID='Lev.9.14'>lavit quoque aqua intestina cruraque et adolevit super holocausto in altari.</verse>
        <verse osisID='Lev.9.15'>Et applicavit oblationem populi sumensque hircum pro peccato populi mactavit et obtulit in expiationem sicut priorem;</verse>
        <verse osisID='Lev.9.16'>fecit quoque holocaustum secundum ritum</verse>
        <verse osisID='Lev.9.17'>et addens sacrificium similae implevit manum ex illa et adolevit super altare praeter holocaustum matutinum.</verse>
        <verse osisID='Lev.9.18'>Immolavit et bovem atque arietem, hostias pacificas populi; obtuleruntque ei filii sui sanguinem, quem fudit super altare in circuitu.</verse>
        <verse osisID='Lev.9.19'>Adipes autem bovis et caudam arietis renunculosque cum adipibus suis et reticulum iecoris</verse>
        <verse osisID='Lev.9.20'>posuerunt super pectora; cumque cremati essent adipes in altari,</verse>
        <verse osisID='Lev.9.21'>pectora eorum et armos dextros Aaron elevavit coram Domino, sicut praeceperat Moyses.</verse>
        <verse osisID='Lev.9.22'>Et elevans Aaron manus ad populum benedixit eis. Sicque, completis hostiis pro peccato et holocaustis et pacificis, descendit.</verse>
        <verse osisID='Lev.9.23'>Ingressi autem Moyses et Aaron tabernaculum conventus et deinceps egressi benedixerunt populo. Apparuitque gloria Domini omni populo;</verse>
        <verse osisID='Lev.9.24'>et ecce egressus ignis a Domino devoravit holocaustum et adipes, qui erant super altare. Quod cum vidissent turbae, exultaverunt ruentes in facies suas.</verse>
      </chapter>
      <chapter osisID='Lev.10'>
        <verse osisID='Lev.10.1'>Arreptisque Nadab et Abiu filii Aaron turibulis, posue runt ignem et incensum desuper offerentes coram Domino ignem alienum, qui eis praeceptus non erat.</verse>
        <verse osisID='Lev.10.2'>Egressusque ignis a Domino devoravit eos, et mortui sunt coram Domino.</verse>
        <verse osisID='Lev.10.3'>Dixitque Moyses ad Aaron: " Hoc est, quod locutus est Dominus: "Sanctificabor in his, qui appropinquant mihi, et in conspectu omnis populi glorificabor" ". Quod audiens tacuit Aaron.</verse>
        <verse osisID='Lev.10.4'>Vocatis autem Moyses Misael et Elisaphan filiis Oziel patrui Aaron, ait ad eos: " Ite et tollite fratres vestros de conspectu sanctuarii et asportate extra castra ".</verse>
        <verse osisID='Lev.10.5'>Confestimque pergentes tulerunt eos, sicut iacebant vestitos subuculis suis, foras, ut sibi fuerat imperatum.</verse>
        <verse osisID='Lev.10.6'>Locutus est Moyses ad Aaron et ad Eleazar atque Ithamar filios eius: " Comas vestras nolite excutere et vestimenta nolite scindere, ne moriamini, et super omnem coetum oriatur indignatio. Fratres vestri, omnis domus Israel, plangant incendium, quod Dominus suscitavit.</verse>
        <verse osisID='Lev.10.7'>Vos autem non egredimini fores tabernaculi conventus, alioquin peribitis; oleum quippe unctionis Domini est super vos ". Qui fecerunt omnia iuxta praeceptum Moysi.</verse>
        <verse osisID='Lev.10.8'>Dixit quoque Dominus ad Aaron:</verse>
        <verse osisID='Lev.10.9'>" Vinum et omne, quod inebriare potest, non bibetis tu et filii tui, quando intratis tabernaculum conventus, ne moriamini ­ praeceptum est sempiternum in generationes vestras ­</verse>
        <verse osisID='Lev.10.10'>et ut habeatis scientiam discernendi inter sanctum et profanum, inter pollutum et mundum,</verse>
        <verse osisID='Lev.10.11'>doceatisque filios Israel omnia legitima mea, quae locutus est Dominus ad eos per manum Moysi ".</verse>
        <verse osisID='Lev.10.12'>Locutusque est Moyses ad Aaron et ad Eleazar atque Ithamar filios eius, qui residui erant: " Tollite oblationem similae, quae remansit de incensis Domini, et comedite illam absque fermento iuxta altare, quia sanctum sanctorum est.</verse>
        <verse osisID='Lev.10.13'>Comedetis autem in loco sancto, quia data est tibi et filiis tuis de incensis Domini, sicut praeceptum est mihi.</verse>
        <verse osisID='Lev.10.14'>Pectusculum quoque elationis et armum donationis edetis in loco mundissimo, tu et filii tui ac filiae tuae tecum; tibi enim ac liberis tuis reposita sunt de hostiis pacificis filiorum Israel.</verse>
        <verse osisID='Lev.10.15'>Armum et pectus cum incensis adipum afferent ad elationem coram Domino, et pertineant ad te et ad filios tuos lege perpetua, sicut praecepit Dominus ".</verse>
        <verse osisID='Lev.10.16'>De hirco autem pro peccato cum quaereret Moyses, exustum repperit; iratusque contra Eleazar et Ithamar filios Aaron, qui remanserant, ait:</verse>
        <verse osisID='Lev.10.17'>" Cur non comedistis sacrificium pro peccato in loco sancto? Quod sanctum sanctorum est, et datum vobis, ut portetis iniquitatem coetus in expiationem eorum in conspectu Domini;</verse>
        <verse osisID='Lev.10.18'>praesertim cum de sanguine illius non sit illatum intra sancta, comedere eam debuistis in sanctuario, sicut praeceptum est mihi ".</verse>
        <verse osisID='Lev.10.19'>Respondit Aaron: " Oblata est hodie victima pro peccato et holocaustum eorum coram Domino; mihi autem accidit, quod vides. Quomodo potui comedere eam et placere Domino? ".</verse>
        <verse osisID='Lev.10.20'>Quod cum audisset Moyses, recepit satisfactionem.</verse>
      </chapter>
      <chapter osisID='Lev.11'>
        <verse osisID='Lev.11.1'>Locutus est Dominus ad Moysen et Aaron dicens:</verse>
        <verse osisID='Lev.11.2'>" Dicite filiis Israel: Haec sunt animalia, quae comedere debetis de cunctis animantibus terrae.</verse>
        <verse osisID='Lev.11.3'>Omne, quod habet plene divisam ungulam et ruminat in pecoribus, comedetis.</verse>
        <verse osisID='Lev.11.4'>Haec autem non comedetis ex ruminantibus vel dividentibus ungulam: camelum, quia ruminat quidem, sed non dividit ungulam, inter immunda reputabis;</verse>
        <verse osisID='Lev.11.5'>hyracem, qui ruminat ungulamque non dividit, immundus est;</verse>
        <verse osisID='Lev.11.6'>leporem quoque, nam et ipse ruminat, sed ungulam non dividit;</verse>
        <verse osisID='Lev.11.7'>et suem, qui, cum ungulam plene dividat, non ruminat.</verse>
        <verse osisID='Lev.11.8'>Horum carnibus non vescemini nec cadavera contingetis, quia immunda sunt vobis.</verse>
        <verse osisID='Lev.11.9'>Haec sunt, quae gignuntur in aquis et vesci licitum est: omne, quod habet pinnulas et squamas, tam in mari quam in fluminibus et torrentibus, comedetis.</verse>
        <verse osisID='Lev.11.10'>Quidquid autem pinnulas et squamas non habet, reptilium vel quorumlibet aliorum animalium, quae in aquis moventur, abominabile vobis</verse>
        <verse osisID='Lev.11.11'>et execrandum erit; carnes eorum non comedetis et morticina vitabitis.</verse>
        <verse osisID='Lev.11.12'>Cuncta, quae non habent pinnulas et squamas in aquis, polluta erunt vobis.</verse>
        <verse osisID='Lev.11.13'>Haec sunt, quae de avibus comedere non debetis, et vitanda sunt vobis: aquilam et grypem et haliaeetum,</verse>
        <verse osisID='Lev.11.14'>milvum ac vulturem iuxta genus suum</verse>
        <verse osisID='Lev.11.15'>et omne corvini generis,</verse>
        <verse osisID='Lev.11.16'>struthionem et noctuam et larum et accipitrem iuxta genus suum,</verse>
        <verse osisID='Lev.11.17'>bubonem et mergulum et ibin,</verse>
        <verse osisID='Lev.11.18'>cycnum et nyctocoracem et porphyrionem,</verse>
        <verse osisID='Lev.11.19'>erodionem et charadrion iuxta genus suum, upupam quoque et vespertilionem.</verse>
        <verse osisID='Lev.11.20'>Omne de volucribus, quod reptat super quattuor pedes, abominabile erit vobis.</verse>
        <verse osisID='Lev.11.21'>Quidquid autem ambulat quidem super quattuor pedes, sed habet longiora retro crura, per quae salit super terram,</verse>
        <verse osisID='Lev.11.22'>comedere debetis; ut est bruchus in genere suo et attacus atque ophiomachus ac locusta, singula iuxta genus suum.</verse>
        <verse osisID='Lev.11.23'>Quidquid autem ex volucribus reptantibus quattuor tantum habet pedes, execrabile erit vobis.</verse>
        <verse osisID='Lev.11.24'>Et quicumque morticina eorum tetigerit, polluetur et erit immundus usque ad vesperum.</verse>
        <verse osisID='Lev.11.25'>Et si necesse fuerit, ut portet quippiam horum mortuum, lavabit vestimenta sua et immundus erit usque ad solis occasum.</verse>
        <verse osisID='Lev.11.26'>Omne animal, quod habet quidem ungulam, sed non dividit eam nec ruminat, immundum erit vobis; et, qui tetigerit illud, contaminabitur.</verse>
        <verse osisID='Lev.11.27'>Quod ambulat super plantas pedum ex cunctis animantibus, quae incedunt quadrupedia, immundum erit; qui tetigerit morticina eorum, polluetur usque ad vesperum.</verse>
        <verse osisID='Lev.11.28'>Et, qui portaverit huiuscemodi cadavera, lavabit vestimenta sua et immundus erit usque ad vesperum; quia omnia haec immunda sunt vobis.</verse>
        <verse osisID='Lev.11.29'>Haec quoque inter polluta reputabuntur de his, quae reptant in terra: mustela et mus et lacerta iuxta genus suum,</verse>
        <verse osisID='Lev.11.30'>mygale et testudo et stellio et talpa et chamaeleon:</verse>
        <verse osisID='Lev.11.31'>omnia haec immunda sunt.Qui tetigerit morticina eorum, immundus erit usque ad vesperum;</verse>
        <verse osisID='Lev.11.32'>et super quod ceciderit quidquam de morticinis eorum, polluetur tam vas ligneum et vestimentum quam pelles et cilicia, et in quocumque fit opus; tinguentur aqua et polluta erunt usque ad vesperum et postea munda.</verse>
        <verse osisID='Lev.11.33'>Vas autem fictile, in quo horum quidquam intro ceciderit, polluetur et frangendum est.</verse>
        <verse osisID='Lev.11.34'>Omnis cibus, quem comedetis, si fusa fuerit exinde super eum aqua, immundus erit; et omne liquens, quod bibitur de tali vase, immundum erit.</verse>
        <verse osisID='Lev.11.35'>Et quidquid de morticinis istiusmodi ceciderit super illud, immundum erit; sive clibani sive chytropodes destruentur: immundi sunt et immundi erunt vobis.</verse>
        <verse osisID='Lev.11.36'>Fontes tamen et cisternae et omnis aquarum congregatio munda erit. Qui vero morticinum eorum tetigerit, polluetur.</verse>
        <verse osisID='Lev.11.37'>Si ceciderint super sementem, non polluent eam;</verse>
        <verse osisID='Lev.11.38'>sin autem quispiam aqua sementem perfuderit, et postea morticinis tacta fuerit, immunda erit vobis.</verse>
        <verse osisID='Lev.11.39'>Si mortuum fuerit animal, quod licet vobis comedere, qui cadaver eius tetigerit, immundus erit usque ad vesperum;</verse>
        <verse osisID='Lev.11.40'>et, qui comederit ex eo quippiam sive portaverit cadaver eius, lavabit vestimenta sua et immundus erit usque ad vesperum.</verse>
        <verse osisID='Lev.11.41'>Omne, quod reptat super terram, abominabile erit nec assumetur in cibum.</verse>
        <verse osisID='Lev.11.42'>Quidquid super pectus et quidquid quadrupes graditur, vel multos habet pedes sive per humum trahitur, non comedetis, quia abominabile est.</verse>
        <verse osisID='Lev.11.43'>Nolite contaminare animas vestras nec tangatis quidquam eorum, ne immundi sitis.</verse>
        <verse osisID='Lev.11.44'>Ego enim sum Dominus Deus vester; sanctificamini et sancti estote, quoniam et ego sanctus sum. Ne polluatis animas vestras in omni reptili, quod movetur super terram.</verse>
        <verse osisID='Lev.11.45'>Ego enim sum Dominus, qui eduxi vos de terra Aegypti, ut essem vobis in Deum: sancti eritis, quia et ego sanctus sum.</verse>
        <verse osisID='Lev.11.46'>Ista est lex animantium et volucrum et omnis animae viventis, quae movetur in aqua et reptat in terra,</verse>
        <verse osisID='Lev.11.47'>ut differentias noveritis mundi et immundi, et sciatis quid comedere et quid respuere debeatis ".</verse>
      </chapter>
      <chapter osisID='Lev.12'>
        <verse osisID='Lev.12.1'>Locutus est Dominus ad Moysen dicens:</verse>
        <verse osisID='Lev.12.2'>" Loquere fi liis Israel et dices ad eos: Mulier, si, suscepto semine, pepererit masculum, immunda erit septem diebus iuxta dies separationis menstruae,</verse>
        <verse osisID='Lev.12.3'>et die octavo circumcidetur infantulus;</verse>
        <verse osisID='Lev.12.4'>ipsa vero triginta tribus diebus manebit in sanguine purificationis suae; omne sanctum non tanget nec ingredietur sanctuarium, donec impleantur dies purificationis eius.</verse>
        <verse osisID='Lev.12.5'>Sin autem feminam pepererit, immunda erit duabus hebdomadibus iuxta ritum fluxus menstrui, et sexaginta ac sex diebus manebit in sanguine purificationis suae.</verse>
        <verse osisID='Lev.12.6'>Cumque expleti fuerint dies purificationis suae pro filio sive pro filia, deferet agnum anniculum in holocaustum et pullum columbae sive turturem pro peccato ad ostium tabernaculi conventus et tradet sacerdoti.</verse>
        <verse osisID='Lev.12.7'>Qui offeret illa coram Domino et expiabit eam; et sic mundabitur a profluvio sanguinis sui: ista est lex parientis masculum aut feminam.</verse>
        <verse osisID='Lev.12.8'>Quod si non invenerit manus eius, nec potuerit offerre agnum, sumet duos turtures vel duos pullos columbae, unum in holocaustum et alterum pro peccato; expiabitque eam sacerdos, et sic mundabitur ".</verse>
      </chapter>
      <chapter osisID='Lev.13'>
        <verse osisID='Lev.13.1'>Locutus est Dominus ad Moysen et Aaron dicens:</verse>
        <verse osisID='Lev.13.2'>" Homo, in cuius carne et cute ortus fuerit tumor sive pustula aut quasi lucens quippiam, id est plaga leprae, adducetur ad Aaron sacerdotem vel ad unum quemlibet filiorum eius sacerdotum.</verse>
        <verse osisID='Lev.13.3'>Qui cum viderit plagam in cute et pilos in album mutatos colorem ipsamque speciem plagae humiliorem cute et carne reliqua: plaga leprae est; quod cum viderit sacerdos, eum immundum esse decernet.</verse>
        <verse osisID='Lev.13.4'>Sin autem lucens candor fuerit in cute nec humilior carne reliqua, et pili coloris pristini, recludet eum sacerdos septem diebus.</verse>
        <verse osisID='Lev.13.5'>Et considerabit eum die septimo: et, siquidem plaga ultra non creverit nec transierit in cute priores terminos, rursum recludet eum septem diebus aliis.</verse>
        <verse osisID='Lev.13.6'>Et die septimo contemplabitur eum iterum: si obscurior fuerit plaga et non creverit in cute, eum mundum esse decernet, quia scabies est. Lavabitque homo vestimenta sua et mundus erit.</verse>
        <verse osisID='Lev.13.7'>Quod si, postquam a sacerdote visus est et redditus munditiae, iterum scabies creverit, adducetur ad eum;</verse>
        <verse osisID='Lev.13.8'>et, si viderit ita esse, immunditiae condemnabitur: est lepra.</verse>
        <verse osisID='Lev.13.9'>Plaga leprae si fuerit in homine, adducetur ad sacerdotem,</verse>
        <verse osisID='Lev.13.10'>et videbit eum. Cumque tumor albus in cute fuerit et capillorum mutaverit aspectum in album, caro quoque viva creverit in tumore,</verse>
        <verse osisID='Lev.13.11'>lepra vetustissima iudicabitur atque inolita cuti. Contaminabit itaque eum sacerdos et non recludet, quia perspicue immunditia est.</verse>
        <verse osisID='Lev.13.12'>Sin autem effloruerit discurrens lepra in cute et operuerit omnem cutem a capite usque ad pedes, quidquid sub aspectu oculorum cadit,</verse>
        <verse osisID='Lev.13.13'>considerabit eum sacerdos et teneri lepra mundissima iudicabit, eo quod omnis in candorem versa sit, et idcirco homo mundus erit.</verse>
        <verse osisID='Lev.13.14'>Quando vero caro vivens in eo apparuerit, immundus erit.</verse>
        <verse osisID='Lev.13.15'>Quod cum sacerdos viderit, inter immundos reputabit; caro enim viva immunda est: lepra est.</verse>
        <verse osisID='Lev.13.16'>Quod si rursum versa fuerit in alborem, veniet ad sacerdotem,</verse>
        <verse osisID='Lev.13.17'>qui cum hoc consideraverit, eum mundum esse decernet.</verse>
        <verse osisID='Lev.13.18'>Caro et cutis, in qua ulcus natum est et sanatum,</verse>
        <verse osisID='Lev.13.19'>et in loco ulceris tumor apparuerit albus sive macula subrufa, ostendet se homo sacerdoti.</verse>
        <verse osisID='Lev.13.20'>Qui cum viderit locum maculae humiliorem carne reliqua et pilos versos in candorem, contaminabit eum: plaga enim leprae orta est in ulcere.</verse>
        <verse osisID='Lev.13.21'>Quod si pilus coloris est pristini et cicatrix subobscura et vicina carne non est humilior, recludet eum septem diebus.</verse>
        <verse osisID='Lev.13.22'>Et, siquidem creverit, adiudicabit eum leprae;</verse>
        <verse osisID='Lev.13.23'>sin autem steterit in loco suo macula nec creverit, ulceris est cicatrix, et sacerdos eum mundum esse decernet.</verse>
        <verse osisID='Lev.13.24'>Vel si alicuius cutem ignis exusserit, et locus exustionis subrufam sive albam habuerit maculam,</verse>
        <verse osisID='Lev.13.25'>considerabit eam sacerdos; et ecce pilus versus est in alborem, et locus eius reliqua cute humilior, contaminabit eum, quia plaga leprae in cicatrice orta est.</verse>
        <verse osisID='Lev.13.26'>Quod si pilorum color non fuerit immutatus, nec humilior macula carne reliqua, et ipsa leprae species fuerit subobscura, recludet eum septem diebus.</verse>
        <verse osisID='Lev.13.27'>Et die septimo contemplabitur eum; si creverit in cute macula, contaminabit eum: plaga est leprae;</verse>
        <verse osisID='Lev.13.28'>sin autem in loco suo macula steterit non satis clara, tumor combustionis est, et idcirco mundabit eum, quia cicatrix est combusturae.</verse>
        <verse osisID='Lev.13.29'>Vir sive mulier, in cuius capite vel barba germinarit plaga, videbit eam sacerdos.</verse>
        <verse osisID='Lev.13.30'>Et, siquidem humilior fuerit locus carne reliqua, et capillus flavus solitoque subtilior, contaminabit eos, quia scabies est, lepra capitis vel barbae.</verse>
        <verse osisID='Lev.13.31'>Sin autem viderit plagam scabiei aequalem vicinae carni nec capillum nigrum in ea, recludet eos septem diebus.</verse>
        <verse osisID='Lev.13.32'>Et die septimo intuebitur plagam: si non creverit scabies, nec capillus flavus fuerit in ea, et locus plagae carni reliquae aequalis,</verse>
        <verse osisID='Lev.13.33'>radetur homo absque loco maculae, et includet eum sacerdos septem diebus aliis.</verse>
        <verse osisID='Lev.13.34'>Si die septimo visa fuerit stetisse plaga in loco suo nec humilior carne reliqua, mundabit eum sacerdos; lotisque vestibus mundus erit.</verse>
        <verse osisID='Lev.13.35'>Sin autem post emundationem rursus creverit scabies in cute,</verse>
        <verse osisID='Lev.13.36'>non quaeret amplius utrum capillus in flavum colorem sit commutatus, quia aperte immundus est.</verse>
        <verse osisID='Lev.13.37'>Porro si steterit macula, et capilli nigri fuerint, noverit hominem esse sanatum et confidenter eum pronuntiet mundum.</verse>
        <verse osisID='Lev.13.38'>Vir et mulier, in cuius cute maculae, maculae albae apparuerint,</verse>
        <verse osisID='Lev.13.39'>intuebitur eos sacerdos. Si deprehenderit subobscurum alborem lucere in cute, sciat impetiginem ortam esse in cute; mundus est.</verse>
        <verse osisID='Lev.13.40'>Vir, de cuius capite capilli fluunt, calvus ac mundus est;</verse>
        <verse osisID='Lev.13.41'>et, si a fronte ceciderint pili, recalvaster et mundus est.</verse>
        <verse osisID='Lev.13.42'>Sin autem in calvitio sive in recalvatione plaga alba vel subrufa fuerit exorta, lepra est capitis.</verse>
        <verse osisID='Lev.13.43'>Sacerdos eum videbit, et ecce tumor plagae subrufus secundum aspectum leprae cutis carnis.</verse>
        <verse osisID='Lev.13.44'>Vir maculatus est lepra, et sacerdos omnino decernet eum esse immundum; plaga est in capite eius.</verse>
        <verse osisID='Lev.13.45'>Leprosus hac plaga percussus habebit vestimenta dissuta, comam capitis excussam, barbam contectam; clamabit: "Immundus! Immundus!".</verse>
        <verse osisID='Lev.13.46'>Omni tempore, quo leprosus est immundus, immundus est et solus habitabit extra castra.</verse>
        <verse osisID='Lev.13.47'>Si in veste lanea sive linea lepra fuerit,</verse>
        <verse osisID='Lev.13.48'>in stamine sive subtemine lineo vel laneo aut in pelle vel quolibet ex pelle confecto,</verse>
        <verse osisID='Lev.13.49'>si macula pallida aut rufa fuerit, lepra reputabitur ostendeturque sacerdoti.</verse>
        <verse osisID='Lev.13.50'>Qui considerabit macula infectum et recludet septem diebus;</verse>
        <verse osisID='Lev.13.51'>et die septimo rursus aspiciens, si crevisse deprehenderit, lepra maligna est; pollutum iudicabit vestimentum et omne, in quo fuerit inventa,</verse>
        <verse osisID='Lev.13.52'>et idcirco comburetur flammis.</verse>
        <verse osisID='Lev.13.53'>Quod si eam viderit non crevisse,</verse>
        <verse osisID='Lev.13.54'>praecipiet, et lavabunt id, in quo plaga est; recludetque illud septem diebus aliis.</verse>
        <verse osisID='Lev.13.55'>Et cum viderit post lavationem faciem quidem pristinam non mutatam, nec tamen crevisse plagam, immunda est res, et igne combures eam, eo quod infusa sit plaga in superficie rei vel in parte aversa.</verse>
        <verse osisID='Lev.13.56'>Sin autem obscurior fuerit locus plagae, postquam res est lota, sacerdos abrumpet eum et a solido dividet.</verse>
        <verse osisID='Lev.13.57'>Quod si macula ultra apparuerit in his rebus, quae prius immaculata erant, lepra volatilis et vaga, igne combures illas.</verse>
        <verse osisID='Lev.13.58'>Quas vero laveris et a quibus cessaverit plaga, illas lavabis secundo, et mundae erunt.</verse>
        <verse osisID='Lev.13.59'>Ista est lex leprae vestimenti lanei et linei, staminis atque subteminis, omnisque supellectilis pelliceae, quomodo mundari debeat vel contaminari ".</verse>
      </chapter>
      <chapter osisID='Lev.14'>
        <verse osisID='Lev.14.1'>Locutusque est Dominus ad Moysen dicens:</verse>
        <verse osisID='Lev.14.2'>" Hic est ri tus leprosi, quando mundandus est: adducetur ad sacerdotem,</verse>
        <verse osisID='Lev.14.3'>qui egressus e castris, cum invenerit lepram esse sanatam,</verse>
        <verse osisID='Lev.14.4'>praecipiet, ut sumant pro eo, qui purificatur, duas aves vivas, mundas et lignum cedrinum vermiculumque et hyssopum.</verse>
        <verse osisID='Lev.14.5'>Et unam ex avibus immolari iubebit in vase fictili super aquas viventes.</verse>
        <verse osisID='Lev.14.6'>Aliam autem vivam cum ligno cedrino et cocco et hyssopo tinguet in sanguine avis super aquas viventes immolatae,</verse>
        <verse osisID='Lev.14.7'>quo asperget illum, qui a lepra mundandus est, septies, ut iure purgetur; et dimittet avem vivam, ut in agrum avolet.</verse>
        <verse osisID='Lev.14.8'>Cumque laverit homo vestimenta sua, radet omnes pilos corporis, et lavabitur aqua; purificatusque ingredietur castra, ita dumtaxat ut maneat extra tabernaculum suum septem diebus.</verse>
        <verse osisID='Lev.14.9'>Et die septimo radet capillos capitis barbamque et supercilia ac totius corporis pilos et lavabit vestimenta carnemque suam aqua, et mundus erit.</verse>
        <verse osisID='Lev.14.10'>Die octavo assumet duos agnos immaculatos et ovem anniculam absque macula et tres decimas ephi similae in sacrificium, quae conspersa sit oleo, et log olei.</verse>
        <verse osisID='Lev.14.11'>Cumque sacerdos purificans hominem statuerit eum et haec omnia coram Domino in ostio tabernaculi conventus,</verse>
        <verse osisID='Lev.14.12'>tollet agnum unum et offeret eum in sacrificium pro delicto, oleique log et, elevatis ante Dominum omnibus,</verse>
        <verse osisID='Lev.14.13'>immolabit agnum, ubi immolari solet hostia pro peccato et holocaustum, id est in loco sancto. Sicut enim pro peccato ita et pro delicto ad sacerdotem pertinet sacrificium: sanctum sanctorum est.</verse>
        <verse osisID='Lev.14.14'>Assumensque sacerdos de sanguine hostiae pro delicto ponet super extremum auriculae dextrae eius, qui mundatur, et super pollices manus dextrae et pedis;</verse>
        <verse osisID='Lev.14.15'>et de olei log mittet in manum suam sinistram</verse>
        <verse osisID='Lev.14.16'>tinguetque digitum dextrum in eo et asperget septies coram Domino.</verse>
        <verse osisID='Lev.14.17'>Quod autem reliquum est olei in laeva manu, fundet super extremum auriculae dextrae eius, qui mundatur, et super pollices manus ac pedis dextri et super sanguinem sacrificii pro delicto</verse>
        <verse osisID='Lev.14.18'>et super caput eius, qui mundatur; expiabitque eum coram Domino</verse>
        <verse osisID='Lev.14.19'>et faciet sacrificium pro peccato. Tunc immolabit holocaustum</verse>
        <verse osisID='Lev.14.20'>et ponet illud in altari cum sacrificio similae, et homo rite mundabitur.</verse>
        <verse osisID='Lev.14.21'>Quod si pauper est, et non potest manus eius invenire, quae dicta sunt, assumet agnum pro delicto ad elationem, ut expiet eum sacerdos, decimamque partem similae conspersae oleo in sacrificium et olei log</verse>
        <verse osisID='Lev.14.22'>duosque turtures sive duos pullos columbae, quos manus eius invenire poterit, unum pro peccato et alterum in holocaustum.</verse>
        <verse osisID='Lev.14.23'>Offeretque ea die octavo purificationis suae sacerdoti ad ostium tabernaculi conventus coram Domino.</verse>
        <verse osisID='Lev.14.24'>Qui suscipiens agnum pro delicto et log olei levabit simul coram Domino;</verse>
        <verse osisID='Lev.14.25'>immolatoque agno pro delicto, de sanguine eius ponet super extremum auriculae dextrae illius, qui mundatur, et super pollices manus eius ac pedis dextri;</verse>
        <verse osisID='Lev.14.26'>olei vero partem mittet in manum suam sinistram.</verse>
        <verse osisID='Lev.14.27'>In quo tinguens digitum dextrae manus asperget septies coram Domino;</verse>
        <verse osisID='Lev.14.28'>tangetque extremum auriculae dextrae illius, qui mundatur, et pollices manus ac pedis dextri super locum sanguinis, qui effusus est pro delicto.</verse>
        <verse osisID='Lev.14.29'>Reliquam autem partem olei, quae est in sinistra manu, mittet super caput hominis, qui purificatur, in expiationem eius coram Domino;</verse>
        <verse osisID='Lev.14.30'>et turtures sive pullos columbae, quos manus illius invenerit, offeret,</verse>
        <verse osisID='Lev.14.31'>unum pro delicto et alterum in holocaustum cum sacrificio similae, et sic expiabit eum sacerdos coram Domino.</verse>
        <verse osisID='Lev.14.32'>Hoc est sacrificium leprosi, qui habere non potest omnia in emundationem sui ".</verse>
        <verse osisID='Lev.14.33'>Locutus est Dominus ad Moysen et Aaron dicens:</verse>
        <verse osisID='Lev.14.34'>" Cum ingressi fueritis terram Chanaan, quam ego dabo vobis in possessionem, si fuerit plaga leprae in aedibus terrae possessionis vestrae,</verse>
        <verse osisID='Lev.14.35'>ibit, cuius est domus, nuntians sacerdoti et dicet: "Quasi plaga videtur mihi esse in domo mea".</verse>
        <verse osisID='Lev.14.36'>At ille praecipiet, ut efferant universa de domo, priusquam ingrediatur eam, et videat plagam, ne immunda fiant omnia, quae in domo sunt. Intrabitque postea, ut consideret domum;</verse>
        <verse osisID='Lev.14.37'>et, cum viderit in parietibus illius quasi valliculas pallore sive rubore deformes et humiliores superficie reliqua,</verse>
        <verse osisID='Lev.14.38'>egredietur ostium domus et statim claudet eam septem diebus.</verse>
        <verse osisID='Lev.14.39'>Reversusque die septimo considerabit eam; si invenerit crevisse plagam,</verse>
        <verse osisID='Lev.14.40'>iubebit erui lapides, in quibus plaga est, et proici eos extra civitatem in loco immundo;</verse>
        <verse osisID='Lev.14.41'>domum autem ipsam radi intrinsecus per circuitum et spargi pulverem rasurae extra urbem in locum immundum</verse>
        <verse osisID='Lev.14.42'>lapidesque alios reponi pro his, qui ablati fuerint, et luto alio liniri domum.</verse>
        <verse osisID='Lev.14.43'>Sin autem plaga rursum effloruerit in domo, postquam eruti sunt lapides et pulvis erasus et alia terra lita,</verse>
        <verse osisID='Lev.14.44'>et ingressus sacerdos viderit crevisse plagam in domo: lepra est maligna et domus immunda.</verse>
        <verse osisID='Lev.14.45'>Quam statim destruent et lapides eius ac ligna atque universum pulverem domus proicient extra oppidum in loco immundo.</verse>
        <verse osisID='Lev.14.46'>Qui intraverit domum, quando clausa est, immundus erit usque ad vesperum;</verse>
        <verse osisID='Lev.14.47'>et, qui dormierit in ea vel comederit quippiam, lavabit vestimenta sua.</verse>
        <verse osisID='Lev.14.48'>Quod si introiens sacerdos viderit plagam non crevisse in domo, postquam denuo lita est, mundam eam esse decernet, reddita sanitate.</verse>
        <verse osisID='Lev.14.49'>Et in purificationem eius sumet duas aves lignumque cedrinum et vermiculum atque hyssopum</verse>
        <verse osisID='Lev.14.50'>et, immolata una avi in vase fictili super aquas vivas,</verse>
        <verse osisID='Lev.14.51'>tollet lignum cedrinum et hyssopum et coccum et avem vivam et intinguet omnia in sanguine avis immolatae atque in aquis viventibus et asperget domum septies;</verse>
        <verse osisID='Lev.14.52'>purificabitque eam tam in sanguine avis quam in aquis viventibus et in avi viva lignoque cedrino et hyssopo atque vermiculo;</verse>
        <verse osisID='Lev.14.53'>cumque dimiserit avem avolare extra urbem in agrum libere, expiabit domum, et erit munda.</verse>
        <verse osisID='Lev.14.54'>Ista est lex omnis leprae et scabiei,</verse>
        <verse osisID='Lev.14.55'>leprae vestium et domorum,</verse>
        <verse osisID='Lev.14.56'>tumoris et pustulae et lucentis maculae,</verse>
        <verse osisID='Lev.14.57'>ut possit sciri quo tempore immundum quid vel mundum sit ".</verse>
      </chapter>
      <chapter osisID='Lev.15'>
        <verse osisID='Lev.15.1'>Locutus est Dominus ad Moysen et Aaron dicens:</verse>
        <verse osisID='Lev.15.2'>" Loquimini filiis Israel et dicite eis: Vir, si patitur fluxum seminis, immundus erit.</verse>
        <verse osisID='Lev.15.3'>Et tunc iudicabitur huic vitio subiacere: sive emiserit caro eius fluxum suum vel occluserit se a fluxu.</verse>
        <verse osisID='Lev.15.4'>Omne stratum, in quo iacuerit, immundum erit, et ubicumque sederit.</verse>
        <verse osisID='Lev.15.5'>Si quis hominum tetigerit lectum eius, lavabit vestimenta sua, et ipse lotus aqua immundus erit usque ad vesperum.</verse>
        <verse osisID='Lev.15.6'>Si sederit, ubi ille sederat, et ipse lavabit vestimenta sua et lotus aqua immundus erit usque ad vesperum.</verse>
        <verse osisID='Lev.15.7'>Qui tetigerit carnem eius, lavabit vestimenta sua et ipse lotus aqua immundus erit usque ad vesperum.</verse>
        <verse osisID='Lev.15.8'>Si salivam huiuscemodi homo iecerit super eum, qui mundus est, hic lavabit vestem suam et lotus aqua immundus erit usque ad vesperum.</verse>
        <verse osisID='Lev.15.9'>Sagma, super quo sederit, immundum erit;</verse>
        <verse osisID='Lev.15.10'>et quicumque tetigerit omne, quod sub eo fuerit, qui fluxum seminis patitur, pollutus erit usque ad vesperum. Qui portaverit horum aliquid, lavabit vestem suam et ipse lotus aqua immundus erit usque ad vesperum.</verse>
        <verse osisID='Lev.15.11'>Omnis, quem tetigerit, qui fluxum patitur, non lotis ante manibus, lavabit vestimenta sua et lotus aqua immundus erit usque ad vesperum.</verse>
        <verse osisID='Lev.15.12'>Vas fictile, quod tetigerit, confringetur; vas autem ligneum lavabitur aqua.</verse>
        <verse osisID='Lev.15.13'>Si sanatus fuerit, qui huiuscemodi sustinet passionem, numerabit septem dies ad emundationem sui et, lotis vestibus ac toto corpore in aquis viventibus, erit mundus.</verse>
        <verse osisID='Lev.15.14'>Die autem octavo sumet duos turtures aut duos pullos columbae et veniet in conspectu Domini ad ostium tabernaculi conventus dabitque eos sacerdoti.</verse>
        <verse osisID='Lev.15.15'>Qui faciet unum in sacrificium pro peccato et alterum in holocaustum; expiabitque eum coram Domino et emundabitur a fluxu seminis sui.</verse>
        <verse osisID='Lev.15.16'>Vir, de quo egreditur semen, lavabit aqua omne corpus suum et immundus erit usque ad vesperum.</verse>
        <verse osisID='Lev.15.17'>Vestem et pellem, super quam fuerit semen effusum, lavabitur aqua et immunda erit usque ad vesperum.</verse>
        <verse osisID='Lev.15.18'>Si cum muliere coierit vir, lavabunt se aqua et immundi erunt usque ad vesperum.</verse>
        <verse osisID='Lev.15.19'>Mulier, quae redeunte mense patitur fluxum sanguinis, septem diebus separabitur. Omnis, qui tetigerit eam, immundus erit usque ad vesperum;</verse>
        <verse osisID='Lev.15.20'>et in quo iacuerit vel sederit diebus separationis suae, polluetur.</verse>
        <verse osisID='Lev.15.21'>Qui tetigerit lectum eius, lavabit vestimenta sua et ipse lotus aqua immundus erit usque ad vesperum.</verse>
        <verse osisID='Lev.15.22'>Omne vas, super quo illa sederit, quisquis attigerit, lavabit vestimenta sua et ipse lotus aqua pollutus erit usque ad vesperum.</verse>
        <verse osisID='Lev.15.23'>Et quicumque tetigerit omne, quod fuerit super lectum vel supellectilem, in qua illa sederit, immundus erit usque ad vesperum.</verse>
        <verse osisID='Lev.15.24'>Si coierit cum ea vir tempore sanguinis menstrualis, immundus erit septem diebus, et omne stratum, in quo dormierit, polluetur.</verse>
        <verse osisID='Lev.15.25'>Mulier, quae patitur multis diebus fluxum sanguinis non in tempore menstruali vel quae post menstruum sanguinem fluere non cessat, quamdiu huic subiacet passioni, immunda erit quasi sit in tempore menstruo.</verse>
        <verse osisID='Lev.15.26'>Omne stratum, in quo dormierit, et vas, in quo sederit, pollutum erit.</verse>
        <verse osisID='Lev.15.27'>Quicumque tetigerit ea, polluetur; lavabit vestimenta sua et ipse lotus aqua immundus erit usque ad vesperum.</verse>
        <verse osisID='Lev.15.28'>Si steterit sanguis et fluere cessarit, numerabit septem dies et deinde munda erit.</verse>
        <verse osisID='Lev.15.29'>Et octavo die assumet pro se duos turtures vel duos pullos columbae afferetque sacerdoti ad ostium tabernaculi conventus.</verse>
        <verse osisID='Lev.15.30'>Qui unum faciet in sacrificium pro peccato et alterum in holocaustum; expiabitque eam coram Domino a fluxu immunditiae eius.</verse>
        <verse osisID='Lev.15.31'>Docebitis ergo filios Israel, ut caveant immunditiam, ne moriantur in sordibus suis, cum polluerint habitaculum meum, quod est inter eos.</verse>
        <verse osisID='Lev.15.32'>Ista est lex eius, qui patitur fluxum seminis et de quo egreditur semen et polluitur,</verse>
        <verse osisID='Lev.15.33'>et quae menstruis temporibus separatur vel quae iugi fluit sanguine, et hominis, qui dormierit cum immunda ".</verse>
      </chapter>
      <chapter osisID='Lev.16'>
        <verse osisID='Lev.16.1'>Locutusque est Dominus ad Moysen post mortem duum filiorum Aaron, quando appropinquantes in conspectum Domini interfecti sunt,</verse>
        <verse osisID='Lev.16.2'>et praecepit ei dicens: " Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio, quo tegitur arca, ut non moriatur, quia in nube apparebo super propitiatorium;</verse>
        <verse osisID='Lev.16.3'>sed hoc modo ingrediatur: vitulum offeret pro peccato et arietem in holocaustum;</verse>
        <verse osisID='Lev.16.4'>subucula linea sancta vestietur, feminalibus lineis verecunda celabit, accingetur zona linea, cidarim lineam imponet capiti. Haec enim vestimenta sunt sancta, quibus cunctis, cum lotus fuerit, induetur.</verse>
        <verse osisID='Lev.16.5'>Suscipietque a coetu filiorum Israel duos hircos in sacrificium pro peccato et unum arietem in holocaustum.</verse>
        <verse osisID='Lev.16.6'>Cumque obtulerit vitulum in sacrificium suum pro peccato et expiaverit se et domum suam,</verse>
        <verse osisID='Lev.16.7'>duos hircos stare faciet coram Domino in ostio tabernaculi conventus,</verse>
        <verse osisID='Lev.16.8'>mittens super utrumque sortem, unam Domino et alteram Azazel.</verse>
        <verse osisID='Lev.16.9'>Cuius sors exierit Domino, offeret illum pro peccato;</verse>
        <verse osisID='Lev.16.10'>cuius autem in Azazel, statuet eum vivum coram Domino in expiationem, ut emittat illum ad Azazel in solitudinem.</verse>
        <verse osisID='Lev.16.11'>Afferet ergo Aaron vitulum pro peccato et expians se et domum suam immolabit eum;</verse>
        <verse osisID='Lev.16.12'>assumptoque turibulo, quod de prunis altaris coram Domino impleverit, et hauriens manu compositum thymiama in incensum ultra velum intrabit in sancta,</verse>
        <verse osisID='Lev.16.13'>ut, positis super ignem aromatibus coram Domino, nebula eorum et vapor operiat propitiatorium, quod est super testimonium, et non moriatur.</verse>
        <verse osisID='Lev.16.14'>Tollet quoque de sanguine vituli et asperget digito septies contra frontem propitiatorii.</verse>
        <verse osisID='Lev.16.15'>Cumque mactaverit hircum pro peccato populi, inferet sanguinem eius intra velum, sicut praeceptum est de sanguine vituli, ut aspergat e regione propitiatorii</verse>
        <verse osisID='Lev.16.16'>et expiet sanctuarium ab immunditiis filiorum Israel et a praevaricationibus eorum cunctisque peccatis. Iuxta hunc ritum faciet tabernaculo conventus, quod fixum est inter eos in medio sordium habitationis eorum.</verse>
        <verse osisID='Lev.16.17'>Nullus hominum sit in tabernaculo conventus, quando pontifex ingreditur sanctuarium, ut expiet se et domum suam et universam congregationem Israel, donec egrediatur.</verse>
        <verse osisID='Lev.16.18'>Cum autem exierit ad altare, quod coram Domino est, expiabit illud et sumptum sanguinem vituli atque hirci fundet super cornua eius per gyrum;</verse>
        <verse osisID='Lev.16.19'>aspergensque de sanguine digito septies mundabit sanctificabitque illud ab immunditiis filiorum Israel.</verse>
        <verse osisID='Lev.16.20'>Et postquam compleverit expiationem sanctuarii et tabernaculi conventus et altaris, tunc afferat hircum viventem;</verse>
        <verse osisID='Lev.16.21'>et, posita utraque manu super caput eius, confiteatur Aaron super eum omnes iniquitates filiorum Israel et universa delicta atque peccata eorum; quae ponens super caput eius emittet illum per hominem paratum in desertum.</verse>
        <verse osisID='Lev.16.22'>Cumque portaverit hircus super se omnes iniquitates eorum in terram solitariam et dimissus fuerit in desertum,</verse>
        <verse osisID='Lev.16.23'>ingredietur Aaron in tabernaculum conventus; et, depositis vestibus lineis, quibus prius indutus erat, cum intraret sanctuarium, relictisque ibi,</verse>
        <verse osisID='Lev.16.24'>lavabit carnem suam aqua in loco sancto indueturque vestimentis suis. Et postquam egressus obtulerit holocaustum suum ac plebis, expiabit se et populum;</verse>
        <verse osisID='Lev.16.25'>et adipem sacrificii pro peccato adolebit super altare.</verse>
        <verse osisID='Lev.16.26'>Ille vero, qui dimiserit caprum emissarium ad Azazel, lavabit vestimenta sua et corpus aqua et postea ingredietur in castra.</verse>
        <verse osisID='Lev.16.27'>Vitulum autem et hircum, qui pro peccato fuerant immolati, et quorum sanguis illatus est, ut in sanctuario expiatio compleretur, asportabunt foras castra et comburent igni tam pelles quam carnes eorum et fimum;</verse>
        <verse osisID='Lev.16.28'>et quicumque combusserit ea, lavabit vestimenta sua et carnem aqua et postea ingredietur in castra.</verse>
        <verse osisID='Lev.16.29'>Eritque hoc vobis legitimum sempiternum: mense septimo, decima die mensis affligetis animas vestras nullumque facietis opus sive indigena sive advena, qui peregrinatur inter vos.</verse>
        <verse osisID='Lev.16.30'>In hac die expiatio erit vestri atque mundatio; ab omnibus peccatis vestris coram Domino mundabimini.</verse>
        <verse osisID='Lev.16.31'>Sabbatum requietionis est vobis, et affligetis animas vestras religione perpetua.</verse>
        <verse osisID='Lev.16.32'>Expiabit autem sacerdos, qui unctus fuerit, et cuius initiatae manus, ut sacerdotio fungatur pro patre suo; indueturque vestimentis lineis, vestibus sanctis,</verse>
        <verse osisID='Lev.16.33'>et expiabit sanctuarium sanctissimum et tabernaculum conventus atque altare, sacerdotes quoque et universum populum congregationis.</verse>
        <verse osisID='Lev.16.34'>Eritque hoc vobis legitimum sempiternum, ut expietis filios Israel a cunctis peccatis eorum semel in anno ".Fecit igitur, sicut praeceperat Dominus Moysi.</verse>
      </chapter>
      <chapter osisID='Lev.17'>
        <verse osisID='Lev.17.1'>Et locutus est Dominus ad Moysen dicens:</verse>
        <verse osisID='Lev.17.2'>" Loquere Aaron et filiis eius et cunctis filiis Israel et dices ad eos: Iste est sermo, quem mandavit Dominus dicens:</verse>
        <verse osisID='Lev.17.3'>Homo quilibet de domo Israel, si occiderit bovem aut ovem sive capram in castris vel extra castra</verse>
        <verse osisID='Lev.17.4'>et non attulerit ad ostium tabernaculi conventus in oblationem Domino coram habitaculo Domini, sanguinis reus erit; sanguinem fudit et peribit de medio populi sui.</verse>
        <verse osisID='Lev.17.5'>Ideo offerre debent sacerdoti filii Israel hostias suas, quas occidunt in agro, ut afferant Domino ante ostium tabernaculi conventus et immolent eas hostias pacificas Domino.</verse>
        <verse osisID='Lev.17.6'>Fundetque sacerdos sanguinem super altare Domini ad ostium tabernaculi conventus et adolebit adipem in odorem suavitatis Domino;</verse>
        <verse osisID='Lev.17.7'>et nequaquam ultra immolabunt hostias suas daemonibus, cum quibus fornicati sunt: legitimum sempiternum erit hoc illis et posteris eorum ".</verse>
        <verse osisID='Lev.17.8'>Et ad ipsos dices: " Homo de domo Israel et de advenis, qui peregrinantur apud vos, qui obtulerit holocaustum sive sacrificium</verse>
        <verse osisID='Lev.17.9'>et ad ostium tabernaculi conventus non adduxerit victimam, ut offeratur Domino, interibit de populo suo.</verse>
        <verse osisID='Lev.17.10'>Homo quilibet de domo Israel et de advenis, qui peregrinantur inter eos, si comederit sanguinem, confirmabo faciem meam contra talem animam et disperdam eam de populo suo.</verse>
        <verse osisID='Lev.17.11'>Quia anima carnis in sanguine est, et ego dedi illum vobis, ut super altare in eo expietis pro animabus vestris, quia sanguis ipse per animam expiat.</verse>
        <verse osisID='Lev.17.12'>Idcirco dixi filiis Israel: Omnis anima ex vobis non comedet sanguinem, nec ex advenis, qui peregrinantur inter vos.</verse>
        <verse osisID='Lev.17.13'>Homo quicumque de filiis Israel et de advenis, qui peregrinantur apud vos, si venatione ceperit feram vel avem, quibus vesci licitum est, fundat sanguinem eius et operiat illum terra.</verse>
        <verse osisID='Lev.17.14'>Anima enim omnis carnis, sanguis est anima eius, unde dixi filiis Israel: Sanguinem universae carnis non comedetis, quia anima omnis carnis sanguis eius est; et, quicumque comederit illum, interibit.</verse>
        <verse osisID='Lev.17.15'>Anima, quae comederit morticinum vel captum a bestia, tam de indigenis quam de advenis, lavabit vestes suas et semetipsum aqua, et contaminatus erit usque ad vesperum; et hoc ordine mundus fiet.</verse>
        <verse osisID='Lev.17.16'>Quod si non laverit vestimenta sua nec corpus, portabit iniquitatem suam ".</verse>
      </chapter>
      <chapter osisID='Lev.18'>
        <verse osisID='Lev.18.1'>Locutus est Dominus ad Moysen dicens:</verse>
        <verse osisID='Lev.18.2'>" Loquere fi liis Israel et dices ad eos: Ego Dominus Deus vester.</verse>
        <verse osisID='Lev.18.3'>Iuxta consuetudinem terrae Aegypti, in qua habitastis, non facietis; et iuxta morem regionis Chanaan, ad quam ego introducturus sum vos, non agetis nec in legitimis eorum ambulabitis.</verse>
        <verse osisID='Lev.18.4'>Facietis iudicia mea et praecepta mea servabitis et ambulabitis in eis. Ego Dominus Deus vester.</verse>
        <verse osisID='Lev.18.5'>Custodite leges meas atque iudicia; quae faciens homo vivet in eis. Ego Dominus.</verse>
        <verse osisID='Lev.18.6'>Omnis homo ad consanguineum suum non accedet, ut revelet turpitudinem eius. Ego Dominus.</verse>
        <verse osisID='Lev.18.7'>Turpitudinem patris et turpitudinem matris tuae non discooperies: mater tua est, non revelabis turpitudinem eius.</verse>
        <verse osisID='Lev.18.8'>Turpitudinem uxoris patris tui non discooperies, turpitudo enim patris tui est.</verse>
        <verse osisID='Lev.18.9'>Turpitudinem sororis tuae ex patre sive ex matre, quae domi vel foris genita est, non revelabis.</verse>
        <verse osisID='Lev.18.10'>Turpitudinem filiae filii tui vel neptis ex filia non revelabis, quia turpitudo tua est.</verse>
        <verse osisID='Lev.18.11'>Turpitudinem filiae uxoris patris tui, quam peperit patri tuo et est soror tua, non revelabis.</verse>
        <verse osisID='Lev.18.12'>Turpitudinem sororis patris tui non discooperies, quia caro est patris tui.</verse>
        <verse osisID='Lev.18.13'>Turpitudinem sororis matris tuae non revelabis, eo quod caro sit matris tuae.</verse>
        <verse osisID='Lev.18.14'>Turpitudinem patrui tui non revelabis nec accedes ad uxorem eius, quae tibi affinitate coniungitur.</verse>
        <verse osisID='Lev.18.15'>Turpitudinem nurus tuae non revelabis, quia uxor filii tui est, nec discooperies ignominiam eius.</verse>
        <verse osisID='Lev.18.16'>Turpitudinem uxoris fratris tui non revelabis, quia turpitudo fratris tui est.</verse>
        <verse osisID='Lev.18.17'>Turpitudinem mulieris et filiae eius non revelabis. Filiam filii eius et filiam filiae illius non sumes, ut reveles ignominiam eius, quia caro illius sunt: nefas est.</verse>
        <verse osisID='Lev.18.18'>Sororem uxoris tuae aemulam illius non accipies nec revelabis turpitudinem eius, adhuc illa vivente.</verse>
        <verse osisID='Lev.18.19'>Ad mulierem, quae patitur menstrua, non accedes nec revelabis foeditatem eius.</verse>
        <verse osisID='Lev.18.20'>Cum uxore proximi tui non coibis nec seminis commixtione maculaberis.</verse>
        <verse osisID='Lev.18.21'>De semine tuo non dabis, ut consecretur idolo Moloch, nec pollues nomen Dei tui. Ego Dominus.</verse>
        <verse osisID='Lev.18.22'>Cum masculo non commisceberis coitu femineo: abominatio est.</verse>
        <verse osisID='Lev.18.23'>Cum omni pecore non coibis nec maculaberis cum eo. Mulier non succumbet iumento nec miscebitur ei, quia scelus est.</verse>
        <verse osisID='Lev.18.24'>Ne polluamini in omnibus his, quibus contaminatae sunt universae gentes, quas ego eiciam ante conspectum vestrum</verse>
        <verse osisID='Lev.18.25'>et quibus polluta est terra, cuius ego scelera visitavi, et evomuit habitatores suos.</verse>
        <verse osisID='Lev.18.26'>Vos autem custodite legitima mea atque iudicia et non faciatis ex omnibus abominationibus istis tam indigena quam colonus, qui peregrinatur apud vos.</verse>
        <verse osisID='Lev.18.27'>Omnes enim execrationes istas fecerunt accolae terrae, qui fuerunt ante vos, et polluerunt eam.</verse>
        <verse osisID='Lev.18.28'>Cavete ergo, ne et vos similiter evomat, cum pollueritis eam, sicut evomuit gentem, quae fuit ante vos.</verse>
        <verse osisID='Lev.18.29'>Omnis enim anima, quae fecerit de abominationibus his quippiam, peribit de medio populi sui.</verse>
        <verse osisID='Lev.18.30'>Custodite mandata mea. Nolite facere legitima abominabilia, quae fecerunt hi, qui fuerunt ante vos, et ne polluamini in eis. Ego Dominus Deus vester ".</verse>
      </chapter>
      <chapter osisID='Lev.19'>
        <verse osisID='Lev.19.1'>Locutus est Dominus ad Moysen dicens:</verse>
        <verse osisID='Lev.19.2'>" Loquere ad omnem coetum filiorum Israel et dices ad eos: Sancti estote, quia sanctus sum ego, Dominus Deus vester.</verse>
        <verse osisID='Lev.19.3'>Unusquisque matrem et patrem suum timeat. Sabbata mea custodite. Ego Dominus Deus vester.</verse>
        <verse osisID='Lev.19.4'>Nolite converti ad idola nec deos conflatiles faciatis vobis. Ego Dominus Deus vester.</verse>
        <verse osisID='Lev.19.5'>Si immolaveritis hostiam pacificorum Domino, immolabitis eam ita ut sit vobis placabilis.</verse>
        <verse osisID='Lev.19.6'>Eo die, quo fuerit immolata, comedetur et die altero; quidquid autem residuum fuerit in diem tertium, igne comburetur.</verse>
        <verse osisID='Lev.19.7'>Si quid post biduum comestum fuerit, profanum erit neque acceptabile.</verse>
        <verse osisID='Lev.19.8'>Qui manducaverit illud, portabit iniquitatem suam, quia sanctum Domini polluit, et peribit anima illa de populo suo.</verse>
        <verse osisID='Lev.19.9'>Cum messueris segetes terrae tuae, non tondebis usque ad marginem agri tui nec remanentes spicas colliges.</verse>
        <verse osisID='Lev.19.10'>Neque in vinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus vester.</verse>
        <verse osisID='Lev.19.11'>Non facietis furtum. Non mentiemini, nec decipiet unusquisque proximum suum.</verse>
        <verse osisID='Lev.19.12'>Non periurabis in nomine meo nec pollues nomen Dei tui. Ego Dominus.</verse>
        <verse osisID='Lev.19.13'>Non facies calumniam proximo tuo nec spoliabis eum. Non morabitur merces mercennarii apud te usque mane.</verse>
        <verse osisID='Lev.19.14'>Non maledices surdo nec coram caeco pones offendiculum; sed timebis Deum tuum. Ego Dominus.</verse>
        <verse osisID='Lev.19.15'>Non facietis, quod iniquum est in iudicio. Non consideres personam pauperis nec honores vultum potentis. Iuste iudica proximo tuo.</verse>
        <verse osisID='Lev.19.16'>Non eris criminator et susurro in populo tuo. Non stabis contra sanguinem proximi tui. Ego Dominus.</verse>
        <verse osisID='Lev.19.17'>Ne oderis fratrem tuum in corde tuo; argue eum, ne habeas super illo peccatum.</verse>
        <verse osisID='Lev.19.18'>Non quaeres ultionem nec irasceris civibus tuis. Diliges proximum tuum sicut teipsum. Ego Dominus.</verse>
        <verse osisID='Lev.19.19'>Leges meas custodite.Iumenta tua non facies coire cum alterius generis animantibus. Agrum tuum non seres diverso semine. Veste, quae ex duobus texta est, non indueris.</verse>
        <verse osisID='Lev.19.20'>Homo, si dormierit cum muliere coitu seminis, quae sit ancilla destinata viro et tamen pretio non redempta nec libertate donata, vapulabunt ambo et non morientur, quia non fuit libera.</verse>
        <verse osisID='Lev.19.21'>Et in sacrificium suum pro delicto offeret Domino ad ostium tabernaculi conventus arietem;</verse>
        <verse osisID='Lev.19.22'>expiabitque eum sacerdos ariete a peccato eius coram Domino, et dimittetur ei peccatum, quod peccavit.</verse>
        <verse osisID='Lev.19.23'>Quando ingressi fueritis terram et plantaveritis omnimoda ligna pomifera, non auferetis praeputia eorum, id est poma, quae germinant; tribus annis erunt vobis immunda ut praeputia, nec edetis ex eis.</verse>
        <verse osisID='Lev.19.24'>Quarto anno omnis fructus eorum sanctificabitur laudabilis Domino.</verse>
        <verse osisID='Lev.19.25'>Quinto autem anno comedetis fructus eorum, ut augeatur vobis proventus eorum. Ego Dominus Deus vester.</verse>
        <verse osisID='Lev.19.26'>Non comedetis cum sanguine.Non augurabimini nec observabitis omina.</verse>
        <verse osisID='Lev.19.27'>Neque in rotundum attondebitis marginem comae nec truncabis barbam.</verse>
        <verse osisID='Lev.19.28'>Et super mortuo non incidetis carnem vestram neque figuras aliquas in cute incidetis vobis. Ego Dominus.</verse>
        <verse osisID='Lev.19.29'>Ne polluas et prostituas filiam tuam, ne contaminetur terra et impleatur piaculo.</verse>
        <verse osisID='Lev.19.30'>Sabbata mea custodite et sanctuarium meum metuite. Ego Dominus.</verse>
        <verse osisID='Lev.19.31'>Non declinetis ad pythones nec ab hariolis aliquid sciscitemini, ut polluamini per eos. Ego Dominus Deus vester.</verse>
        <verse osisID='Lev.19.32'>Coram cano capite consurge et honora personam senis; et time Deum tuum. Ego Dominus.</verse>
        <verse osisID='Lev.19.33'>Si habitaverit tecum advena in terra vestra, non opprimetis eum;</verse>
        <verse osisID='Lev.19.34'>sed sit inter vos quasi indigena, et diliges eum sicut teipsum: fuistis enim et vos advenae in terra Aegypti. Ego Dominus Deus vester.</verse>
        <verse osisID='Lev.19.35'>Nolite facere iniquum aliquid in iudicio, in regula, in pondere, in mensura.</verse>
        <verse osisID='Lev.19.36'>Statera iusta, aequa pondera, iustum ephi aequumque hin sint vobis. Ego Dominus Deus vester, qui eduxi vos de terra Aegypti.</verse>
        <verse osisID='Lev.19.37'>Custodite omnia praecepta mea et universa iudicia et facite ea. Ego Dominus ".</verse>
      </chapter>
      <chapter osisID='Lev.20'>
        <verse osisID='Lev.20.1'>Locutusque est Dominus ad Moysen dicens:</verse>
        <verse osisID='Lev.20.2'>" Haec lo queris filiis Israel: Homo de filiis Israel et de advenis, qui habitant in Israel, si dederit de semine suo idolo Moloch, morte moriatur: populus terrae lapidabit eum.</verse>
        <verse osisID='Lev.20.3'>Et ego ponam faciem meam contra illum; succidamque eum de medio populi sui, eo quod dederit de semine suo Moloch et contaminaverit sanctuarium meum ac polluerit nomen sanctum meum.</verse>
        <verse osisID='Lev.20.4'>Quod si clauserit populus terrae oculos suos, ne videat hominem illum, qui dederit de semine suo Moloch, nec voluerit eum occidere,</verse>
        <verse osisID='Lev.20.5'>ponam ego faciem meam super hominem illum et cognationem eius succidamque et ipsum et omnes, qui consenserunt ei, ut fornicarentur cum Moloch, de medio populi sui.</verse>
        <verse osisID='Lev.20.6'>Anima, quae declinaverit ad pythones et hariolos et fornicata fuerit cum eis, ponam faciem meam contra eam et interficiam illam de medio populi sui.</verse>
        <verse osisID='Lev.20.7'>Sanctificamini et estote sancti, quia ego Dominus Deus vester.</verse>
        <verse osisID='Lev.20.8'>Custodite praecepta mea et facite ea. Ego Dominus, qui sanctifico vos.</verse>
        <verse osisID='Lev.20.9'>Qui maledixerit patri suo et matri, morte moriatur; qui patri matrique maledixit, sanguis eius sit super eum.</verse>
        <verse osisID='Lev.20.10'>Si moechatus quis fuerit cum uxore alterius et adulterium perpetrarit cum coniuge proximi sui, morte moriantur et moechus et adultera.</verse>
        <verse osisID='Lev.20.11'>Qui dormierit cum noverca sua et revelaverit ignominiam patris sui, morte moriantur ambo: sanguis eorum sit super eos.</verse>
        <verse osisID='Lev.20.12'>Si quis dormierit cum nuru sua, uterque moriatur, quia scelus operati sunt: sanguis eorum sit super eos.</verse>
        <verse osisID='Lev.20.13'>Qui dormierit cum masculo coitu femineo, uterque operatus est nefas, morte moriantur: sit sanguis eorum super eos.</verse>
        <verse osisID='Lev.20.14'>Qui supra uxorem filiam duxerit matrem eius, scelus operatus est: vivus ardebit cum eis, nec permanebit tantum nefas in medio vestri.</verse>
        <verse osisID='Lev.20.15'>Qui cum iumento et pecore coierit, morte moriatur; pecus quoque occidite.</verse>
        <verse osisID='Lev.20.16'>Mulier, quae succubuerit cuilibet iumento, simul interficies illam cum eo, morte moriantur: sanguis eorum sit super eos.</verse>
        <verse osisID='Lev.20.17'>Qui acceperit sororem suam filiam patris sui vel filiam matris suae et viderit turpitudinem eius, illaque conspexerit fratris ignominiam, nefaria res est; occidentur in conspectu populi sui, eo quod turpitudinem sororis suae revelaverit, portabit iniquitatem suam.</verse>
        <verse osisID='Lev.20.18'>Qui coierit cum muliere in fluxu menstruo et revelaverit turpitudinem eius ­ fontem eius nudavit, ipsaque aperuit fontem sanguinis sui ­ interficientur ambo de medio populi sui.</verse>
        <verse osisID='Lev.20.19'>Turpitudinem materterae et amitae tuae non discooperies; qui hoc fecerit, ignominiam carnis suae nudavit; portabunt ambo iniquitatem suam.</verse>
        <verse osisID='Lev.20.20'>Qui coierit cum uxore patrui vel avunculi sui et revelaverit ignominiam cognationis suae, portabunt ambo peccatum suum: absque liberis morientur.</verse>
        <verse osisID='Lev.20.21'>Qui duxerit uxorem fratris sui, immunditia est, turpitudinem fratris sui revelavit: absque liberis erunt.</verse>
        <verse osisID='Lev.20.22'>Custodite omnes leges meas atque omnia iudicia et facite ea, ne et vos evomat terra, quam intraturi estis et habitaturi.</verse>
        <verse osisID='Lev.20.23'>Nolite ambulare in legitimis nationum, quas ego expulsurus sum ante vos. Omnia enim haec fecerunt, et abominatus sum eas</verse>
        <verse osisID='Lev.20.24'>locutusque sum vobis: Vos possidebitis terram eorum, et ego dabo eam vobis in hereditatem, terram fluentem lacte et melle. Ego Dominus Deus vester, qui separavi vos a ceteris populis.</verse>
        <verse osisID='Lev.20.25'>Separate ergo et vos iumentum mundum ab immundo et avem immundam a munda, ne polluatis animas vestras in pecore et in avibus et cunctis, quae moventur in terra, et quae vobis separavi tamquam immunda.</verse>
        <verse osisID='Lev.20.26'>Eritis mihi sancti, quia sanctus sum ego Dominus et separavi vos a ceteris populis, ut essetis mei.</verse>
        <verse osisID='Lev.20.27'>Vir sive mulier, in quibus pythonicus vel divinationis fuerit spiritus, morte moriantur; lapidibus obruent eos: sanguis eorum sit super illos ".</verse>
      </chapter>
      <chapter osisID='Lev.21'>
        <verse osisID='Lev.21.1'>Dixit quoque Dominus ad Moysen: " Loquere ad sacer dotes filios Aaron et dices eis: Ne contaminetur sacerdos in mortibus civium suorum,</verse>
        <verse osisID='Lev.21.2'>nisi tantum in consanguineis propinquis, id est super matre et patre et filio ac filia, fratre quoque</verse>
        <verse osisID='Lev.21.3'>et sorore virgine propinqua, quae non est nupta viro; in ipsa contaminabitur.</verse>
        <verse osisID='Lev.21.4'>Non contaminabitur ut maritus in cognatis suis, ne profanetur.</verse>
        <verse osisID='Lev.21.5'>Non radent caput nec barbam neque in carne sua facient incisuras.</verse>
        <verse osisID='Lev.21.6'>Sancti erunt Deo suo et non polluent nomen eius: incensa enim Domini et panem Dei sui offerunt et ideo sancti erunt.</verse>
        <verse osisID='Lev.21.7'>Scortum et oppressam non ducent uxorem nec eam, quae repudiata est a marito, quia consecratus est Deo suo.</verse>
        <verse osisID='Lev.21.8'>Et sanctificabis eum, quia panem Dei sui offert. Sit ergo sanctus tibi, quia ego sanctus sum, Dominus, qui sanctifico vos.</verse>
        <verse osisID='Lev.21.9'>Sacerdotis filia, si profanaverit se stupro, profanat nomen patris sui; flammis exuretur.</verse>
        <verse osisID='Lev.21.10'>Sacerdos maximus inter fratres suos, super cuius caput fusum est unctionis oleum, et cuius manus in sacerdotio consecratae sunt, vestitusque est sanctis vestibus, comam suam non excutiet, vestimenta non scindet</verse>
        <verse osisID='Lev.21.11'>et ad omnem mortuum non ingredietur omnino; super patre quoque suo et matre non contaminabitur.</verse>
        <verse osisID='Lev.21.12'>Nec egredietur de sanctuario, ne polluat sanctuarium Domini, quia consecratus est oleo unctionis Dei sui. Ego Dominus.</verse>
        <verse osisID='Lev.21.13'>Virginem ducet uxorem;</verse>
        <verse osisID='Lev.21.14'>viduam et repudiatam et oppressam atque meretricem non accipiet, sed virginem de cognatis suis ducet uxorem.</verse>
        <verse osisID='Lev.21.15'>Ne profanet stirpem suam inter cognatos suos, quia ego Dominus, qui sanctifico eum ".</verse>
        <verse osisID='Lev.21.16'>Locutusque est Dominus ad Moysen dicens:</verse>
        <verse osisID='Lev.21.17'>" Loquere ad Aaron: Homo de semine tuo in generationibus suis, qui habuerit maculam, non accedet, ut offerat panem Dei sui;</verse>
        <verse osisID='Lev.21.18'>quia quicumque habuerit maculam, non accedet: si caecus fuerit vel claudus, si mutilo naso vel deformis,</verse>
        <verse osisID='Lev.21.19'>si fracto pede vel manu,</verse>
        <verse osisID='Lev.21.20'>si gibbus, si pusillus, si albuginem habens in oculo, si iugem scabiem, si impetiginem in corpore vel contritos testiculos.</verse>
        <verse osisID='Lev.21.21'>Omnis, qui habuerit maculam de semine Aaron sacerdotis, non accedet offerre incensa Domini nec panem Dei sui.</verse>
        <verse osisID='Lev.21.22'>Vescetur tamen pane Dei sui de sanctissimis et de sanctis.</verse>
        <verse osisID='Lev.21.23'>Sed ad velum non ingrediatur nec accedat ad altare, quia maculam habet et contaminare non debet sanctuaria mea, quia ego Dominus, qui sanctifico ea ".</verse>
        <verse osisID='Lev.21.24'>Locutus est ergo Moyses ad Aaron et filios eius et ad omnem Israel.</verse>
      </chapter>
      <chapter osisID='Lev.22'>
        <verse osisID='Lev.22.1'>Locutus quoque est Dominus ad Moysen dicens:</verse>
        <verse osisID='Lev.22.2'>" Loquere ad Aaron et ad filios eius, ut caveant ab his, quae consecrata sunt filiorum Israel, et non contaminent nomen sanctum meum, quae ipsi offerunt mihi. Ego Dominus.</verse>
        <verse osisID='Lev.22.3'>Dic ad eos pro posteris vestris: Omnis homo, qui accesserit de omni stirpe vestra ad sancta, quae consecraverunt filii Israel Domino, in immunditia sua, peribit coram me. Ego Dominus.</verse>
        <verse osisID='Lev.22.4'>Homo de semine Aaron, qui fuerit leprosus aut patiens fluxum, non vescetur de his, quae sanctificata sunt, donec sanetur. Qui tetigerit omne, quod immundum est ex mor tuo, vel vir, ex quo egreditur semen,</verse>
        <verse osisID='Lev.22.5'>et qui tangit reptile, quo polluitur, vel hominem, quo polluitur qualibet immunditia illius,</verse>
        <verse osisID='Lev.22.6'>immundus erit usque ad vesperum et non vescetur his, quae sanctificata sunt; sed cum laverit carnem suam aqua,</verse>
        <verse osisID='Lev.22.7'>et occubuerit sol, tunc mundatus vescetur de sanctificatis, quia cibus illius est.</verse>
        <verse osisID='Lev.22.8'>Morticinum et dilaceratum a bestia non comedent, nec polluentur in eis. Ego Dominus.</verse>
        <verse osisID='Lev.22.9'>Custodient praeceptum meum, ut non habeant super illo peccatum et propterea moriantur, cum polluerint illud; ego Dominus, qui sanctifico eos.</verse>
        <verse osisID='Lev.22.10'>Omnis alienigena non comedet de sanctificatis, inquilinus sacerdotis et mercennarius non vescentur ex eis.</verse>
        <verse osisID='Lev.22.11'>Quem autem sacerdos emerit, et qui vernaculus domus eius fuerit, hi comedent ex eis.</verse>
        <verse osisID='Lev.22.12'>Si filia sacerdotis cuilibet ex populo nupta fuerit, de muneribus, quae sanctificata sunt, non vescetur;</verse>
        <verse osisID='Lev.22.13'>sin autem vidua vel repudiata et absque liberis reversa fuerit ad domum patris sui, sicut puella consueverat, aletur cibo patris sui. Omnis alienigena comedendi ex eo non habet potestatem.</verse>
        <verse osisID='Lev.22.14'>Qui comederit de sanctificatis per ignorantiam, addet quintam partem cum eo, quod comedit, et dabit sacerdoti sanctificatum.</verse>
        <verse osisID='Lev.22.15'>Nec contaminabunt sanctificata filiorum Israel, quae tamquam munus offerunt Domino,</verse>
        <verse osisID='Lev.22.16'>ne inducant super eos iniquitatem delicti, cum illi sanctificata sua comederint. Ego Dominus, qui sanctifico ".</verse>
        <verse osisID='Lev.22.17'>Locutus est Dominus ad Moysen dicens:</verse>
        <verse osisID='Lev.22.18'>" Loquere ad Aaron et filios eius et ad omnes filios Israel dicesque ad eos: Homo de domo Israel et de advenis, qui habitant apud vos, qui obtulerit oblationem suam vel vota solvens vel sponte offerens, quidquid illud obtulerit in holocaustum Domino,</verse>
        <verse osisID='Lev.22.19'>in beneplacitum pro vobis offeratur masculus immaculatus ex bobus et ex ovibus et ex capris;</verse>
        <verse osisID='Lev.22.20'>si maculam habuerit, non offeretis, quia non erit vobis acceptabile.</verse>
        <verse osisID='Lev.22.21'>Homo, qui obtulerit victimam pacificorum Domino, vel vota solvens vel sponte offerens tam de bobus quam de ovibus immaculatum offeret, ut acceptabile sit; omnis macula non erit in eo.</verse>
        <verse osisID='Lev.22.22'>Si caecum fuerit, si fractum, si mutilum, si verrucam habens aut scabiem vel impetiginem, non offeretis ea Domino nec in incensum dabitis ex eis super altare Domino.</verse>
        <verse osisID='Lev.22.23'>Bovem et ovem deformem et debilem voluntarie offerre potes; votum autem ex his solvi non potest.</verse>
        <verse osisID='Lev.22.24'>Omne animal, quod vel contritis vel tusis vel sectis ablatisque testiculis est, non offeretis Domino, et in terra vestra hoc omnino ne faciatis.</verse>
        <verse osisID='Lev.22.25'>De manu alienigenae non offeretis cibum Dei vestri ex omnibus his animalibus, quia corrupta et maculata sunt omnia; non erunt in beneplacitum pro vobis ".</verse>
        <verse osisID='Lev.22.26'>Locutusque est Dominus ad Moysen dicens:</verse>
        <verse osisID='Lev.22.27'>" Bos, ovis et capra, cum genita fuerint, septem diebus erunt sub ubere matris suae; die autem octavo et deinceps erunt acceptabile munus incensi Domino.</verse>
        <verse osisID='Lev.22.28'>Sive illa bos sive ovis non immolabuntur una die cum fetibus suis.</verse>
        <verse osisID='Lev.22.29'>Si sacrificaveritis hostiam pro gratiarum actione Domino, sacrificabitis, ut possit esse placabilis.</verse>
        <verse osisID='Lev.22.30'>Eodem die comedetis eam; non remanebit quidquam in mane alterius diei. Ego Dominus.</verse>
        <verse osisID='Lev.22.31'>Custodite mandata mea et facite ea. Ego Dominus.</verse>
        <verse osisID='Lev.22.32'>Ne polluatis nomen meum sanctum, ut sanctificer in medio filiorum Israel. Ego Dominus, qui sanctifico vos</verse>
        <verse osisID='Lev.22.33'>et eduxi de terra Aegypti, ut essem vobis in Deum. Ego Dominus ".</verse>
      </chapter>
      <chapter osisID='Lev.23'>
        <verse osisID='Lev.23.1'>Locutus est Dominus ad Moysen dicens:</verse>
        <verse osisID='Lev.23.2'>" Loquere filiis Israel et dices ad eos: Hae sunt feriae Domini, quas vocabitis conventus sanctos; hae sunt feriae meae.</verse>
        <verse osisID='Lev.23.3'>Sex diebus facietis opus; dies septimus sabbatum requiei est, conventus sanctus; omne opus non facietis; sabbatum est Domino in cunctis habitationibus vestris.</verse>
        <verse osisID='Lev.23.4'>Hae sunt ergo feriae Domini, conventus sancti, quas celebrare debetis temporibus suis.</verse>
        <verse osisID='Lev.23.5'>Mense primo, quarta decima die mensis, ad vesperum Pascha Domini est.</verse>
        <verse osisID='Lev.23.6'>Et quinta decima die mensis huius sollemnitas Azymorum Domini est. Septem diebus azyma comedetis.</verse>
        <verse osisID='Lev.23.7'>Die primo erit vobis conventus sanctus; omne opus servile non facietis in eo,</verse>
        <verse osisID='Lev.23.8'>sed offeretis incensum Domino septem diebus. Die autem septimo erit conventus sanctus, nullumque servile opus facietis in eo ".</verse>
        <verse osisID='Lev.23.9'>Locutusque est Dominus ad Moysen dicens:</verse>
        <verse osisID='Lev.23.10'>" Loquere filiis Israel et dices ad eos: Cum ingressi fueritis terram, quam ego dabo vobis, et messueritis segetem, feretis manipulum spicarum primitias messis vestrae ad sacerdotem,</verse>
        <verse osisID='Lev.23.11'>qui elevabit fasciculum coram Domino, ut acceptabile sit pro vobis; altero die sabbati sanctificabit illum.</verse>
        <verse osisID='Lev.23.12'>Atque in eodem die, quo manipulum consecrabitis, facietis agnum immaculatum anniculum in holocaustum Domino,</verse>
        <verse osisID='Lev.23.13'>et oblationem cum eo duas decimas similae conspersae oleo in incensum Domino odoremque suavissimum et libamentum eius vini quartam partem hin.</verse>
        <verse osisID='Lev.23.14'>Panem et grana tosta farrem recentem non comedetis ex segete usque ad diem, qua offeretis ex ea munus Deo vestro. Praeceptum est sempiternum generationibus vestris in cunctis habitaculis vestris.</verse>
        <verse osisID='Lev.23.15'>Numerabitis vobis ab altero die sabbati, in quo obtulistis manipulum elationis, septem hebdomadas plenas</verse>
        <verse osisID='Lev.23.16'>usque ad alteram diem expletionis hebdomadae septimae, id est quinquaginta dies; et sic offeretis oblationem novam Domino</verse>
        <verse osisID='Lev.23.17'>ex habitaculis vestris panes elationis duos de duabus decimis similae fermentatae, quos coquetis in primitias Domino;</verse>
        <verse osisID='Lev.23.18'>offeretisque cum panibus septem agnos immaculatos anniculos et vitulum de armento unum et arietes duos, et erunt holocaustum Domino cum oblatione similae et libamentis suis in odorem suavissimum Domino.</verse>
        <verse osisID='Lev.23.19'>Facietis et hircum in sacrificium pro peccato duosque agnos anniculos, hostias pacificorum.</verse>
        <verse osisID='Lev.23.20'>Cumque elevaverit eos sacerdos cum panibus primitiarum coram Domino, cum duobus agnis sanctum erunt Domino in usum sacerdotis.</verse>
        <verse osisID='Lev.23.21'>Et vocabitis hoc ipso die conventum, conventus sanctus erit vobis; omne opus servile non facietis in eo. Legitimum sempiternum erit in cunctis habitaculis generationibus vestris.</verse>
        <verse osisID='Lev.23.22'>Cum autem metatis segetem terrae vestrae, non secabis eam usque ad oram agri nec remanentes spicas colliges, sed pauperibus et peregrinis dimittes eas. Ego Dominus Deus vester ".</verse>
        <verse osisID='Lev.23.23'>Locutusque est Dominus ad Moysen dicens:</verse>
        <verse osisID='Lev.23.24'>" Loquere filiis Israel: Mense septimo, prima die mensis, erit vobis requies, memoriale, clangentibus tubis, conventus sanctus.</verse>
        <verse osisID='Lev.23.25'>Omne opus servile non facietis in eo et offeretis incensum Domino ".</verse>
        <verse osisID='Lev.23.26'>Locutusque est Dominus ad Moysen dicens:</verse>
        <verse osisID='Lev.23.27'>" Attamen decimo die mensis huius septimi dies Expiationum est, conventus sanctus erit vobis; affligetisque animas vestras in eo et offeretis incensum Domino.</verse>
        <verse osisID='Lev.23.28'>Omne opus non facietis in tempore diei huius, quia dies expiationum est in expiationem vestram coram Domino Deo vestro.</verse>
        <verse osisID='Lev.23.29'>Omnis anima, quae afflicta non fuerit die hoc, peribit de populis suis;</verse>
        <verse osisID='Lev.23.30'>et,quae operis quippiam fecerit die hac, delebo eam de populo suo.</verse>
        <verse osisID='Lev.23.31'>Nihil ergo operis facietis in eo: legitimum sempiternum erit vestris generationibus in cunctis habitationibus vestris.</verse>
        <verse osisID='Lev.23.32'>Sabbatum requietionis est vobis, et affligetis animas vestras; die nono mensis a vespero usque ad vesperum servabitis sabbatum vestrum ".</verse>
        <verse osisID='Lev.23.33'>Et locutus est Dominus ad Moysen dicens:</verse>
        <verse osisID='Lev.23.34'>" Loquere filiis Israel: Quinto decimo die mensis huius septimi erit festum Tabernaculorum septem diebus Domino.</verse>
        <verse osisID='Lev.23.35'>Die primo conventus sanctus, omne opus servile non facietis in eo;</verse>
        <verse osisID='Lev.23.36'>septem diebus offeretis incensum Domino. Die octavo conventus sanctus erit vobis et offeretis incensum Domino; est enim coetus: omne opus servile non facietis.</verse>
        <verse osisID='Lev.23.37'>Hae sunt feriae Domini, quas vocabitis conventus sanctos, offeretisque in eis incensum Domino, holocausta et oblationes similae, sacrificia et libamenta iuxta ritum uniuscuiusque diei;</verse>
        <verse osisID='Lev.23.38'>praeter sabbata Domini donaque vestra et omnia, quae offeretis ex voto vel quae sponte tribuetis Domino.</verse>
        <verse osisID='Lev.23.39'>Sed quinto decimo die mensis septimi, quando congregaveritis omnes fructus terrae, celebrabitis festum Domini septem diebus; die primo et die octavo erit requies.</verse>
        <verse osisID='Lev.23.40'>Sumetisque vobis die primo fructus arboris pulcherrimos spatulasque palmarum et ramos ligni densarum frondium et salices de torrente et laetabimini coram Domino Deo vestro.</verse>
        <verse osisID='Lev.23.41'>Celebrabitisque sollemnitatem eius septem diebus per annum: legitimum sempiternum erit generationibus vestris. Mense septimo festum celebrabitis</verse>
        <verse osisID='Lev.23.42'>et habitabitis in umbraculis septem diebus; omnis, qui de genere est Israel, manebit in tabernaculis,</verse>
        <verse osisID='Lev.23.43'>ut discant posteri vestri quod in tabernaculis habitare fecerim filios Israel, cum educerem eos de terra Aegypti. Ego Dominus Deus vester ".</verse>
        <verse osisID='Lev.23.44'>Locutusque est Moyses super sollemnitatibus Domini ad filios Israel.</verse>
      </chapter>
      <chapter osisID='Lev.24'>
        <verse osisID='Lev.24.1'>Et locutus est Dominus ad Moysen dicens:</verse>
        <verse osisID='Lev.24.2'>" Praecipe fi liis Israel, ut afferant tibi oleum de olivis purissimum ac lucidum ad concinnandas lucernas candelabri iugiter.</verse>
        <verse osisID='Lev.24.3'>Extra velum testimonii in tabernaculo conventus parabit illud Aaron a vespere usque ad mane coram Domino iugiter, ritu perpetuo in generationibus vestris.</verse>
        <verse osisID='Lev.24.4'>Super candelabro mundissimo parabit lucernas semper in conspectu Domini.</verse>
        <verse osisID='Lev.24.5'>Accipies quoque similam et coques ex ea duodecim panes, qui singuli habebunt duas decimas,</verse>
        <verse osisID='Lev.24.6'>quorum senos altrinsecus super mensam purissimam coram Domino statues.</verse>
        <verse osisID='Lev.24.7'>Et pones super ambas strues tus lucidissimum, ut sit panis in memoriale, incensum Domino.</verse>
        <verse osisID='Lev.24.8'>Per singula sabbata mutabuntur coram Domino suscepti a filiis Israel; foedus sempiternum.</verse>
        <verse osisID='Lev.24.9'>Eruntque Aaron et filiorum eius, ut comedant eos in loco sancto, quia sanctum sanctorum est ei de incensis Domini; iure perpetuo ".</verse>
        <verse osisID='Lev.24.10'>Ecce autem egressus filius mulieris Israelitis, quem pepererat de viro Aegyptio inter filios Israel, iurgatus est in castris cum viro Israelita.</verse>
        <verse osisID='Lev.24.11'>Cumque blasphemasset nomen et maledixisset ei, adductus est ad Moysen; vocabatur autem mater eius Salomith filia Dabri de tribu Dan.</verse>
        <verse osisID='Lev.24.12'>Miseruntque eum in custodiam, donec nossent quid iuberet Dominus.</verse>
        <verse osisID='Lev.24.13'>Qui locutus est ad Moysen dicens:</verse>
        <verse osisID='Lev.24.14'>" Educ blasphemum extra castra, et ponant omnes, qui audierunt, manus suas super caput eius, et lapidet eum coetus universus.</verse>
        <verse osisID='Lev.24.15'>Et ad filios Israel loqueris:Homo, qui maledixerit Deo suo, portabit peccatum suum;</verse>
        <verse osisID='Lev.24.16'>et, qui blasphemaverit nomen Domini, morte moriatur: lapidibus opprimet eum omnis coetus, sive ille peregrinus sive civis fuerit. Qui blasphemaverit nomen Domini, morte moriatur.</verse>
        <verse osisID='Lev.24.17'>Qui percusserit et occiderit hominem, morte moriatur.</verse>
        <verse osisID='Lev.24.18'>Qui percusserit animal, reddet vicarium, id est animam pro anima.</verse>
        <verse osisID='Lev.24.19'>Qui irrogaverit maculam cuilibet civium suorum, sicut fecit, sic fiet ei:</verse>
        <verse osisID='Lev.24.20'>fracturam pro fractura, oculum pro oculo, dentem pro dente restituet; qualem inflixerit maculam, talem sustinere cogetur.</verse>
        <verse osisID='Lev.24.21'>Qui percusserit iumentum, reddet aliud. Qui percusserit hominem, morietur.</verse>
        <verse osisID='Lev.24.22'>Aequum iudicium sit inter vos, sive peregrinus sive civis peccaverit; quia ego sum Dominus Deus vester ".</verse>
        <verse osisID='Lev.24.23'>Locutusque est Moyses ad filios Israel, et eduxerunt eum, qui blasphemaverat, extra castra, ac lapidibus oppresserunt. Feceruntque filii Israel, sicut praeceperat Dominus Moysi.</verse>
      </chapter>
      <chapter osisID='Lev.25'>
        <verse osisID='Lev.25.1'>Locutusque est Dominus ad Moysen in monte Sinai di cens:</verse>
        <verse osisID='Lev.25.2'>" Loquere filiis Israel et dices ad eos: Quando ingressi fueritis terram, quam ego dabo vobis, sabbatizet terra sabbatum Domino.</verse>
        <verse osisID='Lev.25.3'>Sex annis seres agrum tuum et sex annis putabis vineam tuam colligesque fructus eius;</verse>
        <verse osisID='Lev.25.4'>septimo autem anno, sabbatum requietionis erit terrae, sabbatum Domino: agrum tuum non seres et vineam tuam non putabis.</verse>
        <verse osisID='Lev.25.5'>Quae sponte gignit humus, non metes et uvas vineae tuae non putatae non colliges quasi vindemiam; annus enim requietionis erit terrae.</verse>
        <verse osisID='Lev.25.6'>Et erit sabbatum terrae vobis in cibum: tibi et servo tuo, ancillae et mercennario tuo et advenis, qui peregrinantur apud te,</verse>
        <verse osisID='Lev.25.7'>iumentis tuis et animalibus, quae in terra tua sunt, omnia, quae nascuntur, praebebunt cibum.</verse>
        <verse osisID='Lev.25.8'>Numerabis quoque tibi septem hebdomadas annorum, id est septem septies, quae simul faciunt annos quadraginta novem;</verse>
        <verse osisID='Lev.25.9'>et clanges bucina mense septimo, decima die mensis expiationis die clangetis tuba in universa terra vestra.</verse>
        <verse osisID='Lev.25.10'>Sanctificabitisque annum quinquagesimum et vocabitis remissionem in terra cunctis habitatoribus eius: ipse est enim iobeleus. Revertemini unusquisque ad possessionem suam, et unusquisque rediet ad familiam pristinam.</verse>
        <verse osisID='Lev.25.11'>Iobeleus erit vobis quinquagesimus annus. Non seretis neque metetis sponte in agro nascentia neque vineas non putatas vindemiabitis</verse>
        <verse osisID='Lev.25.12'>ob sanctificationem iobelei; sed de agro statim ablatas comedetis fruges.</verse>
        <verse osisID='Lev.25.13'>Hoc anno iobelei rediet unusquisque vestrum ad possessionem suam.</verse>
        <verse osisID='Lev.25.14'>Quando vendes quippiam civi tuo vel emes ab eo, ne contristet unusquisque fratrem suum; sed iuxta numerum annorum post iobeleum emes ab eo,</verse>
        <verse osisID='Lev.25.15'>et iuxta supputationem annorum frugum vendet tibi.</verse>
        <verse osisID='Lev.25.16'>Quanto plures anni remanserint post iobeleum, tanto crescet et pretium; et quanto minus temporis numeraveris, tanto minoris et emptio constabit: tempus enim frugum vendet tibi.</verse>
        <verse osisID='Lev.25.17'>Nolite affligere contribules vestros, sed timeas Deum tuum, quia ego Dominus Deus vester.</verse>
        <verse osisID='Lev.25.18'>Facite praecepta mea et iudicia, custodite et implete ea, ut habitare possitis in terra absque ullo pavore,</verse>
        <verse osisID='Lev.25.19'>et gignat vobis humus fructus suos, quibus vescamini usque ad saturitatem, et habitabitis super terram, nullius impetum formidantes.</verse>
        <verse osisID='Lev.25.20'>Quod si dixeritis: "Quid comedemus anno septimo, si non seruerimus neque collegerimus fruges nostras?".</verse>
        <verse osisID='Lev.25.21'>Dabo benedictionem meam vobis anno sexto, et faciet fructus trium annorum,</verse>
        <verse osisID='Lev.25.22'>seretisque anno octavo et comedetis veteres fruges usque ad nonum annum; donec nova nascantur, edetis vetera.</verse>
        <verse osisID='Lev.25.23'>Terra quoque non veniet in perpetuum, quia mea est, et vos advenae et coloni mei estis.</verse>
        <verse osisID='Lev.25.24'>Unde cuncta regio possessionis vestrae sub redemptionis condicione a vobis vendetur.</verse>
        <verse osisID='Lev.25.25'>Si attenuatus frater tuus vendiderit partem possessionis suae, veniet ut redemptor propinquus eius, et redimet, quod ille vendiderat.</verse>
        <verse osisID='Lev.25.26'>Sin autem non habuerit redemptorem et ipse pretium ad redimendum potuerit invenire,</verse>
        <verse osisID='Lev.25.27'>computabuntur fructus ex eo tempore, quo vendidit; et, quod reliquum est, reddet emptori sicque recipiet possessionem suam.</verse>
        <verse osisID='Lev.25.28'>Quod si non invenerit manus eius, ut reddat pretium, habebit emptor, quod emerat, usque ad annum iobeleum. In ipso enim omnis venditio rediet ad dominum et ad possessorem pristinum.</verse>
        <verse osisID='Lev.25.29'>Qui vendiderit domum intra urbis muros, habebit licentiam redimendi, donec unus impleatur annus.</verse>
        <verse osisID='Lev.25.30'>Si non redemerit, et anni circulus fuerit evolutus, emptor possidebit eam et posteri eius in perpetuum; et redimi non poterit, etiam in iobeleo.</verse>
        <verse osisID='Lev.25.31'>Sin autem in villa fuerit domus, quae muros non habet, agrorum iure vendetur: potest redimi et in iobeleo revertetur ad dominum.</verse>
        <verse osisID='Lev.25.32'>Aedes Levitarum, quae in urbibus possessionis eorum sunt, semper possunt ab eis redimi.</verse>
        <verse osisID='Lev.25.33'>Si autem quis redemerit a Levitis, domus et urbs in iobeleo revertentur ad dominos; quia domus urbium leviticarum pro possessionibus eorum sunt inter filios Israel.</verse>
        <verse osisID='Lev.25.34'>Suburbana autem pascua eorum non venient, quia possessio sempiterna est eis.</verse>
        <verse osisID='Lev.25.35'>Si attenuatus fuerit frater tuus, et infirma manus eius apud te, suscipies eum quasi advenam et peregrinum, et vivet tecum.</verse>
        <verse osisID='Lev.25.36'>Ne accipias usuras ab eo nec amplius quam dedisti: time Deum tuum, ut vivere possit frater tuus apud te.</verse>
        <verse osisID='Lev.25.37'>Pecuniam tuam non dabis ei ad usuram nec plus aequo exiges pro cibo tuo.</verse>
        <verse osisID='Lev.25.38'>Ego Dominus Deus vester, qui eduxi vos de terra Aegypti, ut darem vobis terram Chanaan et essem vester Deus.</verse>
        <verse osisID='Lev.25.39'>Si paupertate compulsus vendiderit se tibi frater tuus, non eum opprimes servitute servorum,</verse>
        <verse osisID='Lev.25.40'>sed quasi mercennarius et colonus erit tecum. Usque ad annum iobeleum operabitur apud te</verse>
        <verse osisID='Lev.25.41'>et postea egredietur cum liberis suis et revertetur ad cognationem suam et ad possessionem patrum suorum.</verse>
        <verse osisID='Lev.25.42'>Mei enim servi sunt, et ego eduxi eos de terra Aegypti: non venient condicione servorum;</verse>
        <verse osisID='Lev.25.43'>ne affligas eum per po tentiam, sed metuito Deum tuum.</verse>
        <verse osisID='Lev.25.44'>Servus et ancilla sint tibi de nationibus, quae in circuitu vestro sunt; de illis emetis servum et ancillam.</verse>
        <verse osisID='Lev.25.45'>De filiis quoque advenarum, qui peregrinantur apud vos, emetis et de cognatione eorum, quae est apud vos et quam genuerint in terra vestra, hos habebitis in possessionem</verse>
        <verse osisID='Lev.25.46'>et hereditario iure transmittetis ad posteros ac possidebitis in aeternum ut servos; fratres autem vestros filios Israel ne opprimatis cum potentia.</verse>
        <verse osisID='Lev.25.47'>Si invaluerit apud vos manus advenae atque peregrini, et attenuatus frater tuus vendiderit se ei aut cuiquam de stirpe eius,</verse>
        <verse osisID='Lev.25.48'>post venditionem potest redimi. Unus ex fratribus suis redimet eum</verse>
        <verse osisID='Lev.25.49'>et patruus et patruelis et consanguineus et affinis. Sin autem et ipse potuerit, redimat se,</verse>
        <verse osisID='Lev.25.50'>supputatis dumtaxat cum emptore annis a tempore venditionis suae usque ad annum iobeleum, et pecunia, qua venditus fuerat, iuxta annorum numerum et rationem mercennarii supputata.</verse>
        <verse osisID='Lev.25.51'>Si plures fuerint anni, qui remanent usque ad iobeleum, secundum hos reddet et pretium redemptionis de pecunia emptionis;</verse>
        <verse osisID='Lev.25.52'>si pauci, ponet rationem cum eo; iuxta annorum numerum reddet emptori, quod reliquum est annorum,</verse>
        <verse osisID='Lev.25.53'>quibus ante servivit, mercedibus mercennarii imputatis. Non affliget eum violenter in conspectu tuo.</verse>
        <verse osisID='Lev.25.54'>Quod si per haec redimi non potuerit, anno iobeleo egredietur cum liberis suis:</verse>
        <verse osisID='Lev.25.55'>mei sunt enim servi filii Israel, quos eduxi de terra Aegypti. Ego Dominus Deus vester ".</verse>
      </chapter>
      <chapter osisID='Lev.26'>
        <verse osisID='Lev.26.1'>" Non facietis vobis idolum et sculptile nec lapidem eri getis nec imaginem sculptam in petra ponetis in terra vestra, ut adoretis eam. Ego enim sum Dominus Deus vester.</verse>
        <verse osisID='Lev.26.2'>Custodite sabbata mea et pavete sanctuarium meum. Ego Dominus.</verse>
        <verse osisID='Lev.26.3'>Si in praeceptis meis ambulaveritis et mandata mea custodieritis et feceritis ea,</verse>
        <verse osisID='Lev.26.4'>dabo vobis pluvias temporibus suis, et terra gignet germen suum, et pomis arbores replebuntur.</verse>
        <verse osisID='Lev.26.5'>Apprehendet messium tritura vindemiam, et vindemia occupabit sementem; et comedetis panem vestrum in saturitatem et absque pavore habitabitis in terra vestra.</verse>
        <verse osisID='Lev.26.6'>Dabo pacem in finibus vestris, dormietis, et non erit qui exterreat. Auferam malas bestias, et gladius non transibit per terminos vestros.</verse>
        <verse osisID='Lev.26.7'>Persequemini inimicos vestros, et corruent coram vobis gladio.</verse>
        <verse osisID='Lev.26.8'>Persequentur quinque de vestris centum alienos, et centum ex vobis decem milia; cadent inimici vestri in conspectu vestro gladio.</verse>
        <verse osisID='Lev.26.9'>Respiciam vos et crescere faciam; multiplicabimini, et firmabo pactum meum vobiscum.</verse>
        <verse osisID='Lev.26.10'>Comedetis vetusta congregata priorum messium; et vetera, novis supervenientibus, proicietis.</verse>
        <verse osisID='Lev.26.11'>Ponam habitaculum meum in medio vestri, et non abominabitur vos anima mea.</verse>
        <verse osisID='Lev.26.12'>Ambulabo inter vos et ero vester Deus, vosque eritis populus meus.</verse>
        <verse osisID='Lev.26.13'>Ego Dominus Deus vester, qui eduxi vos de terra Aegyptiorum, ne serviretis eis, et qui confregi vectes iugi vestri, ut incederetis erecti.</verse>
        <verse osisID='Lev.26.14'>Quod si non audieritis me nec feceritis omnia mandata haec,</verse>
        <verse osisID='Lev.26.15'>si spreveritis leges meas, et iudicia mea contempserit anima vestra, ut non faciatis omnia, quae a me constituta sunt, et ad irritum perducatis pactum meum,</verse>
        <verse osisID='Lev.26.16'>ego quoque haec faciam vobis: visitabo vos in terrore repentino, in tabe et ardore, qui conficiant oculos et consumant animam, frustra seretis sementem, quae ab hostibus devorabitur.</verse>
        <verse osisID='Lev.26.17'>Ponam faciem meam contra vos, et corruetis coram hostibus vestris et subiciemini his, qui oderunt vos, et fugietis, nemine persequente.</verse>
        <verse osisID='Lev.26.18'>Sin autem nec sic oboedieritis mihi, addam correptiones vestras septuplum propter peccata vestra</verse>
        <verse osisID='Lev.26.19'>et conteram superbiam duritiae vestrae. Daboque caelum vobis desuper sicut ferrum et terram aeneam.</verse>
        <verse osisID='Lev.26.20'>Consumetur incassum robur vestrum: non proferet terra germen, nec arbores poma praebebunt.</verse>
        <verse osisID='Lev.26.21'>Si ambulaveritis ex adverso mihi nec volueritis audire me, addam plagas vestras usque in septuplum propter peccata vestra;</verse>
        <verse osisID='Lev.26.22'>emittamque in vos bestias agri, quae absque liberis vos faciant et deleant pecora vestra et ad paucitatem vos redigant, desertaeque fiant viae vestrae.</verse>
        <verse osisID='Lev.26.23'>Quod si nec sic volueritis recipere disciplinam, sed ambulaveritis ex adverso mihi,</verse>
        <verse osisID='Lev.26.24'>ego quoque contra vos adversus incedam et percutiam vos septies propter peccata vestra.</verse>
        <verse osisID='Lev.26.25'>inducamque super vos gladium ultorem foederis mei; cumque confugeritis in urbes vestras, mittam pestilentiam in medio vestri, et trademini hostium manibus.</verse>
        <verse osisID='Lev.26.26'>Postquam confregero vobis baculum panis, coquent decem mulieres in uno clibano panem vestrum et reddent eum ad pondus, et comedetis et non saturabimini.</verse>
        <verse osisID='Lev.26.27'>Sin autem nec per haec audieritis me, sed ambulaveritis contra me,</verse>
        <verse osisID='Lev.26.28'>et ego incedam adversus vos in furore contrario; et corripiam vos septem plagis propter peccata vestra,</verse>
        <verse osisID='Lev.26.29'>ita ut comedatis carnes filiorum et filiarum vestrarum.</verse>
        <verse osisID='Lev.26.30'>Destruam excelsa vestra et thymiamateria confringam et ponam cadavera vestra super cadavera idolorum vestrorum, et abominabitur vos anima mea,</verse>
        <verse osisID='Lev.26.31'>in tantum ut urbes vestras redigam in solitudinem et deserta faciam sanctuaria vestra nec recipiam ultra odorem suavissimum.</verse>
        <verse osisID='Lev.26.32'>Disperdamque terram vestram; et stupebunt super ea inimici vestri, cum habitatores illius fuerint.</verse>
        <verse osisID='Lev.26.33'>Vos autem dispergam in gentes et evaginabo post vos gladium; eritque terra vestra deserta et civitates dirutae.</verse>
        <verse osisID='Lev.26.34'>Tunc placebunt terrae sabbata sua cunctis diebus solitudinis suae; quando fueritis in terra hostili, sabbatizabit et sabbata sua supplebit.</verse>
        <verse osisID='Lev.26.35'>Cunctis diebus solitudinis sabbatizabit, eo quod non requieverit in sabbatis vestris, quando habitabatis in ea.</verse>
        <verse osisID='Lev.26.36'>Et, qui de vobis remanserint, dabo pavorem in cordibus eorum in regionibus hostium; terrebit eos sonitus folii volantis, et ita fugient quasi gladium; cadent, nullo persequente.</verse>
        <verse osisID='Lev.26.37'>Et corruent singuli super fratres suos quasi bella fugientes, nemine persequente. Nemo vestrum inimicis audebit resistere.</verse>
        <verse osisID='Lev.26.38'>Peribitis inter gentes, et hostilis vos terra consumet.</verse>
        <verse osisID='Lev.26.39'>Quod si et de vobis aliqui remanserint, tabescent in iniquitatibus suis in terris inimicorum vestrorum et propter peccata patrum suorum cum ipsis tabescent.</verse>
        <verse osisID='Lev.26.40'>Et confitebuntur iniquitates suas et maiorum suorum, quibus praevaricati sunt in me et ambulaverunt ex adverso mihi,</verse>
        <verse osisID='Lev.26.41'>ut et ego ambularem contra eos et inducerem illos in terram hostilem; vel tunc humiliabitur incircumcisum cor eorum, et tunc expiabunt pro impietatibus suis.</verse>
        <verse osisID='Lev.26.42'>Et recordabor foederis mei, quod pepigi cum Iacob et Isaac et Abraham. Terrae quoque memor ero,</verse>
        <verse osisID='Lev.26.43'>quae, cum relicta fuerit ab eis, complacebit sibi in sabbatis suis patiens solitudinem propter illos. Ipsi vero expiabunt pro peccatis suis, eo quod abiecerint iudicia mea et leges meas despexerint.</verse>
        <verse osisID='Lev.26.44'>Et tamen, etiam cum essent in terra hostili, non penitus abieci eos neque sic despexi, ut consumerentur, et irritum facerem pactum meum cum eis. Ego enim sum Dominus, Deus eorum.</verse>
        <verse osisID='Lev.26.45'>Et recordabor eis foederis cum maioribus, quos eduxi de terra Aegypti in conspectu gentium, ut essem Deus eorum. Ego Dominus ".</verse>
        <verse osisID='Lev.26.46'>Haec sunt iudicia atque praecepta et leges, quas dedit Dominus inter se et inter filios Israel in monte Sinai per manum Moysi.</verse>
      </chapter>
      <chapter osisID='Lev.27'>
        <verse osisID='Lev.27.1'>Locutusque est Dominus ad Moysen dicens:</verse>
        <verse osisID='Lev.27.2'>" Loquere fi liis Israel et dices ad eos: Homo, qui votum fecerit et spoponderit Deo animas, sub aestimatione dabit pretium:</verse>
        <verse osisID='Lev.27.3'>si fuerit masculus a vicesimo usque ad sexagesimum annum, dabit quinquaginta siclos argenti ad mensuram sanctuarii;</verse>
        <verse osisID='Lev.27.4'>si mulier, triginta.</verse>
        <verse osisID='Lev.27.5'>A quinto autem anno usque ad vicesimum masculus dabit viginti siclos, femina decem;</verse>
        <verse osisID='Lev.27.6'>ab uno mense usque ad annum quintum pro masculo dabuntur quinque sicli, pro femina tres;</verse>
        <verse osisID='Lev.27.7'>sexagenarius et ultra masculus dabit quindecim siclos, femina decem.</verse>
        <verse osisID='Lev.27.8'>Si pauper fuerit et aestimationem reddere non valebit, sistet eum coram sacerdote, et quantum ille aestimaverit et viderit posse reddere, tantum dabit.</verse>
        <verse osisID='Lev.27.9'>Animal autem, quod immolari potest Domino, si quis voverit, sanctum erit</verse>
        <verse osisID='Lev.27.10'>et mutari non poterit, id est nec melius malo nec peius bono. Quod si mutaverit, et ipsum quod mutatum est et illud pro quo mutatum est, consecratum erit Domino.</verse>
        <verse osisID='Lev.27.11'>Animal immundum, quod immolari Domino non potest, si quis voverit, adducetur ante sacerdotem,</verse>
        <verse osisID='Lev.27.12'>qui diiudicans utrum bonum an malum sit, sicut statuet pretium, sic erit.</verse>
        <verse osisID='Lev.27.13'>Quod si redimere illud voluerit is qui offert, addet supra aestimationem quintam partem.</verse>
        <verse osisID='Lev.27.14'>Homo si voverit domum suam et sanctificaverit Domino, considerabit eam sacerdos utrum bona an mala sit, et iuxta pretium, quod ab eo fuerit constitutum, stabit.</verse>
        <verse osisID='Lev.27.15'>Sin autem ille, qui voverat, voluerit redimere eam, dabit quintam partem aestimationis supra et habebit domum.</verse>
        <verse osisID='Lev.27.16'>Quod si agrum possessionis suae voverit et consecraverit Domino, iuxta mensuram sementis aestimabitur pretium: si triginta homer hordei seritur terra, quinquaginta siclis aestimabitur argenti.</verse>
        <verse osisID='Lev.27.17'>Si statim ab anno iobelei voverit agrum, quanto valere potest, tanto aestimabitur.</verse>
        <verse osisID='Lev.27.18'>Sin autem post aliquantum temporis, supputabit ei sacerdos pecuniam iuxta annorum, qui reliqui sunt, numerum usque ad iobeleum, et detrahetur ex pretio.</verse>
        <verse osisID='Lev.27.19'>Quod si voluerit redimere agrum ille, qui voverat, addet quintam partem aestimatae pecuniae et possidebit eum.</verse>
        <verse osisID='Lev.27.20'>Sin autem noluerit redimere, sed alteri cuilibet vendiderit, ultra redimi non poterit;</verse>
        <verse osisID='Lev.27.21'>sed, cum iobelei venerit dies, sanctum erit Domino sicut ager anathematis; sacerdotis erit possessio eius.</verse>
        <verse osisID='Lev.27.22'>Quod si agrum emptum, qui non est de possessione maiorum, sanctificare voluerit Domino,</verse>
        <verse osisID='Lev.27.23'>supputabit ei sacerdos iuxta annorum numerum usque ad iobeleum pretium, quod dabit ille, qui voverat, in ipso die ut sanctum Domino.</verse>
        <verse osisID='Lev.27.24'>In anno autem iobelei revertetur ager ad priorem dominum, qui vendiderat eum et habuerat in sortem possessionis suae.</verse>
        <verse osisID='Lev.27.25'>Omnis aestimatio siclo sanctuarii ponderabitur; siclus viginti gera habet.</verse>
        <verse osisID='Lev.27.26'>Primogenita, quae de animalibus ad Dominum pertinent, nemo sanctificare poterit et vovere: sive bos sive ovis fuerit, Domini sunt.</verse>
        <verse osisID='Lev.27.27'>Quod si immundum est animal, redimet, qui obtulit, iuxta aestimationem et addet quintam partem pretii; si redimere noluerit, vendetur quanto fuerit.</verse>
        <verse osisID='Lev.27.28'>Omne anathema, quod aliquis vir consecrat Domino de omni possessione sua, sive homo fuerit sive animal sive ager, non veniet nec redimi poterit; quidquid semel fuerit consecratum, sanctum sanctorum erit Domino.</verse>
        <verse osisID='Lev.27.29'>Et omnis homo, qui ut anathema offertur, non redimetur, sed morte morietur.</verse>
        <verse osisID='Lev.27.30'>Omnes decimae terrae sive de frugibus sive de pomis arborum Domini sunt, sanctum Domino.</verse>
        <verse osisID='Lev.27.31'>Si quis autem voluerit redimere aliquid de decimis suis, addet quintam partem.</verse>
        <verse osisID='Lev.27.32'>Omnes decimae boves et oves et caprae, quae sub pastoris virga transeunt, quidquid decimum venerit, erit sanctum Domino.</verse>
        <verse osisID='Lev.27.33'>Non discernetur inter bonum et malum nec altero commutabitur; si quis mutaverit, et quod mutatum est et pro quo mutatum est, sanctum erit et non redimetur ".</verse>
        <verse osisID='Lev.27.34'>Haec sunt praecepta, quae mandavit Dominus Moysi ad filios Israel in monte Sinai.</verse>
      </chapter>
    </div></osisText>
</osis>