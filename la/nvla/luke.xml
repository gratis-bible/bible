<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='nvla' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='nvla'>
        <title>Nova Vulgata</title>
        <contributor>EDUARDUS SCHICK eps. Praeses Pontificiae Commissionis pro Nova Vulgata editione</contributor>
        <creator/>
        <creator role='encoder'>ZefToOsis 1.0.0</creator>
        <subject>SACRED SCRIPTURE</subject>
        <date>2009-01-23</date>
        <description>Nova Vulgata, the official Latin version of the Bible, and delineation of biblical texts for use in the Roman Liturgy</description>
        <publisher>FREE BIBLE SOFTWARE GROUP</publisher>
        <type type='OSIS'>Bible</type>
        <identifier type='OSIS'>nvla</identifier>
        <source>http://www.vatican.va/archive/bible/nova_vulgata/documents/nova-vulgata_index_lt.html</source>
        <language type='IETF'>la</language>
        <relation/>
        <coverage>It was meant to be the translation for what was foreseen as a reformed Latin liturgy</coverage>
        <rights>Johannes Paul II</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>Quoniam quidem multi conati sunt ordinare narrationem, quae in nobis completae sunt, rerum,</verse>
        <verse osisID='Luke.1.2'>sicut tradiderunt nobis, qui ab initio ipsi viderunt et ministri fuerunt verbi,</verse>
        <verse osisID='Luke.1.3'>visum est et mihi, adsecuto a principio omnia, diligenter ex ordine tibi scribere, optime Theophile,</verse>
        <verse osisID='Luke.1.4'>ut cognoscas eorum verborum, de quibus eruditus es, firmitatem.</verse>
        <verse osisID='Luke.1.5'>Fuit in diebus Herodis regis Iudaeae sacerdos quidam nomine Zacharias de vice Abiae, et uxor illi de filiabus Aaron, et nomen eius Elisabeth.</verse>
        <verse osisID='Luke.1.6'>Erant autem iusti ambo ante Deum, incedentes in omnibus mandatis et iustificationibus Domini, irreprehensibiles.</verse>
        <verse osisID='Luke.1.7'>Et non erat illis filius, eo quod esset Elisabeth sterilis, et ambo processissent in diebus suis.</verse>
        <verse osisID='Luke.1.8'>Factum est autem, cum sacerdotio fungeretur in ordine vicis suae ante Deum,</verse>
        <verse osisID='Luke.1.9'>secundum consuetudinem sacerdotii sorte exiit, ut incensum poneret ingressus in templum Domini;</verse>
        <verse osisID='Luke.1.10'>et omnis multitudo erat populi orans foris hora incensi.</verse>
        <verse osisID='Luke.1.11'>Apparuit autem illi angelus Domini stans a dextris altaris incensi;</verse>
        <verse osisID='Luke.1.12'>et Zacharias turbatus est videns, et timor irruit super eum.</verse>
        <verse osisID='Luke.1.13'>Ait autem ad illum angelus: " Ne timeas, Zacharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Ioannem.</verse>
        <verse osisID='Luke.1.14'>Et erit gaudium tibi et exsultatio, et multi in nativitate eius gaudebunt:</verse>
        <verse osisID='Luke.1.15'>erit enim magnus coram Domino et vinum et siceram non bibet et Spiritu Sancto replebitur adhuc ex utero matris suae</verse>
        <verse osisID='Luke.1.16'>et multos filiorum Israel convertet ad Dominum Deum ipsorum.</verse>
        <verse osisID='Luke.1.17'>Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam ".</verse>
        <verse osisID='Luke.1.18'>Et dixit Zacharias ad angelum: " Unde hoc sciam? Ego enim sum senex, et uxor mea processit in diebus suis ".</verse>
        <verse osisID='Luke.1.19'>Et respondens angelus dixit ei: " Ego sum Gabriel, qui adsto ante Deum, et missus sum loqui ad te et haec tibi evangelizare.</verse>
        <verse osisID='Luke.1.20'>Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo ".</verse>
        <verse osisID='Luke.1.21'>Et erat plebs exspectans Zachariam, et mirabantur quod tardaret ipse in templo.</verse>
        <verse osisID='Luke.1.22'>Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.</verse>
        <verse osisID='Luke.1.23'>Et factum est, ut impleti sunt dies officii eius, abiit in domum suam.</verse>
        <verse osisID='Luke.1.24'>Post hos autem dies concepit Elisabeth uxor eius et occultabat se mensibus quinque dicens:</verse>
        <verse osisID='Luke.1.25'>" Sic mihi fecit Dominus in diebus, quibus respexit auferre opprobrium meum inter homines ".</verse>
        <verse osisID='Luke.1.26'>In mense autem sexto missus est angelus Gabriel a Deo in civitatem Galilaeae, cui nomen Nazareth,</verse>
        <verse osisID='Luke.1.27'>ad virginem desponsatam viro, cui nomen erat Ioseph de domo David, et nomen virginis Maria.</verse>
        <verse osisID='Luke.1.28'>Et ingressus ad eam dixit: " Ave, gratia plena, Dominus tecum ".</verse>
        <verse osisID='Luke.1.29'>Ipsa autem turbata est in sermone eius et cogitabat qualis esset ista salutatio.</verse>
        <verse osisID='Luke.1.30'>Et ait angelus ei: " Ne timeas, Maria; invenisti enim gratiam apud Deum.</verse>
        <verse osisID='Luke.1.31'>Et ecce concipies in utero et paries filium et vocabis nomen eius Iesum.</verse>
        <verse osisID='Luke.1.32'>Hic erit magnus et Filius Altissimi vocabitur, et dabit illi Dominus Deus sedem David patris eius,</verse>
        <verse osisID='Luke.1.33'>et regnabit super domum Iacob in aeternum, et regni eius non erit finis .</verse>
        <verse osisID='Luke.1.34'>Dixit autem Maria ad angelum: " Quomodo fiet istud, quoniam virum non cognosco? ".</verse>
        <verse osisID='Luke.1.35'>Et respondens angelus dixit ei: " Spiritus Sanctus superveniet in te, et virtus Altissimi obumbrabit tibi: ideoque et quod nascetur sanctum, vocabitur Filius Dei.</verse>
        <verse osisID='Luke.1.36'>Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis,</verse>
        <verse osisID='Luke.1.37'>quia non erit impossibile apud Deum omne verbum ".</verse>
        <verse osisID='Luke.1.38'>Dixit autem Maria: " Ecce ancilla Domini; fiat mihi secundum verbum tuum ". Et discessit ab illa angelus.</verse>
        <verse osisID='Luke.1.39'>Exsurgens autem Maria in diebus illis abiit in montana cum festinatione in civitatem Iudae</verse>
        <verse osisID='Luke.1.40'>et intravit in domum Zachariae et salutavit Elisabeth.</verse>
        <verse osisID='Luke.1.41'>Et factum est, ut audivit salutationem Mariae Elisabeth, exsultavit infans in utero eius, et repleta est Spiritu Sancto Elisabeth</verse>
        <verse osisID='Luke.1.42'>et exclamavit voce magna et dixit: " Benedicta tu inter mulieres, et benedictus fructus ventris tui.</verse>
        <verse osisID='Luke.1.43'>Et unde hoc mihi, ut veniat mater Domini mei ad me?</verse>
        <verse osisID='Luke.1.44'>Ecce enim ut facta est vox salutationis tuae in auribus meis, exsultavit in gaudio infans in utero meo.</verse>
        <verse osisID='Luke.1.45'>Et beata, quae credidit, quoniam perficientur ea, quae dicta sunt ei a Domino ".</verse>
        <verse osisID='Luke.1.46'>Et ait Maria: Magnificat anima mea Dominum,</verse>
        <verse osisID='Luke.1.47'>et exsultavit spiritus meus in Deo salvatore meo,</verse>
        <verse osisID='Luke.1.48'>quia respexit humilitatem ancillae suae.Ecce enim ex hoc beatam me dicent omnes generationes,</verse>
        <verse osisID='Luke.1.49'>quia fecit mihi magna, qui potens est,et sanctum nomen eius,</verse>
        <verse osisID='Luke.1.50'>et misericordia eius in progenies et progeniestimentibus eum.</verse>
        <verse osisID='Luke.1.51'>Fecit potentiam in brachio suo,dispersit superbos mente cordis sui;</verse>
        <verse osisID='Luke.1.52'>deposuit potentes de sedeet exaltavit humiles;</verse>
        <verse osisID='Luke.1.53'>esurientes implevit boniset divites dimisit inanes.</verse>
        <verse osisID='Luke.1.54'>Suscepit Israel puerum suum,recordatus misericordiae,</verse>
        <verse osisID='Luke.1.55'>sicut locutus est ad patres nostros,Abraham et semini eius in saecula ".</verse>
        <verse osisID='Luke.1.56'>Mansit autem Maria cum illa quasi mensibus tribus et reversa est in domum suam.</verse>
        <verse osisID='Luke.1.57'>Elisabeth autem impletum est tempus pariendi, et peperit filium.</verse>
        <verse osisID='Luke.1.58'>Et audierunt vicini et cognati eius quia magnificavit Dominus misericordiam suam cum illa, et congratulabantur ei.</verse>
        <verse osisID='Luke.1.59'>Et factum est, in die octavo venerunt circumcidere puerum et vocabant eum nomine patris eius, Zachariam.</verse>
        <verse osisID='Luke.1.60'>Et respondens mater eius dixit: " Nequaquam, sed vocabitur Ioannes ".</verse>
        <verse osisID='Luke.1.61'>Et dixerunt ad illam: " Nemo est in cognatione tua, qui vocetur hoc nomine ".</verse>
        <verse osisID='Luke.1.62'>Innuebant autem patri eius quem vellet vocari eum.</verse>
        <verse osisID='Luke.1.63'>Et postulans pugillarem scripsit dicens: " Ioannes est nomen eius ". Et mirati sunt universi.</verse>
        <verse osisID='Luke.1.64'>Apertum est autem ilico os eius et lingua eius, et loquebatur benedicens Deum.</verse>
        <verse osisID='Luke.1.65'>Et factus est timor super omnes vicinos eorum, et super omnia montana Iudaeae divulgabantur omnia verba haec.</verse>
        <verse osisID='Luke.1.66'>Et posuerunt omnes, qui audierant, in corde suo dicentes: " Quid putas puer iste erit? ". Etenim manus Domini erat cum illo.</verse>
        <verse osisID='Luke.1.67'>Et Zacharias pater eius impletus est Spiritu Sancto et prophetavit dicens:</verse>
        <verse osisID='Luke.1.68'>" Benedictus Dominus, Deus Israel,quia visitavit et fecit redemptionem plebi suae</verse>
        <verse osisID='Luke.1.69'>et erexit cornu salutis nobisin domo David pueri sui,</verse>
        <verse osisID='Luke.1.70'>sicut locutus est per os sanctorum,qui a saeculo sunt, prophetarum eius,</verse>
        <verse osisID='Luke.1.71'>salutem ex inimicis nostriset de manu omnium, qui oderunt nos;</verse>
        <verse osisID='Luke.1.72'>ad faciendam misericordiam cum patribus nostriset memorari testamenti sui sancti,</verse>
        <verse osisID='Luke.1.73'>iusiurandum, quod iuravit ad Abraham patrem nostrum,daturum se nobis,</verse>
        <verse osisID='Luke.1.74'>ut sine timore, de manu inimicorum liberati,serviamus illi</verse>
        <verse osisID='Luke.1.75'>in sanctitate et iustitia coram ipsoomnibus diebus nostris.</verse>
        <verse osisID='Luke.1.76'>Et tu, puer, propheta Altissimi vocaberis:praeibis enim ante faciem Domini parare vias eius,</verse>
        <verse osisID='Luke.1.77'>ad dandam scientiam salutis plebi eiusin remissionem peccatorum eorum,</verse>
        <verse osisID='Luke.1.78'>per viscera misericordiae Dei nostri,in quibus visitabit nos oriens ex alto,</verse>
        <verse osisID='Luke.1.79'>illuminare his, qui in tenebris et in umbra mortis sedent,ad dirigendos pedes nostros in viam pacis ".</verse>
        <verse osisID='Luke.1.80'>Puer autem crescebat et confortabatur spiritu et erat in deserto usque in diem ostensionis suae ad Israel.</verse>
      </chapter>
      <chapter osisID='Luke.2'>
        <verse osisID='Luke.2.1'>Factum est autem, in diebus il lis exiit edictum a Caesare Au gusto, ut describeretur universus orbis.</verse>
        <verse osisID='Luke.2.2'>Haec descriptio prima facta est praeside Syriae Quirino.</verse>
        <verse osisID='Luke.2.3'>Et ibant omnes, ut profiterentur, singuli in suam civitatem.</verse>
        <verse osisID='Luke.2.4'>Ascendit autem et Ioseph a Galilaea de civitate Nazareth in Iudaeam in civitatem David, quae vocatur Bethlehem, eo quod esset de domo et familia David,</verse>
        <verse osisID='Luke.2.5'>ut profiteretur cum Maria desponsata sibi, uxore praegnante.</verse>
        <verse osisID='Luke.2.6'>Factum est autem, cum essent ibi, impleti sunt dies, ut pareret,</verse>
        <verse osisID='Luke.2.7'>et peperit filium suum primogenitum; et pannis eum involvit et reclinavit eum in praesepio, quia non erat eis locus in deversorio.</verse>
        <verse osisID='Luke.2.8'>Et pastores erant in regione eadem vigilantes et custodientes vigilias noctis supra gregem suum.</verse>
        <verse osisID='Luke.2.9'>Et angelus Domini stetit iuxta illos, et claritas Domini circumfulsit illos, et timuerunt timore magno.</verse>
        <verse osisID='Luke.2.10'>Et dixit illis angelus: " Nolite timere; ecce enim evangelizo vobis gaudium magnum, quod erit omni populo,</verse>
        <verse osisID='Luke.2.11'>quia natus est vobis hodie Salvator, qui est Christus Dominus, in civitate David.</verse>
        <verse osisID='Luke.2.12'>Et hoc vobis signum: invenietis infantem pannis involutum et positum in praesepio ".</verse>
        <verse osisID='Luke.2.13'>Et subito facta est cum angelo multitudo militiae caelestis laudantium Deum et dicentium:</verse>
        <verse osisID='Luke.2.14'>" Gloria in altissimis Deo,et super terram pax in hominibus bonae voluntatis ".</verse>
        <verse osisID='Luke.2.15'>Et factum est, ut discesserunt ab eis angeli in caelum, pastores loquebantur ad invicem: " Transeamus usque Bethlehem et videamus hoc verbum, quod factum est, quod Dominus ostendit nobis ".</verse>
        <verse osisID='Luke.2.16'>Et venerunt festinantes et invenerunt Mariam et Ioseph et infantem positum in praesepio.</verse>
        <verse osisID='Luke.2.17'>Videntes autem notum fecerunt verbum, quod dictum erat illis de puero hoc.</verse>
        <verse osisID='Luke.2.18'>Et omnes, qui audierunt, mirati sunt de his, quae dicta erant a pastoribus ad ipsos.</verse>
        <verse osisID='Luke.2.19'>Maria autem conservabat omnia verba haec conferens in corde suo.</verse>
        <verse osisID='Luke.2.20'>Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.</verse>
        <verse osisID='Luke.2.21'>Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo, priusquam in utero conciperetur.</verse>
        <verse osisID='Luke.2.22'>Et postquam impleti sunt dies purgationis eorum secundum legem Moysis, tulerunt illum in Hierosolymam, ut sisterent Domino,</verse>
        <verse osisID='Luke.2.23'>sicut scriptum est in lege Domini: " Omne masculinum adaperiens vulvam sanctum Domino vocabitur ",</verse>
        <verse osisID='Luke.2.24'>et ut darent hostiam secundum quod dictum est in lege Domini: par turturum aut duos pullos columbarum.</verse>
        <verse osisID='Luke.2.25'>Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Israel, et Spiritus Sanctus erat super eum;</verse>
        <verse osisID='Luke.2.26'>et responsum acceperat ab Spiritu Sancto non visurum se mortem nisi prius videret Christum Domini.</verse>
        <verse osisID='Luke.2.27'>Et venit in Spiritu in templum. Et cum inducerent puerum Iesum parentes eius, ut facerent secundum consuetudinem legis pro eo,</verse>
        <verse osisID='Luke.2.28'>et ipse accepit eum in ulnas suas et benedixit Deum et dixit:</verse>
        <verse osisID='Luke.2.29'>" Nunc dimittis servum tuum, Domine,secundum verbum tuum in pace,</verse>
        <verse osisID='Luke.2.30'>quia viderunt oculi meisalutare tuum,</verse>
        <verse osisID='Luke.2.31'>quod parastiante faciem omnium populorum,</verse>
        <verse osisID='Luke.2.32'>lumen ad revelationem gentiumet gloriam plebis tuae Israel ".</verse>
        <verse osisID='Luke.2.33'>Et erat pater eius et mater mirantes super his, quae dicebantur de illo.</verse>
        <verse osisID='Luke.2.34'>Et benedixit illis Simeon et dixit ad Mariam matrem eius: " Ecce positus est hic in ruinam et resurrectionem multorum in Israel et in signum, cui contradicetur</verse>
        <verse osisID='Luke.2.35'>- et tuam ipsius animam pertransiet gladius - ut revelentur ex multis cordibus cogitationes ".</verse>
        <verse osisID='Luke.2.36'>Et erat Anna prophetissa, filia Phanuel, de tribu Aser. Haec processerat in diebus multis et vixerat cum viro annis septem a virginitate sua;</verse>
        <verse osisID='Luke.2.37'>et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die.</verse>
        <verse osisID='Luke.2.38'>Et haec ipsa hora superveniens confitebatur Deo et loquebatur de illo omnibus, qui exspectabant redemptionem Ierusalem.</verse>
        <verse osisID='Luke.2.39'>Et ut perfecerunt omnia secundum legem Domini, reversi sunt in Galilaeam in civitatem suam Nazareth.</verse>
        <verse osisID='Luke.2.40'>Puer autem crescebat et confortabatur plenus sapientia; et gratia Dei erat super illum.</verse>
        <verse osisID='Luke.2.41'>Et ibant parentes eius per omnes annos in Ierusalem in die festo Paschae.</verse>
        <verse osisID='Luke.2.42'>Et cum factus esset annorum duodecim, ascendentibus illis secundum consuetudinem diei festi,</verse>
        <verse osisID='Luke.2.43'>consummatisque diebus, cum redirent, remansit puer Iesus in Ierusalem, et non cognoverunt parentes eius.</verse>
        <verse osisID='Luke.2.44'>Existimantes autem illum esse in comitatu, venerunt iter diei et requirebant eum inter cognatos et notos;</verse>
        <verse osisID='Luke.2.45'>et non invenientes regressi sunt in Ierusalem requirentes eum.</verse>
        <verse osisID='Luke.2.46'>Et factum est, post triduum invenerunt illum in templo sedentem in medio doctorum, audientem illos et interrogantem eos;</verse>
        <verse osisID='Luke.2.47'>stupebant autem omnes, qui eum audiebant, super prudentia et responsis eius.</verse>
        <verse osisID='Luke.2.48'>Et videntes eum admirati sunt, et dixit Mater cius ad illum: " Fili, quid fecisti nobis sic? Ecce pater tuus et ego dolentes quaerebamus te ".</verse>
        <verse osisID='Luke.2.49'>Et ait ad illos: " Quid est quod me quaerebatis? Nesciebatis quia in his, quae Patris mei sunt, oportet me esse? ".</verse>
        <verse osisID='Luke.2.50'>Et ipsi non intellexerunt verbum, quod locutus est ad illos.</verse>
        <verse osisID='Luke.2.51'>Et descendit cum eis et venit Nazareth et erat subditus illis. Et mater eius conservabat omnia verba in corde suo.</verse>
        <verse osisID='Luke.2.52'>Et Iesus proficiebat sapientia et aetate et gratia apud Deum et homines.</verse>
      </chapter>
      <chapter osisID='Luke.3'>
        <verse osisID='Luke.3.1'>Anno autem quinto decimo im perii Tiberii Caesaris, procu rante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Ituraeae et Trachonitidis regionis, et Lysania Abilinae tetrarcha,</verse>
        <verse osisID='Luke.3.2'>sub principe sacerdotum Anna et Caipha, factum est verbum Dei super Ioannem Zachariae filium in deserto.</verse>
        <verse osisID='Luke.3.3'>Et venit in omnem regionem circa Iordanem praedicans baptismum paenitentiae in remissionem peccatorum,</verse>
        <verse osisID='Luke.3.4'>sicut scriptum est in libro sermonum Isaiae prophetae: Vox clamantis in deserto:Parate viam Domini,rectas facite semitas eius.</verse>
        <verse osisID='Luke.3.5'>Omnis vallis implebitur,et omnis mons et collis humiliabitur;et erunt prava in directa,et aspera in vias planas:</verse>
        <verse osisID='Luke.3.6'>et videbit omnis caro salutare Dei" ".</verse>
        <verse osisID='Luke.3.7'>Dicebat ergo ad turbas, quae exibant, ut baptizarentur ab ipso: " Genimina viperarum, quis ostendit vobis fugere a ventura ira?</verse>
        <verse osisID='Luke.3.8'>Facite ergo fructus dignos paenitentiae et ne coeperitis dicere in vobis ipsis: "Patrem habemus Abraham"; dico enim vobis quia potest Deus de lapidibus istis suscitare Abrahae filios.</verse>
        <verse osisID='Luke.3.9'>Iam enim et securis ad radicem arborum posita est; omnis ergo arbor non faciens fructum bonum exciditur et in ignem mittitur ".</verse>
        <verse osisID='Luke.3.10'>Et interrogabant eum turbae dicentes: " Quid ergo faciemus? ".</verse>
        <verse osisID='Luke.3.11'>Respondens autem dicebat illis: " Qui habet duas tunicas, det non habenti; et, qui habet escas, similiter faciat ".</verse>
        <verse osisID='Luke.3.12'>Venerunt autem et publicani, ut baptizarentur, et dixerunt ad illum: " Magister, quid faciemus? ".</verse>
        <verse osisID='Luke.3.13'>At ille dixit ad eos: " Nihil amplius quam constitutum est vobis, faciatis ".</verse>
        <verse osisID='Luke.3.14'>Interrogabant autem eum et milites dicentes: " Quid faciemus et nos? ". Et ait illis: " Neminem concutiatis neque calumniam faciatis et contenti estote stipendiis vestris ".</verse>
        <verse osisID='Luke.3.15'>Existimante autem populo et cogitantibus omnibus in cordibus suis de Ioanne, ne forte ipse esset Christus,</verse>
        <verse osisID='Luke.3.16'>respondit Ioannes dicens omnibus: " Ego quidem aqua baptizo vos. Venit autem fortior me, cuius non sum dignus solvere corrigiam calceamentorum eius: ipse vos baptizabit in Spiritu Sancto et igni;</verse>
        <verse osisID='Luke.3.17'>cuius ventilabrum in manu eius ad purgandam aream suam et ad congregandum triticum in horreum suum, paleas autem comburet igni inexstinguibili ".</verse>
        <verse osisID='Luke.3.18'>Multa quidem et alia exhortans evangelizabat populum.</verse>
        <verse osisID='Luke.3.19'>Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes,</verse>
        <verse osisID='Luke.3.20'>adiecit et hoc supra omnia et inclusit Ioannem in carcere.</verse>
        <verse osisID='Luke.3.21'>Factum est autem, cum baptizaretur omnis populus, et Iesu baptizato et orante, apertum est caelum,</verse>
        <verse osisID='Luke.3.22'>et descendit Spiritus Sanctus corporali specie sicut columba super ipsum; et vox de caelo facta est: " Tu es Filius meus dilectus; in te complacui mihi ".</verse>
        <verse osisID='Luke.3.23'>Et ipse Iesus erat incipiens quasi annorum triginta, ut putabatur, filius Ioseph, qui fuit Heli,</verse>
        <verse osisID='Luke.3.24'>qui fuit Matthat, qui fuit Levi, qui fuit Melchi, qui fuit Iannae, qui fuit Ioseph,</verse>
        <verse osisID='Luke.3.25'>qui fuit Matthathiae, qui fuit Amos, qui fuit Nahum, qui fuit Esli, qui fuit Naggae,</verse>
        <verse osisID='Luke.3.26'>qui fuit Maath, qui fuit Matthathiae, qui fuit Semei, qui fuit Iosech, qui fuit Ioda,</verse>
        <verse osisID='Luke.3.27'>qui fuit Ioanna, qui fuit Resa, qui fuit Zorobabel, qui fuit Salathiel, qui fuit Neri,</verse>
        <verse osisID='Luke.3.28'>qui fuit Melchi, qui fuit Addi, qui fuit Cosam, qui fuit Elmadam, qui fuit Her,</verse>
        <verse osisID='Luke.3.29'>qui fuit Iesu, qui fuit Eliezer, qui fuit Iorim, qui fuit Matthat, qui fuit Levi,</verse>
        <verse osisID='Luke.3.30'>qui fuit Simeon, qui fuit Iudae, qui fuit Ioseph, qui fuit Iona, qui fuit Eliachim,</verse>
        <verse osisID='Luke.3.31'>qui fuit Melea, qui fuit Menna, qui fuit Matthatha, qui fuit Nathan, qui fuit David,</verse>
        <verse osisID='Luke.3.32'>qui fuit Iesse, qui fuit Obed, qui fuit Booz, qui fuit Salmon, qui fuit Naasson,</verse>
        <verse osisID='Luke.3.33'>qui fuit Aminadab, qui fuit Admin, qui fuit Arni, qui fuit Esrom, qui fuit Phares, qui fuit Iudae,</verse>
        <verse osisID='Luke.3.34'>qui fuit Iacob, qui fuit Isaac, qui fuit Abrahae, qui fuit Thare, qui fuit Nachor,</verse>
        <verse osisID='Luke.3.35'>qui fuit Seruch, qui fuit Ragau, qui fuit Phaleg, qui fuit Heber, qui fuit Sala,</verse>
        <verse osisID='Luke.3.36'>qui fuit Cainan, qui fuit Arphaxad, qui fuit Sem, qui fuit Noe, qui fuit Lamech,</verse>
        <verse osisID='Luke.3.37'>qui fuit Mathusala, qui fuit Henoch, qui fuit Iared, qui fuit Malaleel, qui fuit Cainan,</verse>
        <verse osisID='Luke.3.38'>qui fuit Enos, qui fuit Seth, qui fuit Adam, qui fuit Dei.</verse>
      </chapter>
      <chapter osisID='Luke.4'>
        <verse osisID='Luke.4.1'>Iesus autem plenus Spiritu Sancto regressus est ab Iordane et agebatur in Spiritu in deserto</verse>
        <verse osisID='Luke.4.2'>diebus quadraginta et tentabatur a Diabolo. Et nihil manducavit in diebus illis et, consummatis illis, esuriit.</verse>
        <verse osisID='Luke.4.3'>Dixit autem illi Diabolus: " Si Filius Dei es, dic lapidi huic, ut panis fiat ".</verse>
        <verse osisID='Luke.4.4'>Et respondit ad illum Iesus: " Scriptum est: "Non in pane solo vivet homo" ".</verse>
        <verse osisID='Luke.4.5'>Et sustulit illum et ostendit illi omnia regna orbis terrae in momento temporis;</verse>
        <verse osisID='Luke.4.6'>et ait ei Diabolus: " Tibi dabo potestatem hanc universam et gloriam illorum, quia mihi tradita est, et, cui volo, do illam:</verse>
        <verse osisID='Luke.4.7'>tu ergo, si adoraveris coram me, erit tua omnis ".</verse>
        <verse osisID='Luke.4.8'>Et respondens Iesus dixit illi: " Scriptum est: "Dominum Deum tuum adorabis et illi soli servies" ".</verse>
        <verse osisID='Luke.4.9'>Duxit autem illum in Ierusalem et statuit eum supra pinnam templi et dixit illi: " Si Filius Dei es, mitte te hinc deorsum.</verse>
        <verse osisID='Luke.4.10'>Scriptum est enim:Angelis suis mandabit de te,ut conservent te"</verse>
        <verse osisID='Luke.4.11'>et: "In manibus tollent te,ne forte offendas ad lapidem pedem tuum" ".</verse>
        <verse osisID='Luke.4.12'>Et respondens Iesus ait illi: " Dictum est: "Non tentabis Dominum Deum tuum" ".</verse>
        <verse osisID='Luke.4.13'>Et consummata omni tentatione, Diabolus recessit ab illo usque ad tempus.</verse>
        <verse osisID='Luke.4.14'>Et regressus est Iesus in virtute Spiritus in Galilaeam. Et fama exiit per universam regionem de illo.</verse>
        <verse osisID='Luke.4.15'>Et ipse docebat in synagogis eorum et magnificabatur ab omnibus.</verse>
        <verse osisID='Luke.4.16'>Et venit Nazareth, ubi erat nutritus, et intravit secundum consuetudinem suam die sabbati in synagogam et surrexit legere.</verse>
        <verse osisID='Luke.4.17'>Et tradi tus est illi liber prophetae Isaiae; etut revolvit librum, invenit locum, ubi scriptum erat:</verse>
        <verse osisID='Luke.4.18'>" Spiritus Domini super me;propter quod unxit meevangelizare pauperibus,misit me praedicare captivis remissionemet caecis visum,dimittere confractos in remissione,</verse>
        <verse osisID='Luke.4.19'>praedicare annum Domini acceptum ".</verse>
        <verse osisID='Luke.4.20'>Et cum plicuisset librum, reddidit ministro et sedit; et omnium in synagoga oculi erant intendentes in eum.</verse>
        <verse osisID='Luke.4.21'>Coepit autem dicere ad illos: " Hodie impleta est haec Scriptura in auribus vestris ".</verse>
        <verse osisID='Luke.4.22'>Et omnes testimonium illi dabant et mirabantur in verbis gratiae, quae procedebant de ore ipsius, et dicebant: " Nonne hic filius est Ioseph? ".</verse>
        <verse osisID='Luke.4.23'>Et ait illis: " Utique dicetis mihi hanc similitudinem: "Medice, cura teipsum; quanta audivimus facta in Capharnaum, fac et hic in patria tua" .</verse>
        <verse osisID='Luke.4.24'>Ait autem: " Amen dico vobis: Nemo propheta acceptus est in patria sua.</verse>
        <verse osisID='Luke.4.25'>In veritate autem dico vobis: Multae viduae erant in diebus Eliae in Israel, quando clausum est caelum annis tribus et mensibus sex, cum facta est fames magna in omni terra;</verse>
        <verse osisID='Luke.4.26'>et ad nullam illarum missus est Elias nisi in Sarepta Sidoniae ad mulierem viduam.</verse>
        <verse osisID='Luke.4.27'>Et multi leprosi erant in Israel sub Eliseo propheta; et nemo eorum mundatus est nisi Naaman Syrus ".</verse>
        <verse osisID='Luke.4.28'>Et repleti sunt omnes in synagoga ira haec audientes;</verse>
        <verse osisID='Luke.4.29'>et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum.</verse>
        <verse osisID='Luke.4.30'>Ipse autem transiens per medium illorum ibat.</verse>
        <verse osisID='Luke.4.31'>Et descendit in Capharnaum civitatem Galilaeae. Et docebat illos sabbatis;</verse>
        <verse osisID='Luke.4.32'>et stupebant in doctrina eius, quia in potestate erat sermo ipsius.</verse>
        <verse osisID='Luke.4.33'>Et in synagoga erat homo habens spiritum daemonii immundi; et exclamavit voce magna:</verse>
        <verse osisID='Luke.4.34'>" Sine; quid nobis et tibi, Iesu Nazarene? Venisti perdere nos? Scio te qui sis: Sanctus Dei ".</verse>
        <verse osisID='Luke.4.35'>Et increpavit illi Iesus dicens: " Obmutesce et exi ab illo! ". Et cum proiecisset illum daemonium in medium, exiit ab illo nihilque illum nocuit.</verse>
        <verse osisID='Luke.4.36'>Et factus est pavor in omnibus; et colloquebantur ad invicem dicentes:  Quod est hoc verbum, quia in potestate et virtute imperat immundis spiritibus, et exeunt? ".</verse>
        <verse osisID='Luke.4.37'>Et divulgabatur fama de illo in omnem locum regionis.</verse>
        <verse osisID='Luke.4.38'>Surgens autem de synagoga introivit in domum Simonis. Socrus autem Simonis tenebatur magna febri; et rogaverunt illum pro ea.</verse>
        <verse osisID='Luke.4.39'>Et stans super illam imperavit febri, et dimisit illam; et continuo surgens ministrabat illis.</verse>
        <verse osisID='Luke.4.40'>Cum sol autem occidisset, omnes, qui habebant infirmos variis languoribus, ducebant illos ad eum; at ille singulis manus imponens curabat eos.</verse>
        <verse osisID='Luke.4.41'>Exibant autem daemonia a multis clamantia et dicentia: " Tu es Filius Dei ". Et increpans non sinebat ea loqui, quia sciebant ipsum esse Christum.</verse>
        <verse osisID='Luke.4.42'>Facta autem die, egressus ibat in desertum locum; et turbae requirebant eum et venerunt usque ad ipsum et detinebant illum, ne discederet ab eis.</verse>
        <verse osisID='Luke.4.43'>Quibus ille ait: " Et aliis civitatibus oportet me evangelizare regnum Dei, quia ideo missus sum ".</verse>
        <verse osisID='Luke.4.44'>Et erat praedicans in synagogis Iudaeae.</verse>
      </chapter>
      <chapter osisID='Luke.5'>
        <verse osisID='Luke.5.1'>Factum est autem, cum turba urgeret illum et audiret verbum Dei, et ipse stabat secus stagnum Genesareth</verse>
        <verse osisID='Luke.5.2'>et vidit duas naves stantes secus stagnum; piscatores autem descenderant de illis et lavabant retia.</verse>
        <verse osisID='Luke.5.3'>Ascendens autem in unam navem, quae erat Simonis, rogavit eum a terra reducere pusillum; et sedens docebat de navicula turbas.</verse>
        <verse osisID='Luke.5.4'>Ut cessavit autem loqui, dixit ad Simonem: " Duc in altum et laxate retia vestra in capturam ".</verse>
        <verse osisID='Luke.5.5'>Et respondens Simon dixit: " Praeceptor, per totam noctem laborantes nihil cepimus; in verbo autem tuo laxabo retia ".</verse>
        <verse osisID='Luke.5.6'>Et cum hoc fecissent, concluserunt piscium multitudinem copiosam; rumpebantur autem retia eorum.</verse>
        <verse osisID='Luke.5.7'>Et annuerunt sociis, qui erant in alia navi, ut venirent et adiuvarent eos; et venerunt et impleverunt ambas naviculas, ita ut mergerentur.</verse>
        <verse osisID='Luke.5.8'>Quod cum videret Simon Petrus, procidit ad genua Iesu dicens: " Exi a me, quia homo peccator sum, Domine ".</verse>
        <verse osisID='Luke.5.9'>Stupor enim circumdederat eum et omnes, qui cum illo erant, in captura piscium, quos ceperant;</verse>
        <verse osisID='Luke.5.10'>similiter autem et Iacobum et Ioannem, filios Zebedaei, qui erant socii Simonis. Et ait ad Simonem Iesus: " Noli timere; ex hoc iam homines eris capiens ".</verse>
        <verse osisID='Luke.5.11'>Et subductis ad terram navibus, relictis omnibus, secuti sunt illum.</verse>
        <verse osisID='Luke.5.12'>Et factum est, cum esset in una civitatum, et ecce vir plenus lepra; et videns Iesum et procidens in faciem rogavit eum dicens: " Domine, si vis, potes me mundare ".</verse>
        <verse osisID='Luke.5.13'>Et extendens manum tetigit illum dicens: " Volo, mundare! "; et confestim lepra discessit ab illo.</verse>
        <verse osisID='Luke.5.14'>Et ipse praecepit illi, ut nemini diceret, sed: " Vade, ostende te sacerdoti et offer pro emundatione tua, sicut praecepit Moyses, in testimonium illis ".</verse>
        <verse osisID='Luke.5.15'>Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis;</verse>
        <verse osisID='Luke.5.16'>ipse autem secedebat in desertis et orabat.</verse>
        <verse osisID='Luke.5.17'>Et factum est, in una dierum, et ipse erat docens, et erant pharisaei sedentes et legis doctores, qui venerant ex omni castello Galilaeae et Iudaeae et Ierusalem; et virtus Domini erat ei ad sanandum.</verse>
        <verse osisID='Luke.5.18'>Et ecce viri portantes in lecto hominem, qui erat paralyticus, et quaerebant eum inferre et ponere ante eum.</verse>
        <verse osisID='Luke.5.19'>Et non invenientes qua parte illum inferrent prae turba, ascenderunt supra tectum et per tegulas summiserunt illum cum lectulo in medium ante Iesum.</verse>
        <verse osisID='Luke.5.20'>Quorum fidem ut vidit, dixit: " Homo, remittuntur tibi peccata tua ".</verse>
        <verse osisID='Luke.5.21'>Et coeperunt cogitare scribae et pharisaei dicentes: " Quis est hic, qui loquitur blasphemias? Quis potest dimittere peccata nisi solus Deus? .</verse>
        <verse osisID='Luke.5.22'>Ut cognovit autem Iesus cogitationes eorum, respondens dixit ad illos:  Quid cogitatis in cordibus vestris?</verse>
        <verse osisID='Luke.5.23'>Quid est facilius, dicere: "Dimittuntur tibi peccata tua", an dicere: Surge et ambula"?</verse>
        <verse osisID='Luke.5.24'>Ut autem sciatis quia Filius hominis potestatem habet in terra dimittere peccata - ait paralytico - : Tibi dico: Surge, tolle lectulum tuum et vade in domum tuam ".</verse>
        <verse osisID='Luke.5.25'>Et confestim surgens coram illis tulit, in quo iacebat, et abiit in domum suam magnificans Deum.</verse>
        <verse osisID='Luke.5.26'>Et stupor apprehendit omnes, et magnificabant Deum; et repleti sunt timore dicentes: " Vidimus mirabilia hodie ".</verse>
        <verse osisID='Luke.5.27'>Et post haec exiit et vidit publicanum nomine Levi sedentem ad teloneum et ait illi: " Sequere me ".</verse>
        <verse osisID='Luke.5.28'>Et relictis omnibus, surgens secutus est eum.</verse>
        <verse osisID='Luke.5.29'>Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes.</verse>
        <verse osisID='Luke.5.30'>Et murmurabant pharisaei et scribae eorum adversus discipulos eius dicentes: " Quare cum publicanis et peccatoribus manducatis et bibitis? ".</verse>
        <verse osisID='Luke.5.31'>Et respondens Iesus dixit ad illos: " Non egent, qui sani sunt, medico, sed qui male habent.</verse>
        <verse osisID='Luke.5.32'>Non veni vocare iustos sed peccatores in paenitentiam ".</verse>
        <verse osisID='Luke.5.33'>At illi dixerunt ad eum: " Discipuli Ioannis ieiunant frequenter et obsecrationes faciunt, similiter et pharisaeorum; tui autem edunt et bibunt ".</verse>
        <verse osisID='Luke.5.34'>Quibus Iesus ait: " Numquid potestis convivas nuptiarum, dum cum illis est sponsus, facere ieiunare?</verse>
        <verse osisID='Luke.5.35'>Venient autem dies; et cum ablatus fuerit ab illis sponsus, tunc ieiunabunt in illis diebus ".</verse>
        <verse osisID='Luke.5.36'>Dicebat autem et similitudinem ad illos: " Nemo abscindit commissuram a vestimento novo et immittit in vestimentum vetus; alioquin et novum rumpet, et veteri non conveniet commissura a novo.</verse>
        <verse osisID='Luke.5.37'>Et nemo mittit vinum novum in utres veteres; alioquin rumpet vinum novum utres et ipsum effundetur, et utres peribunt;</verse>
        <verse osisID='Luke.5.38'>sed vinum novum in utres novos mittendum est.</verse>
        <verse osisID='Luke.5.39'>Et nemo bibens vetus vult novum; dicit enim: "Vetus melius est!" ".</verse>
      </chapter>
      <chapter osisID='Luke.6'>
        <verse osisID='Luke.6.1'>Factum est autem in sabbato, cum transiret per sata, et velle bant discipuli eius spicas et manducabant confricantes manibus.</verse>
        <verse osisID='Luke.6.2'>Quidam autem pharisaeorum dixerunt: " Quid facitis, quod non licet in sabbatis? ".</verse>
        <verse osisID='Luke.6.3'>Et respondens Iesus ad eos dixit: " Nec hoc legistis, quod fecit David, cum esurisset ipse et qui cum eo erant?</verse>
        <verse osisID='Luke.6.4'>Quomodo intravit in domum Dei et panes propositionis sumpsit et manducavit et dedit his, qui cum ipso erant, quos non licet manducare nisi tantum sacerdotibus? ".</verse>
        <verse osisID='Luke.6.5'>Et dicebat illis: " Dominus est sabbati Filius hominis ".</verse>
        <verse osisID='Luke.6.6'>Factum est autem in alio sabbato, ut intraret in synagogam et doceret; et erat ibi homo, et manus eius dextra erat arida.</verse>
        <verse osisID='Luke.6.7'>Observabant autem illum scribae et pharisaei, si sabbato curaret, ut invenirent accusare illum.</verse>
        <verse osisID='Luke.6.8'>Ipse vero sciebat cogitationes eorum et ait homini, qui habebat manum aridam: " Surge et sta in medium ". Et surgens stetit.</verse>
        <verse osisID='Luke.6.9'>Ait autem ad illos Iesus: " Interrogo vos, si licet sabbato bene facere an male; animam salvam facere an perdere? ".</verse>
        <verse osisID='Luke.6.10'>Et circumspectis omnibus illis, dixit illi: " Extende manum tuam ". Et fecit; et restituta est manus eius.</verse>
        <verse osisID='Luke.6.11'>Ipsi autem repleti sunt insipientia et colloquebantur ad invicem quidnam facerent Iesu.</verse>
        <verse osisID='Luke.6.12'>Factum est autem in illis diebus, exiit in montem orare et erat pernoctans in oratione Dei.</verse>
        <verse osisID='Luke.6.13'>Et cum dies factus esset, vocavit discipulos suos et elegit Duodecim ex ipsis, quos et apostolos nominavit:</verse>
        <verse osisID='Luke.6.14'>Simonem, quem et cognominavit Petrum, et Andream fratrem eius et Iacobum et Ioannem et Philippum et Bartholomaeum</verse>
        <verse osisID='Luke.6.15'>et Matthaeum et Thomam et Iacobum Alphaei et Simonem, qui vocatur Zelotes,</verse>
        <verse osisID='Luke.6.16'>et Iudam Iacobi et Iudam Iscarioth, qui fuit proditor.</verse>
        <verse osisID='Luke.6.17'>Et descendens cum illis stetit in loco campestri, et turba multa discipulorum eius, et multitudo copiosa plebis ab omni Iudaea et Ierusalem et maritima Tyri et Sidonis,</verse>
        <verse osisID='Luke.6.18'>qui venerunt, ut audirent eum et sanarentur a languoribus suis; et, qui vexabantur a spiritibus immundis, curabantur.</verse>
        <verse osisID='Luke.6.19'>Et omnis turba quaerebant eum tangere, quia virtus de illo exibat et sanabat omnes.</verse>
        <verse osisID='Luke.6.20'>Et ipse, elevatis oculis suis in discipulos suos, dicebat: Beati pauperes, quia vestrum est regnum Dei.</verse>
        <verse osisID='Luke.6.21'>Beati, qui nunc esuritis, quia saturabimini.Beati, qui nunc fletis, quia ridebitis.</verse>
        <verse osisID='Luke.6.22'>Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis.</verse>
        <verse osisID='Luke.6.23'>Gaudete in illa die et exsultate, ecce enim merces vestra multa in caelo; secundum haec enim faciebant prophetis patres eorum.</verse>
        <verse osisID='Luke.6.24'>Verumtamen vae vobis divitibus, quia habetis consolationem vestram!</verse>
        <verse osisID='Luke.6.25'>Vae vobis, qui saturati estis nunc, quia esurietis!Vae vobis, qui ridetis nunc, quia lugebitis et flebitis!</verse>
        <verse osisID='Luke.6.26'>Vae, cum bene vobis dixerint omnes homines! Secundum haec enim faciebant pseudoprophetis patres eorum.</verse>
        <verse osisID='Luke.6.27'>Sed vobis dico, qui auditis: Diligite inimicos vestros, bene facite his, qui vos oderunt;</verse>
        <verse osisID='Luke.6.28'>benedicite male dicentibus vobis, orate pro calumniantibus vos.</verse>
        <verse osisID='Luke.6.29'>Ei, qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere.</verse>
        <verse osisID='Luke.6.30'>Omni petenti te tribue; et ab eo, qui aufert, quae tua sunt, ne repetas.</verse>
        <verse osisID='Luke.6.31'>Et prout vultis, ut faciant vobis homines, facite illis similiter.</verse>
        <verse osisID='Luke.6.32'>Et si diligitis eos, qui vos diligunt, quae vobis est gratia? Nam et peccatores diligentes se diligunt.</verse>
        <verse osisID='Luke.6.33'>Et si bene feceritis his, qui vobis bene faciunt, quae vobis est gratia? Si quidem et peccatores idem faciunt.</verse>
        <verse osisID='Luke.6.34'>Et si mutuum dederitis his, a quibus speratis recipere, quae vobis gratia est? Nam et peccatores peccatoribus fenerantur, ut recipiant aequalia.</verse>
        <verse osisID='Luke.6.35'>Verumtamen diligite inimicos vestros et bene facite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos.</verse>
        <verse osisID='Luke.6.36'>Estote misericordes, sicut et Pater vester misericors est.</verse>
        <verse osisID='Luke.6.37'>Et nolite iudicare et non iudicabimini; et nolite condemnare et non condemnabimini. Dimittite et dimittemini;</verse>
        <verse osisID='Luke.6.38'>date, et dabitur vobis: mensuram bonam, confertam, coagitatam, supereffluentem dabunt in sinum vestrum; eadem quippe mensura, qua mensi fueritis, remetietur vobis ".</verse>
        <verse osisID='Luke.6.39'>Dixit autem illis et similitudinem: " Numquid potest caecus caecum ducere? Nonne ambo in foveam cadent?</verse>
        <verse osisID='Luke.6.40'>Non est discipulus super magistrum; perfectus autem omnis erit sicut magister eius.</verse>
        <verse osisID='Luke.6.41'>Quid autem vides festucam in oculo fratris tui, trabem autem, quae in oculo tuo est, non consideras?</verse>
        <verse osisID='Luke.6.42'>Quomodo potes dicere fratri tuo: "Frater, sine eiciam festucam, quae est in oculo tuo", ipse in oculo tuo trabem non videns? Hypocrita, eice primum trabem de oculo tuo et tunc perspicies, ut educas festucam, quae est in oculo fratris tui.</verse>
        <verse osisID='Luke.6.43'>Non est enim arbor bona faciens fructum malum, neque iterum arbor mala faciens fructum bonum.</verse>
        <verse osisID='Luke.6.44'>Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam.</verse>
        <verse osisID='Luke.6.45'>Bonus homo de bono thesauro cordis profert bonum, et malus homo de malo profert malum: ex abundantia enim cordis os eius loquitur.</verse>
        <verse osisID='Luke.6.46'>Quid autem vocatis me: "Domine, Domine", et non facitis, quae dico?</verse>
        <verse osisID='Luke.6.47'>Omnis, qui venit ad me et audit sermones meos et facit eos, ostendam vobis cui similis sit:</verse>
        <verse osisID='Luke.6.48'>similis est homini aedificanti domum, qui fodit in altum et posuit fundamentum supra petram; inundatione autem facta, illisum est flumen domui illi et non potuit eam movere; bene enim aedificata erat.</verse>
        <verse osisID='Luke.6.49'>Qui autem audivit et non fecit, similis est homini aedificanti domum suam supra terram sine fundamento; in quam illisus est fluvius, et continuo cecidit, et facta est ruina domus illius magna ".</verse>
      </chapter>
      <chapter osisID='Luke.7'>
        <verse osisID='Luke.7.1'>Cum autem implesset omnia verba sua in aures plebis, intra vit Capharnaum.</verse>
        <verse osisID='Luke.7.2'>Centurionis autem cuiusdam servus male habens erat moriturus, qui illi erat pretiosus.</verse>
        <verse osisID='Luke.7.3'>Et cum audisset de Iesu, misit ad eum seniores Iudaeorum rogans eum, ut veniret et salvaret servum eius.</verse>
        <verse osisID='Luke.7.4'>At illi cum venissent ad Iesum, rogabant eum sollicite dicentes: " Dignus est, ut hoc illi praestes:</verse>
        <verse osisID='Luke.7.5'>diligit enim gentem nostram et synagogam ipse aedificavit nobis ".</verse>
        <verse osisID='Luke.7.6'>Iesus autem ibat cum illis. At cum iam non longe esset a domo, misit centurio amicos dicens ei: " Domine, noli vexari; non enim dignus sum, ut sub tectum meum intres,</verse>
        <verse osisID='Luke.7.7'>propter quod et meipsum non sum dignum arbitratus, ut venirem ad te; sed dic verbo, et sanetur puer meus.</verse>
        <verse osisID='Luke.7.8'>Nam et ego homo sum sub potestate constitutus, habens sub me milites, et dico huic: "Vade", et vadit; et alii: "Veni", et venit; et servo meo: "Fac hoc", et facit ".</verse>
        <verse osisID='Luke.7.9'>Quo audito, Iesus miratus est eum et conversus sequentibus se turbis dixit: " Dico vobis, nec in Israel tantam fidem inveni! ".</verse>
        <verse osisID='Luke.7.10'>Et reversi, qui missi fuerant, domum, invenerunt servum sanum.</verse>
        <verse osisID='Luke.7.11'>Et factum est, deinceps ivit in civitatem, quae vocatur Naim, et ibant cum illo discipuli eius et turba copiosa.</verse>
        <verse osisID='Luke.7.12'>Cum autem appropinquaret portae civitatis, et ecce defunctus efferebatur filius unicus matri suae; et haec vidua erat, et turba civitatis multa cum illa.</verse>
        <verse osisID='Luke.7.13'>Quam cum vidisset Dominus, misericordia motus super ea dixit illi: " Noli flere! ".</verse>
        <verse osisID='Luke.7.14'>Et accessit et tetigit loculum; hi autem, qui portabant, steterunt. Et ait: " Adulescens, tibi dico: Surge! ".</verse>
        <verse osisID='Luke.7.15'>Et resedit, qui erat mortuus, et coepit loqui; et dedit illum matri suae.</verse>
        <verse osisID='Luke.7.16'>Accepit autem omnes timor, et magnificabant Deum dicentes: " Propheta magnus surrexit in nobis " et: " Deus visitavit plebem suam ".</verse>
        <verse osisID='Luke.7.17'>Et exiit hic sermo in universam Iudaeam de eo et omnem circa regionem.</verse>
        <verse osisID='Luke.7.18'>Et nuntiaverunt Ioanni discipuli eius de omnibus his.</verse>
        <verse osisID='Luke.7.19'>Et convocavit duos de discipulis suis Ioannes et misit ad Dominum dicens: " Tu es qui venturus es, an alium exspectamus? ".</verse>
        <verse osisID='Luke.7.20'>Cum autem venissent ad eum viri, dixerunt: " Ioannes Baptista misit nos ad te dicens: "Tu es qui venturus es, an alium exspectamus?" ".</verse>
        <verse osisID='Luke.7.21'>In ipsa hora curavit multos a languoribus et plagis et spiritibus malis et caecis multis donavit visum.</verse>
        <verse osisID='Luke.7.22'>Et respondens dixit illis: " Euntes nuntiate Ioanni, quae vidistis et audistis: caeci vident, claudi ambulant, leprosi mundantur et surdi audiunt, mortui resurgunt, pauperes evangelizantur;</verse>
        <verse osisID='Luke.7.23'>et beatus est, quicumque non fuerit scandalizatus in me ".</verse>
        <verse osisID='Luke.7.24'>Et cum discessissent nuntii Ioannis, coepit dicere de Ioanne ad turbas:  Quid existis in desertum videre? Arundinem vento moveri?</verse>
        <verse osisID='Luke.7.25'>Sed quid existis videre? Hominem mollibus vestimentis indutum? Ecce, qui in veste pretiosa sunt et deliciis, in domibus regum sunt.</verse>
        <verse osisID='Luke.7.26'>Sed quid existis videre? Prophetam? Utique, dico vobis, et plus quam prophetam.</verse>
        <verse osisID='Luke.7.27'>Hic est, de quo scriptum est:Ecce mitto angelum meum ante faciem tuam,qui praeparabit viam tuam ante te".</verse>
        <verse osisID='Luke.7.28'>Dico vobis: Maior inter natos mulierum Ioanne nemo est; qui autem minor est in regno Dei, maior est illo.</verse>
        <verse osisID='Luke.7.29'>Et omnis populus audiens et publicani iustificaverunt Deum, baptizati baptismo Ioannis;</verse>
        <verse osisID='Luke.7.30'>pharisaei autem et legis periti consilium Dei spreverunt in semetipsos, non baptizati ab eo.</verse>
        <verse osisID='Luke.7.31'>Cui ergo similes dicam homines generationis huius, et cui similes sunt?</verse>
        <verse osisID='Luke.7.32'>Similes sunt pueris sedentibus in foro et loquentibus ad invicem, quod dicit:Cantavimus vobis tibiis, et non saltastis;lamentavimus, et non plorastis!".</verse>
        <verse osisID='Luke.7.33'>Venit enim Ioannes Baptista neque manducans panem neque bibens vinum, et dicitis: "Daemonium habet!";</verse>
        <verse osisID='Luke.7.34'>venit Filius hominis manducans et bibens, et dicitis: "Ecce homo devorator et bibens vinum, amicus publicanorum et peccatorum!".</verse>
        <verse osisID='Luke.7.35'>Et iustificata est sapientia ab omnibus filiis suis ".</verse>
        <verse osisID='Luke.7.36'>Rogabat autem illum quidam de pharisaeis, ut manducaret cum illo; et ingressus domum pharisaei discubuit.</verse>
        <verse osisID='Luke.7.37'>Et ecce mulier, quae erat in civitate peccatrix, ut cognovit quod accubuit in domo pharisaei, attulit alabastrum unguenti;</verse>
        <verse osisID='Luke.7.38'>et stans retro secus pedes eius flens lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.</verse>
        <verse osisID='Luke.7.39'>Videns autem pharisaeus, qui vocaverat eum, ait intra se dicens: " Hic si esset propheta, sciret utique quae et qualis mulier, quae tangit eum, quia peccatrix est ".</verse>
        <verse osisID='Luke.7.40'>Et respondens Iesus dixit ad illum: " Simon, habeo tibi aliquid dicere . At ille ait: " Magister, dic ".</verse>
        <verse osisID='Luke.7.41'>" Duo debitores erant cuidam feneratori: unus debebat denarios quingentos, alius quinquaginta.</verse>
        <verse osisID='Luke.7.42'>Non habentibus illis, unde redderent, donavit utrisque. Quis ergo eorum plus diliget eum? ".</verse>
        <verse osisID='Luke.7.43'>Respondens Simon dixit: " Aestimo quia is, cui plus donavit ". At ille dixit ei: " Recte iudicasti ".</verse>
        <verse osisID='Luke.7.44'>Et conversus ad mulierem, dixit Simoni: " Vides hanc mulierem? Intravi in domum tuam: aquam pedibus meis non dedisti; haec autem lacrimis rigavit pedes meos et capillis suis tersit.</verse>
        <verse osisID='Luke.7.45'>Osculum mihi non dedisti; haec autem, ex quo intravi, non cessavit osculari pedes meos.</verse>
        <verse osisID='Luke.7.46'>Oleo caput meum non unxisti; haec autem unguento unxit pedes meos.</verse>
        <verse osisID='Luke.7.47'>Propter quod dico tibi: Remissa sunt peccata eius multa, quoniam dilexit multum; cui autem minus dimittitur, minus diligit ".</verse>
        <verse osisID='Luke.7.48'>Dixit autem ad illam: " Remissa sunt peccata tua ".</verse>
        <verse osisID='Luke.7.49'>Et coeperunt, qui simul accumbebant, dicere intra se: " Quis est hic, qui etiam peccata dimittit?".</verse>
        <verse osisID='Luke.7.50'>Dixit autem ad mulierem: " Fides tua te salvam fecit; vade in pace! ".</verse>
      </chapter>
      <chapter osisID='Luke.8'>
        <verse osisID='Luke.8.1'>Et factum est deinceps, et ipse iter faciebat per civitatem et ca stellum praedicans et evangelizans regnum Dei; et Duodecim cum illo</verse>
        <verse osisID='Luke.8.2'>et mulieres aliquae, quae erant curatae ab spiritibus malignis et infirmitatibus: Maria, quae vocatur Magdalene, de qua daemonia septem exierant,</verse>
        <verse osisID='Luke.8.3'>et Ioanna uxor Chuza, procuratoris Herodis, et Susanna et aliae multae, quae ministrabant eis de facultatibus suis.</verse>
        <verse osisID='Luke.8.4'>Cum autem turba plurima conveniret, et de singulis civitatibus properarent ad eum, dixit per similitudinem:</verse>
        <verse osisID='Luke.8.5'>" Exiit, qui seminat, seminare semen suum. Et dum seminat ipse, aliud cecidit secus viam et conculcatum est, et volucres caeli comederunt illud.</verse>
        <verse osisID='Luke.8.6'>Et aliud cecidit super petram et natum aruit, quia non habebat umorem.</verse>
        <verse osisID='Luke.8.7'>Et aliud cecidit inter spinas, et simul exortae spinae suffocaverunt illud.</verse>
        <verse osisID='Luke.8.8'>Et aliud cecidit in terram bonam et ortum fecit fructum centuplum ". Haec dicens clamabat: " Qui habet aures audiendi, audiat ".</verse>
        <verse osisID='Luke.8.9'>Interrogabant autem eum discipuli eius, quae esset haec parabola.</verse>
        <verse osisID='Luke.8.10'>Quibus ipse dixit: " Vobis datum est nosse mysteria regni Dei, ceteris autem in parabolis, ut videntes non videant et audientes non intellegant.</verse>
        <verse osisID='Luke.8.11'>Est autem haec parabola: Semen est verbum Dei.</verse>
        <verse osisID='Luke.8.12'>Qui autem secus viam, sunt qui audiunt; deinde venit Diabolus et tollit verbum de corde eorum, ne credentes salvi fiant.</verse>
        <verse osisID='Luke.8.13'>Qui autem supra petram: qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt.</verse>
        <verse osisID='Luke.8.14'>Quod autem in spinis cecidit: hi sunt, qui audierunt et a sollicitudinibus et divitiis et voluptatibus vitae euntes suffocantur et non referunt fructum.</verse>
        <verse osisID='Luke.8.15'>Quod autem in bonam terram: hi sunt, qui in corde bono et optimo audientes verbum retinent et fructum afferunt in patientia.</verse>
        <verse osisID='Luke.8.16'>Nemo autem lucernam accendens operit eam vaso aut subtus lectum ponit, sed supra candelabrum ponit, ut intrantes videant lumen.</verse>
        <verse osisID='Luke.8.17'>Non enim est occultum, quod non manifestetur, nec absconditum, quod non cognoscatur et in palam veniat.</verse>
        <verse osisID='Luke.8.18'>Videte ergo quomodo audiatis: qui enim habet, dabitur illi; et, quicumque non habet, etiam quod putat se habere, auferetur ab illo ".</verse>
        <verse osisID='Luke.8.19'>Venerunt autem ad illum mater et fratres eius, et non poterant adire ad eum prae turba.</verse>
        <verse osisID='Luke.8.20'>Et nuntiatum est illi: " Mater tua et fratres tui stant foris volentes te videre ".</verse>
        <verse osisID='Luke.8.21'>Qui respondens dixit ad eos: " Mater mea et fratres mei hi sunt, qui verbum Dei audiunt et faciunt ".</verse>
        <verse osisID='Luke.8.22'>Factum est autem in una dierum, et ipse ascendit in navem et discipuli eius, et ait ad illos: " Transfretemus trans stagnum ". Et ascenderunt.</verse>
        <verse osisID='Luke.8.23'>Navigantibus autem illis, obdormivit. Et descendit procella venti in stagnum, et complebantur et periclitabantur.</verse>
        <verse osisID='Luke.8.24'>Accedentes autem suscitaverunt eum dicentes: " Praeceptor, praeceptor, perimus! ". At ille surgens increpavit ventum et tempestatem aquae, et cessaverunt, et facta est tranquillitas.</verse>
        <verse osisID='Luke.8.25'>Dixit autem illis: " Ubi est fides vestra? ". Qui timentes mirati sunt dicentes ad invicem: " Quis putas hic est, quia et ventis imperat et aquae, et oboediunt ei? ".</verse>
        <verse osisID='Luke.8.26'>Enavigaverunt autem ad regionem Gergesenorum, quae est contra Galilaeam.</verse>
        <verse osisID='Luke.8.27'>Et cum egressus esset ad terram, occurrit illi vir quidam de civitate, qui habebat daemonia et iam tempore multo vestimento non induebatur neque in domo manebat sed in monumentis.</verse>
        <verse osisID='Luke.8.28'>Is ut vidit Iesum, exclamans procidit ante illum et voce magna dixit: " Quid mihi et tibi est, Iesu, Fili Dei Altissimi? Obsecro te, ne me torqueas ".</verse>
        <verse osisID='Luke.8.29'>Praecipiebat enim spiritui immundo, ut exiret ab homine. Multis enim temporibus arripiebat illum, vinciebatur catenis et compedibus custoditus; et ruptis vinculis, agebatur a daemonio in deserta.</verse>
        <verse osisID='Luke.8.30'>Interrogavit autem illum Iesus dicens: " Quod tibi nomen est? ". At ille dixit: " Legio ", quia intraverunt daemonia multa in eum.</verse>
        <verse osisID='Luke.8.31'>Et rogabant eum, ne imperaret illis, ut in abyssum irent.</verse>
        <verse osisID='Luke.8.32'>Erat autem ibi grex porcorum multorum pascentium in monte; et rogaverunt eum, ut permitteret eis in illos ingredi. Et permisit illis.</verse>
        <verse osisID='Luke.8.33'>Exierunt ergo daemonia ab homine et intraverunt in porcos, et impetu abiit grex per praeceps in stagnum et suffocatus est.</verse>
        <verse osisID='Luke.8.34'>Quod ut viderunt factum, qui pascebant, fugerunt et nuntiaverunt in civitatem et in villas.</verse>
        <verse osisID='Luke.8.35'>Exierunt autem videre, quod factum est, et venerunt ad Iesum et invenerunt hominem sedentem, a quo daemonia exierant, vestitum ac sana mente ad pedes Iesu et timuerunt.</verse>
        <verse osisID='Luke.8.36'>Nuntiaverunt autem illis hi, qui viderant, quomodo sanus factus esset, qui a daemonio vexabatur.</verse>
        <verse osisID='Luke.8.37'>Et rogaverunt illum omnis multitudo regionis Gergesenorum, ut discederet ab ipsis, quia timore magno tenebantur. Ipse autem ascendens navem reversus est.</verse>
        <verse osisID='Luke.8.38'>Et rogabat illum vir, a quo daemonia exierant, ut cum eo esset. Dimisit autem eum dicens:</verse>
        <verse osisID='Luke.8.39'>" Redi domum tuam et narra quanta tibi fecit Deus ". Et abiit per universam civitatem praedicans quanta illi fecisset Iesus.</verse>
        <verse osisID='Luke.8.40'>Cum autem rediret Iesus, excepit illum turba; erant enim omnes exspectantes eum.</verse>
        <verse osisID='Luke.8.41'>Et ecce venit vir, cui nomen Iairus, et ipse princeps synagogae erat, et cecidit ad pedes Iesu rogans eum, ut intraret in domum eius,</verse>
        <verse osisID='Luke.8.42'>quia filia unica erat illi fere annorum duodecim, et haec moriebatur. Et dum iret, a turbis comprimebatur.</verse>
        <verse osisID='Luke.8.43'>Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam nec ab ullo potuit curari;</verse>
        <verse osisID='Luke.8.44'>accessit retro et tetigit fimbriam vestimenti eius, et confestim stetit fluxus sanguinis eius.</verse>
        <verse osisID='Luke.8.45'>Et ait Iesus: " Quis est, qui me tetigit? ". Negantibus autem omnibus, dixit Petrus: " Praeceptor, turbae te comprimunt et affligunt ".</verse>
        <verse osisID='Luke.8.46'>At dixit Iesus: " Tetigit me aliquis; nam et ego novi virtutem de me exisse ".</verse>
        <verse osisID='Luke.8.47'>Videns autem mulier quia non latuit, tremens venit et procidit ante eum et ob quam causam tetigerit eum indicavit coram omni populo et quemadmodum confestim sanata sit.</verse>
        <verse osisID='Luke.8.48'>At ipse dixit illi: " Filia, fides tua te salvam fecit. Vade in pace ".</verse>
        <verse osisID='Luke.8.49'>Adhuc illo loquente, venit quidam e domo principis synagogae dicens: " Mortua est filia tua; noli amplius vexare magistrum ".</verse>
        <verse osisID='Luke.8.50'>Iesus autem, audito hoc verbo, respondit ei: " Noli timere; crede tantum, et salva erit ".</verse>
        <verse osisID='Luke.8.51'>Et cum venisset domum, non permisit intrare secum quemquam nisi Petrum et Ioannem et Iacobum et patrem puellae et matrem.</verse>
        <verse osisID='Luke.8.52'>Flebant autem omnes et plangebant illam. At ille dixit: " Nolite flere; non est enim mortua, sed dormit ".</verse>
        <verse osisID='Luke.8.53'>Et deridebant eum scientes quia mortua esset.</verse>
        <verse osisID='Luke.8.54'>Ipse autem tenens manum eius clamavit dicens: " Puella, surge! ".</verse>
        <verse osisID='Luke.8.55'>Et reversus est spiritus eius, et surrexit continuo; et iussit illi dari manducare.</verse>
        <verse osisID='Luke.8.56'>Et stupuerunt parentes eius, quibus praecepit, ne alicui dicerent, quod factum erat.</verse>
      </chapter>
      <chapter osisID='Luke.9'>
        <verse osisID='Luke.9.1'>Convocatis autem Duodecim, dedit illis virtutem et potesta tem super omnia daemonia, et ut languores curarent,</verse>
        <verse osisID='Luke.9.2'>et misit illos praedicare regnum Dei et sanare infirmos;</verse>
        <verse osisID='Luke.9.3'>et ait ad illos: " Nihil tuleritis in via, neque virgam neque peram neque panem neque pecuniam, neque duas tunicas habeatis.</verse>
        <verse osisID='Luke.9.4'>Et in quamcumque domum intraveritis, ibi manete et inde exite.</verse>
        <verse osisID='Luke.9.5'>Et quicumque non receperint vos, exeuntes de civitate illa pulverem pedum vestrorum excutite in testimonium supra illos ".</verse>
        <verse osisID='Luke.9.6'>Egressi autem circumibant per castella evangelizantes et curantes ubique.</verse>
        <verse osisID='Luke.9.7'>Audivit autem Herodes tetrarcha omnia, quae fiebant, et haesitabat, eo quod diceretur a quibusdam: " Ioannes surrexit a mortuis ";</verse>
        <verse osisID='Luke.9.8'>a quibusdam vero: " Elias apparuit "; ab aliis autem: " Propheta unus de antiquis surrexit ".</verse>
        <verse osisID='Luke.9.9'>Et ait Herodes: " Ioannem ego decollavi; quis autem est iste, de quo audio ego talia? ". Et quaerebat videre eum.</verse>
        <verse osisID='Luke.9.10'>Et reversi apostoli narraverunt illi, quaecumque fecerunt. Et assumptis illis, secessit seorsum ad civitatem, quae vocatur Bethsaida.</verse>
        <verse osisID='Luke.9.11'>Quod cum cognovissent turbae, secutae sunt illum. Et excepit illos et loquebatur illis de regno Dei et eos, qui cura indigebant, sanabat.</verse>
        <verse osisID='Luke.9.12'>Dies autem coeperat declinare; et accedentes Duodecim dixerunt illi: " Dimitte turbam, ut euntes in castella villasque, quae circa sunt, divertant et inveniant escas, quia hic in loco deserto sumus ".</verse>
        <verse osisID='Luke.9.13'>Ait autem ad illos: " Vos date illis manducare ". At illi dixerunt: " Non sunt nobis plus quam quinque panes et duo pisces, nisi forte nos eamus et emamus in omnem hanc turbam escas ".</verse>
        <verse osisID='Luke.9.14'>Erant enim fere viri quinque milia. Ait autem ad discipulos suos: " Facite illos discumbere per convivia ad quinquagenos ".</verse>
        <verse osisID='Luke.9.15'>Et ita fecerunt et discumbere fecerunt omnes.</verse>
        <verse osisID='Luke.9.16'>Acceptis autem quinque panibus et duobus piscibus, respexit in caelum et benedixit illis et fregit et dabat discipulis suis, ut ponerent ante turbam.</verse>
        <verse osisID='Luke.9.17'>Et manducaverunt et saturati sunt omnes; et sublatum est, quod superfuit illis, fragmentorum cophini duodecim.</verse>
        <verse osisID='Luke.9.18'>Et factum est, cum solus esset orans, erant cum illo discipuli, et interrogavit illos dicens: " Quem me dicunt esse turbae? ".</verse>
        <verse osisID='Luke.9.19'>At illi responderunt et dixerunt: " Ioannem Baptistam, alii autem Eliam, alii vero: Propheta unus de prioribus surrexit ".</verse>
        <verse osisID='Luke.9.20'>Dixit autem illis: " Vos autem quem me esse dicitis? ". Respondens Petrus dixit: " Christum Dei ".</verse>
        <verse osisID='Luke.9.21'>At ille increpans illos praecepit, ne cui dicerent hoc,</verse>
        <verse osisID='Luke.9.22'>dicens: " Oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere ".</verse>
        <verse osisID='Luke.9.23'>Dicebat autem ad omnes: " Si quis vult post me venire, abneget semetipsum et tollat crucem suam cotidie et sequatur me.</verse>
        <verse osisID='Luke.9.24'>Qui enim voluerit animam suam salvam facere, perdet illam; qui autem perdiderit animam suam propter me, hic salvam faciet illam.</verse>
        <verse osisID='Luke.9.25'>Quid enim proficit homo, si lucretur universum mundum, se autem ipsum perdat vel detrimentum sui faciat?</verse>
        <verse osisID='Luke.9.26'>Nam qui me erubuerit et meos sermones, hunc Filius hominis erubescet, cum venerit in gloria sua et Patris et sanctorum angelorum.</verse>
        <verse osisID='Luke.9.27'>Dico autem vobis vere: Sunt aliqui hic stantes, qui non gustabunt mortem, donec videant regnum Dei ".</verse>
        <verse osisID='Luke.9.28'>Factum est autem post haec verba fere dies octo, et assumpsit Petrum et Ioannem et Iacobum et ascendit in montem, ut oraret.</verse>
        <verse osisID='Luke.9.29'>Et facta est, dum oraret, species vultus eius altera, et vestitus eius albus, refulgens.</verse>
        <verse osisID='Luke.9.30'>Et ecce duo viri loquebantur cum illo, et erant Moyses et Elias,</verse>
        <verse osisID='Luke.9.31'>qui visi in gloria dicebant exodum eius, quam completurus erat in Ierusalem.</verse>
        <verse osisID='Luke.9.32'>Petrus vero et qui cum illo gravati erant somno; et evigilantes viderunt gloriam eius et duos viros, qui stabant cum illo.</verse>
        <verse osisID='Luke.9.33'>Et factum est, cum discederent ab illo, ait Petrus ad Iesum: " Praeceptor, bonum est nos hic esse; et faciamus tria tabernacula: unum tibi et unum Moysi et unum Eliae ", nesciens quid diceret.</verse>
        <verse osisID='Luke.9.34'>Haec autem illo loquente, facta est nubes et obumbravit eos; et timuerunt intrantibus illis in nubem.</verse>
        <verse osisID='Luke.9.35'>Et vox facta est de nube dicens: " Hic est Filius meus electus; ipsum audite ".</verse>
        <verse osisID='Luke.9.36'>Et dum fieret vox, inventus est Iesus solus. Et ipsi tacuerunt et nemini dixerunt in illis diebus quidquam ex his, quae viderant.</verse>
        <verse osisID='Luke.9.37'>Factum est autem in sequenti die, descendentibus illis de monte, occurrit illi turba multa.</verse>
        <verse osisID='Luke.9.38'>Et ecce vir de turba exclamavit dicens: " Magister, obsecro te, respice in filium meum, quia unicus est mihi;</verse>
        <verse osisID='Luke.9.39'>et ecce spiritus apprehendit illum, et subito clamat, et dissipat eum cum spuma et vix discedit ab eo dilanians eum;</verse>
        <verse osisID='Luke.9.40'>et rogavi discipulos tuos, ut eicerent illum, et non potuerunt ".</verse>
        <verse osisID='Luke.9.41'>Respondens autem Iesus dixit: " O generatio infidelis et perversa, usquequo ero apud vos et patiar vos? Adduc huc filium tuum ".</verse>
        <verse osisID='Luke.9.42'>Et cum accederet, elisit illum daemonium et dissipavit. Et increpavit Iesus spiritum immundum et sanavit puerum et reddidit illum patri eius.</verse>
        <verse osisID='Luke.9.43'>Stupebant autem omnes in magnitudine Dei.Omnibusque mirantibus in omnibus, quae faciebat, dixit ad discipulos suos:</verse>
        <verse osisID='Luke.9.44'>" Ponite vos in auribus vestris sermones istos: Filius enim hominis futurum est ut tradatur in manus hominum ".</verse>
        <verse osisID='Luke.9.45'>At illi ignorabant verbum istud, et erat velatum ante eos, ut non sentirent illud, et time bant interrogare eum de hoc verbo.</verse>
        <verse osisID='Luke.9.46'>Intravit autem cogitatio in eos, quis eorum maior esset.</verse>
        <verse osisID='Luke.9.47'>At Iesus sciens cogitationem cordis illorum, apprehendens puerum statuit eum secus se</verse>
        <verse osisID='Luke.9.48'>et ait illis: " Quicumque susceperit puerum istum in nomine meo, me recipit; et, quicumque me receperit, recipit eum, qui me misit; nam qui minor est inter omnes vos, hic maior est ".</verse>
        <verse osisID='Luke.9.49'>Respondens autem Ioannes dixit: " Praeceptor, vidimus quendam in nomine tuo eicientem daemonia et prohibuimus eum, quia non sequitur nobiscum ".</verse>
        <verse osisID='Luke.9.50'>Et ait ad illum Iesus: " Nolite prohibere; qui enim non est adversus vos, pro vobis est ".</verse>
        <verse osisID='Luke.9.51'>Factum est autem, dum complerentur dies assumptionis eius, et ipse faciem suam firmavit, ut iret Ierusalem,</verse>
        <verse osisID='Luke.9.52'>et misit nuntios ante conspectum suum. Et euntes intraverunt in castellum Samaritanorum, ut pararent illi.</verse>
        <verse osisID='Luke.9.53'>Et non receperunt eum, quia facies eius erat euntis Ierusalem.</verse>
        <verse osisID='Luke.9.54'>Cum vidissent autem discipuli Iacobus et Ioannes, dixerunt: " Domine, vis dicamus, ut ignis descendat de caelo et consumat illos? ".</verse>
        <verse osisID='Luke.9.55'>Et conversus increpavit illos.</verse>
        <verse osisID='Luke.9.56'>Et ierunt in aliud castellum.</verse>
        <verse osisID='Luke.9.57'>Et euntibus illis in via, dixit quidam ad illum: " Sequar te, quocumque ieris ".</verse>
        <verse osisID='Luke.9.58'>Et ait illi Iesus: " Vulpes foveas habent, et volucres caeli nidos, Filius autem hominis non habet, ubi caput reclinet ".</verse>
        <verse osisID='Luke.9.59'>Ait autem ad alterum: " Sequere me ". Ille autem dixit: " Domine, permitte mihi primum ire et sepelire patrem meum ".</verse>
        <verse osisID='Luke.9.60'>Dixitque ei Iesus: " Sine, ut mortui sepeliant mortuos suos; tu autem vade, annuntia regnum Dei ".</verse>
        <verse osisID='Luke.9.61'>Et ait alter: " Sequar te, Domine, sed primum permitte mihi renuntiare his, qui domi sunt ".</verse>
        <verse osisID='Luke.9.62'>Ait ad illum Iesus: " Nemo mittens manum suam in aratrum et aspiciens retro, aptus est regno Dei ".</verse>
      </chapter>
      <chapter osisID='Luke.10'>
        <verse osisID='Luke.10.1'>Post haec autem designavit Dominus alios septuaginta duos et misit illos binos ante faciem suam in omnem civitatem et locum, quo erat ipse venturus.</verse>
        <verse osisID='Luke.10.2'>Et dicebat illis: " Messis quidem multa, operarii autem pauci; rogate ergo Dominum messis, ut mittat operarios in messem suam.</verse>
        <verse osisID='Luke.10.3'>Ite; ecce ego mitto vos sicut agnos inter lupos.</verse>
        <verse osisID='Luke.10.4'>Nolite portare sacculum neque peram neque calceamenta et neminem per viam salutaveritis.</verse>
        <verse osisID='Luke.10.5'>In quamcumque domum intraveritis, primum dicite: "Pax huic domui".</verse>
        <verse osisID='Luke.10.6'>Et si ibi fuerit filius pacis, requiescet super illam pax vestra; sin autem, ad vos revertetur.</verse>
        <verse osisID='Luke.10.7'>In eadem autem domo manete edentes et bibentes, quae apud illos sunt: dignus enim est operarius mercede sua. Nolite transire de domo in domum.</verse>
        <verse osisID='Luke.10.8'>Et in quamcumque civitatem intraveritis, et susceperint vos, manducate, quae apponuntur vobis,</verse>
        <verse osisID='Luke.10.9'>et curate infirmos, qui in illa sunt, et dicite illis: "Appropinquavit in vos regnum Dei".</verse>
        <verse osisID='Luke.10.10'>In quamcumque civitatem intraveritis, et non receperint vos, exeuntes in plateas eius dicite:</verse>
        <verse osisID='Luke.10.11'>"Etiam pulverem, qui adhaesit nobis ad pedes de civitate vestra, extergimus in vos; tamen hoc scitote, quia appropinquavit regnum Dei".</verse>
        <verse osisID='Luke.10.12'>Dico vobis quia Sodomis in die illa remissius erit quam illi civitati.</verse>
        <verse osisID='Luke.10.13'>Vae tibi, Chorazin! Vae tibi, Bethsaida! Quia si in Tyro et Sidone factae fuissent virtutes, quae in vobis factae sunt, olim in cilicio et cinere sedentes paeniterent.</verse>
        <verse osisID='Luke.10.14'>Verumtamen Tyro et Sidoni remissius erit in iudicio quam vobis.</verse>
        <verse osisID='Luke.10.15'>Et tu, Capharnaum, numquid usque in caelum exaltaberis? Usque ad infernum demergeris!</verse>
        <verse osisID='Luke.10.16'>Qui vos audit, me audit; et, qui vos spernit, me spernit; qui autem me spernit, spernit eum, qui me misit ".</verse>
        <verse osisID='Luke.10.17'>Reversi sunt autem septuaginta duo cum gaudio dicentes: " Domine, etiam daemonia subiciuntur nobis in nomine tuo! ".</verse>
        <verse osisID='Luke.10.18'>Et ait illis: " Videbam Satanam sicut fulgur de caelo cadentem.</verse>
        <verse osisID='Luke.10.19'>Ecce dedi vobis potestatem calcandi supra serpentes et scorpiones et supra omnem virtutem inimici; et nihil vobis nocebit.</verse>
        <verse osisID='Luke.10.20'>Verumtamen in hoc nolite gaudere, quia spiritus vobis subiciuntur; gaudete autem quod nomina vestra scripta sunt in caelis ".</verse>
        <verse osisID='Luke.10.21'>In ipsa hora exsultavit Spiritu Sancto et dixit: " Confiteor tibi, Pater, Domine caeli et terrae, quod abscondisti haec a sapientibus et prudentibus et revelasti ea parvulis; etiam, Pater, quia sic placuit ante te.</verse>
        <verse osisID='Luke.10.22'>Omnia mihi tradita sunt a Patre meo; et nemo scit qui sit Filius, nisi Pater, et qui sit Pater, nisi Filius et cui voluerit Filius revelare ".</verse>
        <verse osisID='Luke.10.23'>Et conversus ad discipulos seorsum dixit: " Beati oculi, qui vident, quae videtis.</verse>
        <verse osisID='Luke.10.24'>Dico enim vobis: Multi prophetae et reges voluerunt videre, quae vos videtis, et non viderunt, et audire, quae auditis, et non audierunt ".</verse>
        <verse osisID='Luke.10.25'>Et ecce quidam legis peritus surrexit tentans illum dicens: " Magister, quid faciendo vitam aeternam possidebo? ".</verse>
        <verse osisID='Luke.10.26'>At ille dixit ad eum: " In Lege quid scriptum est? Quomodo legis? ".</verse>
        <verse osisID='Luke.10.27'>Ille autem respondens dixit: " Diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut teipsum ".</verse>
        <verse osisID='Luke.10.28'>Dixitque illi: " Recte respondisti; hoc fac et vives ".</verse>
        <verse osisID='Luke.10.29'>Ille autem, volens iustificare seipsum, dixit ad Iesum: " Et quis est meus proximus? ".</verse>
        <verse osisID='Luke.10.30'>Suscipiens autem Iesus dixit: " Homo quidam descendebat ab Ierusalem in Iericho et incidit in latrones, qui etiam despoliaverunt eum et, plagis impositis, abierunt, semivivo relicto.</verse>
        <verse osisID='Luke.10.31'>Accidit autem, ut sacerdos quidam descenderet eadem via et, viso illo, praeterivit;</verse>
        <verse osisID='Luke.10.32'>similiter et Levita, cum esset secus locum et videret eum, pertransiit.</verse>
        <verse osisID='Luke.10.33'>Samaritanus autem quidam iter faciens, venit secus eum et videns eum misericordia motus est,</verse>
        <verse osisID='Luke.10.34'>et appropians alligavit vulnera eius infundens oleum et vinum; et imponens illum in iumentum suum duxit in stabulum et curam eius egit.</verse>
        <verse osisID='Luke.10.35'>Et altera die protulit duos denarios et dedit stabulario et ait: "Curam illius habe, et, quodcumque supererogaveris, ego, cum rediero, reddam tibi".</verse>
        <verse osisID='Luke.10.36'>Quis horum trium videtur tibi proximus fuisse illi, qui incidit in latrones? ".</verse>
        <verse osisID='Luke.10.37'>At ille dixit: " Qui fecit misericordiam in illum ". Et ait illi Iesus:  Vade et tu fac similiter ".</verse>
        <verse osisID='Luke.10.38'>Cum autem irent, ipse intravit in quoddam castellum, et mulier quaedam Martha nomine excepit illum.</verse>
        <verse osisID='Luke.10.39'>Et huic erat soror nomine Maria, quae etiam sedens secus pedes Domini audiebat verbum illius.</verse>
        <verse osisID='Luke.10.40'>Martha autem satagebat circa frequens ministerium; quae stetit et ait:  Domine, non est tibi curae quod soror mea reliquit me solam ministrare? Dic ergo illi, ut me adiuvet ".</verse>
        <verse osisID='Luke.10.41'>Et respondens dixit illi Dominus: " Martha, Martha, sollicita es et turbaris erga plurima,</verse>
        <verse osisID='Luke.10.42'>porro unum est necessarium; Maria enim optimam partem elegit, quae non auferetur ab ea ".</verse>
      </chapter>
      <chapter osisID='Luke.11'>
        <verse osisID='Luke.11.1'>Et factum est cum esset in loco quodam orans, ut cessa vit, dixit unus ex discipulis eius ad eum: " Domine, doce nos orare, sicut et Ioannes docuit discipulos suos ".</verse>
        <verse osisID='Luke.11.2'>Et ait illis: " Cum oratis, dicite:Pater, sanctificetur nomen tuum,adveniat regnum tuum;</verse>
        <verse osisID='Luke.11.3'>panem nostrum cotidianum da nobis cotidie,</verse>
        <verse osisID='Luke.11.4'>et dimitte nobis peccata nostra,si quidem et ipsi dimittimus omni debenti nobis,et ne nos inducas in tentationem ".</verse>
        <verse osisID='Luke.11.5'>Et ait ad illos: " Quis vestrum habebit amicum et ibit ad illum media nocte et dicet illi: "Amice, commoda mihi tres panes,</verse>
        <verse osisID='Luke.11.6'>quoniam amicus meus venit de via ad me, et non habeo, quod ponam ante illum";</verse>
        <verse osisID='Luke.11.7'>et ille de intus respondens dicat: "Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi".</verse>
        <verse osisID='Luke.11.8'>Dico vobis: Et si non dabit illi surgens, eo quod amicus eius sit, propter improbitatem tamen eius surget et dabit illi, quotquot habet necessarios.</verse>
        <verse osisID='Luke.11.9'>Et ego vobis dico: Petite, et dabitur vobis; quaerite, et invenietis; pulsate, et aperietur vobis.</verse>
        <verse osisID='Luke.11.10'>Omnis enim qui petit, accipit; et, qui quaerit, invenit; et pulsanti aperietur.</verse>
        <verse osisID='Luke.11.11'>Quem autem ex vobis patrem filius petierit piscem, numquid pro pisce serpentem dabit illi?</verse>
        <verse osisID='Luke.11.12'>Aut si petierit ovum, numquid porriget illi scorpionem?</verse>
        <verse osisID='Luke.11.13'>Si ergo vos, cum sitis mali, nostis dona bona dare filiis vestris, quanto magis Pater de caelo dabit Spiritum Sanctum petentibus se ".</verse>
        <verse osisID='Luke.11.14'>Et erat eiciens daemonium, et illud erat mutum; et factum est, cum daemonium exisset, locutus est mutus. Et admiratae sunt turbae;</verse>
        <verse osisID='Luke.11.15'>quidam autem ex eis dixerunt: " In Beelzebul principe daemoniorum eicit daemonia ".</verse>
        <verse osisID='Luke.11.16'>Et alii tentantes signum de caelo quaerebant ab eo.</verse>
        <verse osisID='Luke.11.17'>Ipse autem sciens cogitationes eorum dixit eis: " Omne regnum in seipsum divisum desolatur, et domus supra domum cadit.</verse>
        <verse osisID='Luke.11.18'>Si autem et Satanas in seipsum divisus est, quomodo stabit regnum ipsius? Quia dicitis in Beelzebul eicere me daemonia.</verse>
        <verse osisID='Luke.11.19'>Si autem ego in Beelzebul eicio daemonia, filii vestri in quo eiciunt? Ideo ipsi iudices vestri erunt.</verse>
        <verse osisID='Luke.11.20'>Porro si in digito Dei eicio daemonia, profecto pervenit in vos regnum Dei.</verse>
        <verse osisID='Luke.11.21'>Cum fortis armatus custodit atrium suum, in pace sunt ea, quae possidet;</verse>
        <verse osisID='Luke.11.22'>si autem fortior illo superveniens vicerit eum, universa arma eius auferet, in quibus confidebat, et spolia eius distribuet.</verse>
        <verse osisID='Luke.11.23'>Qui non est mecum, adversum me est; et, qui non colligit mecum, dispergit.</verse>
        <verse osisID='Luke.11.24'>Cum immundus spiritus exierit de homine, perambulat per loca inaquosa quaerens requiem; et non inveniens dicit: "Revertar in domum meam unde exivi".</verse>
        <verse osisID='Luke.11.25'>Et cum venerit, invenit scopis mundatam et exornatam.</verse>
        <verse osisID='Luke.11.26'>Et tunc vadit et assumit septem alios spiritus nequiores se, et ingressi habitant ibi; et sunt novissima hominis illius peiora prioribus .</verse>
        <verse osisID='Luke.11.27'>Factum est autem, cum haec diceret, extollens vocem quaedam mulier de turba dixit illi: " Beatus venter, qui te portavit, et ubera, quae suxisti! ".</verse>
        <verse osisID='Luke.11.28'>At ille dixit: " Quinimmo beati, qui audiunt verbum Dei et custodiunt! .</verse>
        <verse osisID='Luke.11.29'>Turbis autem concurrentibus, coepit dicere: " Generatio haec generatio nequam est; signum quaerit, et signum non dabitur illi, nisi signum Ionae.</verse>
        <verse osisID='Luke.11.30'>Nam sicut Ionas fuit signum Ninevitis, ita erit et Filius hominis generationi isti.</verse>
        <verse osisID='Luke.11.31'>Regina austri surget in iudicio cum viris generationis huius et condemnabit illos, quia venit a finibus terrae audire sapientiam Salomonis, et ecce plus Salomone hic.</verse>
        <verse osisID='Luke.11.32'>Viri Ninevitae surgent in iudicio cum generatione hac et condemnabunt illam, quia paenitentiam egerunt ad praedicationem Ionae, et ecce plus Iona hic.</verse>
        <verse osisID='Luke.11.33'>Nemo lucernam accendit et in abscondito ponit neque sub modio sed supra candelabrum, ut, qui ingrediuntur, lumen videant.</verse>
        <verse osisID='Luke.11.34'>Lucerna corporis est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit.</verse>
        <verse osisID='Luke.11.35'>Vide ergo, ne lumen, quod in te est, tenebrae sint.</verse>
        <verse osisID='Luke.11.36'>Si ergo corpus tuum totum lucidum fuerit non habens aliquam partem tenebrarum, erit lucidum totum, sicut quando lucerna in fulgore suo illuminat te ".</verse>
        <verse osisID='Luke.11.37'>Et cum loqueretur, rogavit illum quidam pharisaeus, ut pranderet apud se; et ingressus recubuit.</verse>
        <verse osisID='Luke.11.38'>Pharisaeus autem videns miratus est quod non baptizatus esset ante prandium.</verse>
        <verse osisID='Luke.11.39'>Et ait Dominus ad illum: " Nunc vos pharisaei, quod de foris est calicis et catini, mundatis; quod autem intus est vestrum, plenum est rapina et iniquitate.</verse>
        <verse osisID='Luke.11.40'>Stulti! Nonne, qui fecit, quod de foris est, etiam id, quod de intus est, fecit?</verse>
        <verse osisID='Luke.11.41'>Verumtamen, quae insunt, date eleemosynam; et ecce omnia munda sunt vobis.</verse>
        <verse osisID='Luke.11.42'>Sed vae vobis pharisaeis, quia decimatis mentam et rutam et omne holus et praeteritis iudicium et caritatem Dei! Haec autem oportuit facere et illa non omittere.</verse>
        <verse osisID='Luke.11.43'>Vae vobis pharisaeis, quia diligitis primam cathedram in synagogis et salutationes in foro!</verse>
        <verse osisID='Luke.11.44'>Vae vobis, quia estis ut monumenta, quae non parent, et homines ambulantes supra nesciunt! ".</verse>
        <verse osisID='Luke.11.45'>Respondens autem quidam ex legis peritis ait illi: " Magister, haec dicens etiam nobis contumeliam facis ".</verse>
        <verse osisID='Luke.11.46'>At ille ait: " Et vobis legis peritis: Vae, quia oneratis homines oneribus, quae portari non possunt, et ipsi uno digito vestro non tangitis sarcinas!</verse>
        <verse osisID='Luke.11.47'>Vae vobis, quia aedificatis monumenta prophetarum, patres autem vestri occiderunt illos!</verse>
        <verse osisID='Luke.11.48'>Profecto testificamini et consentitis operibus patrum vestrorum, quoniam ipsi quidem eos occiderunt, vos autem aedificatis.</verse>
        <verse osisID='Luke.11.49'>Propterea et sapientia Dei dixit: Mittam ad illos prophetas et apostolos, et ex illis occident et persequentur,</verse>
        <verse osisID='Luke.11.50'>ut requiratur sanguis omnium prophetarum, qui effusus est a constitutione mundi, a generatione ista,</verse>
        <verse osisID='Luke.11.51'>a sanguine Abel usque ad sanguinem Zachariae, qui periit inter altare et aedem. Ita dico vobis: Requiretur ab hac generatione.</verse>
        <verse osisID='Luke.11.52'>Vae vobis legis peritis, quia tulistis clavem scientiae! Ipsi non introistis et eos, qui introibant, prohibuistis ".</verse>
        <verse osisID='Luke.11.53'>Cum autem inde exisset, coeperunt scribae et pharisaei graviter insistere et eum allicere in sermone de multis</verse>
        <verse osisID='Luke.11.54'>insidiantes ei, ut caperent aliquid ex ore eius.</verse>
      </chapter>
      <chapter osisID='Luke.12'>
        <verse osisID='Luke.12.1'>Interea multis turbis cir cumstantibus, ita ut se invi cem conculcarent, coepit dicere ad discipulos suos primum: " Attendite a fermento pharisaeorum, quod est hypocrisis.</verse>
        <verse osisID='Luke.12.2'>Nihil autem opertum est, quod non reveletur, neque absconditum, quod non sciatur.</verse>
        <verse osisID='Luke.12.3'>Quoniam, quae in tenebris dixistis, in lumine audientur; et, quod in aurem locuti estis in cubiculis, praedicabitur in tectis.</verse>
        <verse osisID='Luke.12.4'>Dico autem vobis amicis meis: Ne terreamini ab his, qui occidunt corpus et post haec non habent amplius, quod faciant.</verse>
        <verse osisID='Luke.12.5'>Ostendam autem vobis quem timeatis: Timete eum, qui postquam occiderit, habet potestatem mittere in gehennam. Ita dico vobis: Hunc timete.</verse>
        <verse osisID='Luke.12.6'>Nonne quinque passeres veneunt dipundio? Et unus ex illis non est in oblivione coram Deo.</verse>
        <verse osisID='Luke.12.7'>Sed et capilli capitis vestri omnes numerati sunt. Nolite timere; multis passeribus pluris estis.</verse>
        <verse osisID='Luke.12.8'>Dico autem vobis: Omnis, quicumque confessus fuerit in me coram hominibus, et Filius hominis confitebitur in illo coram angelis Dei;</verse>
        <verse osisID='Luke.12.9'>qui autem negaverit me coram hominibus, denegabitur coram angelis Dei.</verse>
        <verse osisID='Luke.12.10'>Et omnis, qui dicet verbum in Filium hominis, remittetur illi; ei autem, qui in Spiritum Sanctum blasphemaverit, non remittetur.</verse>
        <verse osisID='Luke.12.11'>Cum autem inducent vos in synagogas et ad magistratus et potestates, nolite solliciti esse qualiter aut quid respondeatis aut quid dicatis:</verse>
        <verse osisID='Luke.12.12'>Spiritus enim Sanctus docebit vos in ipsa hora, quae oporteat dicere ".</verse>
        <verse osisID='Luke.12.13'>Ait autem quidam ei de turba: " Magister, dic fratri meo, ut dividat mecum hereditatem ".</verse>
        <verse osisID='Luke.12.14'>At ille dixit ei: " Homo, quis me constituit iudicem aut divisorem super vos? ".</verse>
        <verse osisID='Luke.12.15'>Dixitque ad illos: " Videte et cavete ab omni avaritia, quia si cui res abundant, vita eius non est ex his, quae possidet ".</verse>
        <verse osisID='Luke.12.16'>Dixit autem similitudinem ad illos dicens: " Hominis cuiusdam divitis uberes fructus ager attulit.</verse>
        <verse osisID='Luke.12.17'>Et cogitabat intra se dicens: "Quid faciam, quod non habeo, quo congregem fructus meos?".</verse>
        <verse osisID='Luke.12.18'>Et dixit: "Hoc faciam: destruam horrea mea et maiora aedificabo et illuc congregabo omne triticum et bona mea;</verse>
        <verse osisID='Luke.12.19'>et dicam animae meae: Anima, habes multa bona posita in annos plurimos; requiesce, comede, bibe, epulare".</verse>
        <verse osisID='Luke.12.20'>Dixit autem illi Deus: "Stulte! Hac nocte animam tuam repetunt a te; quae autem parasti, cuius erunt?".</verse>
        <verse osisID='Luke.12.21'>Sic est qui sibi thesaurizat et non fit in Deum dives ".</verse>
        <verse osisID='Luke.12.22'>Dixitque ad discipulos suos: " Ideo dico vobis: nolite solliciti esse animae quid manducetis, neque corpori quid vestiamini.</verse>
        <verse osisID='Luke.12.23'>Anima enim plus est quam esca, et corpus quam vestimentum.</verse>
        <verse osisID='Luke.12.24'>Considerate corvos, quia non seminant neque metunt, quibus non est cellarium neque horreum, et Deus pascit illos; quanto magis vos pluris estis volucribus.</verse>
        <verse osisID='Luke.12.25'>Quis autem vestrum cogitando potest adicere ad aetatem suam cubitum?</verse>
        <verse osisID='Luke.12.26'>Si ergo neque, quod minimum est, potestis, quid de ceteris solliciti estis?</verse>
        <verse osisID='Luke.12.27'>Considerate lilia quomodo crescunt: non laborant neque nent; dico autem vobis: Nec Salomon in omni gloria sua vestiebatur sicut unum ex istis.</verse>
        <verse osisID='Luke.12.28'>Si autem fenum, quod hodie in agro est et cras in clibanum mittitur, Deus sic vestit, quanto magis vos, pusillae fidei.</verse>
        <verse osisID='Luke.12.29'>Et vos nolite quaerere quid manducetis aut quid bibatis et nolite solliciti esse.</verse>
        <verse osisID='Luke.12.30'>Haec enim omnia gentes mundi quaerunt; Pater autem vester scit quoniam his indigetis.</verse>
        <verse osisID='Luke.12.31'>Verumtamen quaerite regnum eius; et haec adicientur vobis.</verse>
        <verse osisID='Luke.12.32'>Noli timere, pusillus grex, quia complacuit Patri vestro dare vobis regnum.</verse>
        <verse osisID='Luke.12.33'>Vendite, quae possidetis, et date eleemosynam. Facite vobis sacculos, qui non veterescunt, thesaurum non deficientem in caelis, quo fur non appropiat, neque tinea corrumpit;</verse>
        <verse osisID='Luke.12.34'>ubi enim thesaurus vester est, ibi et cor vestrum erit.</verse>
        <verse osisID='Luke.12.35'>Sint lumbi vestri praecincti et lucernae ardentes,</verse>
        <verse osisID='Luke.12.36'>et vos similes hominibus exspectantibus dominum suum, quando revertatur a nuptiis, ut, cum venerit et pulsaverit, confestim aperiant ei.</verse>
        <verse osisID='Luke.12.37'>Beati, servi illi, quos, cum venerit dominus, invenerit vigilantes. Amen dico vobis, quod praecinget se et faciet illos discumbere et transiens ministrabit illis.</verse>
        <verse osisID='Luke.12.38'>Et si venerit in secunda vigilia, et si in tertia vigilia venerit, et ita invenerit, beati sunt illi.</verse>
        <verse osisID='Luke.12.39'>Hoc autem scitote, quia, si sciret pater familias, qua hora fur veniret, non sineret perfodi domum suam.</verse>
        <verse osisID='Luke.12.40'>Et vos estote parati, quia, qua hora non putatis, Filius hominis venit .</verse>
        <verse osisID='Luke.12.41'>Ait autem Petrus: " Domine, ad nos dicis hanc parabolam an et ad omnes? .</verse>
        <verse osisID='Luke.12.42'>Et dixit Dominus: " Quis putas est fidelis dispensator et prudens, quem constituet dominus super familiam suam, ut det illis in tempore tritici mensuram?</verse>
        <verse osisID='Luke.12.43'>Beatus ille servus, quem, cum venerit dominus eius, invenerit ita facientem.</verse>
        <verse osisID='Luke.12.44'>Vere dico vobis: Supra omnia, quae possidet, constituet illum.</verse>
        <verse osisID='Luke.12.45'>Quod si dixerit servus ille in corde suo: "Moram facit dominus meus venire", et coeperit percutere pueros et ancillas et edere et bibere et inebriari,</verse>
        <verse osisID='Luke.12.46'>veniet dominus servi illius in die, qua non sperat, et hora, qua nescit, et dividet eum partemque eius cum infidelibus ponet.</verse>
        <verse osisID='Luke.12.47'>Ille autem servus, qui cognovit voluntatem domini sui et non praeparavit vel non fecit secundum voluntatem eius, vapulabit multis;</verse>
        <verse osisID='Luke.12.48'>qui autem non cognovit et fecit digna plagis, vapulabit paucis. Omni autem, cui multum datum est, multum quaeretur ab eo; et cui commendaverunt multum, plus petent ab eo.</verse>
        <verse osisID='Luke.12.49'>Ignem veni mittere in terram et quid volo? Si iam accensus esset!</verse>
        <verse osisID='Luke.12.50'>Baptisma autem habeo baptizari et quomodo coartor, usque dum perficiatur!</verse>
        <verse osisID='Luke.12.51'>Putatis quia pacem veni dare in terram? Non, dico vobis, sed separationem.</verse>
        <verse osisID='Luke.12.52'>Erunt enim ex hoc quinque in domo una divisi: tres in duo, et duo in tres;</verse>
        <verse osisID='Luke.12.53'>dividentur pater in filium et filius in patrem, mater in filiam et filia in matrem, socrus in nurum suam et nurus in socrum ".</verse>
        <verse osisID='Luke.12.54'>Dicebat autem et ad turbas: " Cum videritis nubem orientem ab occasu, statim dicitis: "Nimbus venit", et ita fit;</verse>
        <verse osisID='Luke.12.55'>et cum austrum flantem, dicitis: "Aestus erit", et fit.</verse>
        <verse osisID='Luke.12.56'>Hypocritae, faciem terrae et caeli nostis probare, hoc autem tempus quomodo nescitis probare?</verse>
        <verse osisID='Luke.12.57'>Quid autem et a vobis ipsis non iudicatis, quod iustum est?</verse>
        <verse osisID='Luke.12.58'>Cum autem vadis cum adversario tuo ad principem, in via da operam liberari ab illo, ne forte trahat te apud iudicem, et iudex tradat te exactori, et exactor mittat te in carcerem.</verse>
        <verse osisID='Luke.12.59'>Dico tibi: Non exies inde, donec etiam novissimum minutum reddas ".</verse>
      </chapter>
      <chapter osisID='Luke.13'>
        <verse osisID='Luke.13.1'>Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum.</verse>
        <verse osisID='Luke.13.2'>Et respondens dixit illis: " Putatis quod hi Galilaei prae omnibus Galilaeis peccatores fuerunt, quia talia passi sunt?</verse>
        <verse osisID='Luke.13.3'>Non, dico vobis, sed, nisi paenitentiam egeritis, omnes similiter peribitis.</verse>
        <verse osisID='Luke.13.4'>Vel illi decem et octo, supra quos cecidit turris in Siloam et occidit eos, putatis quia et ipsi debitores fuerunt praeter omnes homines habitantes in Ierusalem?</verse>
        <verse osisID='Luke.13.5'>Non, dico vobis, sed, si non paenitentiam egeritis, omnes similiter peribitis ".</verse>
        <verse osisID='Luke.13.6'>Dicebat autem hanc similitudinem: " Arborem fici habebat quidam plantatam in vinea sua et venit quaerens fructum in illa et non invenit.</verse>
        <verse osisID='Luke.13.7'>Dixit autem ad cultorem vineae: "Ecce anni tres sunt, ex quo venio quaerens fructum in ficulnea hac et non invenio. Succide ergo illam. Ut quid etiam terram evacuat?".</verse>
        <verse osisID='Luke.13.8'>At ille respondens dicit illi: "Domine, dimitte illam et hoc anno, usque dum fodiam circa illam et mittam stercora,</verse>
        <verse osisID='Luke.13.9'>et si quidem fecerit fructum in futurum; sin autem succides eam" ".</verse>
        <verse osisID='Luke.13.10'>Erat autem docens in una synagogarum sabbatis.</verse>
        <verse osisID='Luke.13.11'>Et ecce mulier, quae habebat spiritum infirmitatis annis decem et octo et erat inclinata nec omnino poterat sursum respicere.</verse>
        <verse osisID='Luke.13.12'>Quam cum vidisset Iesus, vocavit et ait illi: " Mulier, dimissa es ab infirmitate tua ",</verse>
        <verse osisID='Luke.13.13'>et imposuit illi manus; et confestim erecta est et glorificabat Deum.</verse>
        <verse osisID='Luke.13.14'>Respondens autem archisynagogus, indignans quia sabbato curasset Iesus, dicebat turbae: " Sex dies sunt, in quibus oportet operari; in his ergo venite et curamini et non in die sabbati ".</verse>
        <verse osisID='Luke.13.15'>Respondit autem ad illum Dominus et dixit: " Hypocritae, unusquisque vestrum sabbato non solvit bovem suum aut asinum a praesepio et ducit adaquare?</verse>
        <verse osisID='Luke.13.16'>Hanc autem filiam Abrahae, quam alligavit Satanas ecce decem et octo annis, non oportuit solvi a vinculo isto die sabbati? ".</verse>
        <verse osisID='Luke.13.17'>Et cum haec diceret, erubescebant omnes adversarii eius, et omnis populus gaudebat in universis, quae gloriose fiebant ab eo.</verse>
        <verse osisID='Luke.13.18'>Dicebat ergo: " Cui simile est regnum Dei, et cui simile existimabo illud?</verse>
        <verse osisID='Luke.13.19'>Simile est grano sinapis, quod acceptum homo misit in hortum suum, et crevit et factum est in arborem, et volucres caeli requieverunt in ramis eius ".</verse>
        <verse osisID='Luke.13.20'>Et iterum dixit: " Cui simile aestimabo regnum Dei?</verse>
        <verse osisID='Luke.13.21'>Simile est fermento, quod acceptum mulier abscondit in farinae sata tria, donec fermentaretur totum ".</verse>
        <verse osisID='Luke.13.22'>Et ibat per civitates et castella docens et iter faciens in Hierosolymam.</verse>
        <verse osisID='Luke.13.23'>Ait autem illi quidam: " Domine, pauci sunt, qui salvantur? ". Ipse autem dixit ad illos:</verse>
        <verse osisID='Luke.13.24'>" Contendite intrare per angustam portam, quia multi, dico vobis, quaerent intrare et non poterunt.</verse>
        <verse osisID='Luke.13.25'>Cum autem surrexerit pater familias et clauserit ostium, et incipietis foris stare et pulsare ostium dicentes: "Domine, aperi nobis"; et respondens dicet vobis: "Nescio vos unde sitis".</verse>
        <verse osisID='Luke.13.26'>Tunc incipietis dicere: "Manducavimus coram te et bibimus, et in plateis nostris docuisti";</verse>
        <verse osisID='Luke.13.27'>et dicet loquens vobis: "Nescio vos unde sitis; discedite a me, omnes operarii iniquitatis".</verse>
        <verse osisID='Luke.13.28'>Ibi erit fletus et stridor dentium, cum videritis Abraham et Isaac et Iacob et omnes prophetas in regno Dei, vos autem expelli foras.</verse>
        <verse osisID='Luke.13.29'>Et venient ab oriente et occidente et aquilone et austro et accumbent in regno Dei.</verse>
        <verse osisID='Luke.13.30'>Et ecce sunt novissimi, qui erunt primi, et sunt primi, qui erunt novissimi ".</verse>
        <verse osisID='Luke.13.31'>In ipsa hora accesserunt quidam pharisaeorum dicentes illi: " Exi et vade hinc, quia Herodes vult te occidere ".</verse>
        <verse osisID='Luke.13.32'>Et ait illis: " Ite, dicite vulpi illi: "Ecce eicio daemonia et sanitates perficio hodie et cras et tertia consummor.</verse>
        <verse osisID='Luke.13.33'>Verumtamen oportet me hodie et cras et sequenti ambulare, quia non capit prophetam perire extra Ierusalem".</verse>
        <verse osisID='Luke.13.34'>Ierusalem, Ierusalem, quae occidis prophetas et lapidas eos, qui missi sunt ad te, quotiens volui congregare filios tuos, quemadmodum avis nidum suum sub pinnis, et noluistis.</verse>
        <verse osisID='Luke.13.35'>Ecce relinquitur vobis domus vestra. Dico autem vobis: Non videbitis me, donec veniat cum dicetis: "Benedictus, qui venit in nomine Domini" ".</verse>
      </chapter>
      <chapter osisID='Luke.14'>
        <verse osisID='Luke.14.1'>Et factum est, cum intraret in domum cuiusdam princi pis pharisaeorum sabbato manducare panem, et ipsi observabant eum.</verse>
        <verse osisID='Luke.14.2'>Et ecce homo quidam hydropicus erat ante illum.</verse>
        <verse osisID='Luke.14.3'>Et respondens Iesus dixit ad legis peritos et pharisaeos dicens: " Licet sabbato curare an non? ".</verse>
        <verse osisID='Luke.14.4'>At illi tacuerunt. Ipse vero apprehensum sanavit eum ac dimisit.</verse>
        <verse osisID='Luke.14.5'>Et ad illos dixit: " Cuius vestrum filius aut bos in puteum cadet, et non continuo extrahet illum die sabbati? ".</verse>
        <verse osisID='Luke.14.6'>Et non poterant ad haec respondere illi.</verse>
        <verse osisID='Luke.14.7'>Dicebat autem ad invitatos parabolam, intendens quomodo primos accubitus eligerent, dicens ad illos:</verse>
        <verse osisID='Luke.14.8'>" Cum invitatus fueris ab aliquo ad nuptias, non discumbas in primo loco, ne forte honoratior te sit invitatus ab eo,</verse>
        <verse osisID='Luke.14.9'>et veniens is qui te et illum vocavit, dicat tibi: "Da huic locum"; et tunc incipias cum rubore novissimum locum tenere.</verse>
        <verse osisID='Luke.14.10'>Sed cum vocatus fueris, vade, recumbe in novissimo loco, ut, cum venerit qui te invitavit, dicat tibi: "Amice, ascende superius"; tunc erit tibi gloria coram omnibus simul discumbentibus.</verse>
        <verse osisID='Luke.14.11'>Quia omnis, qui se exaltat, humiliabitur; et, qui se humiliat, exaltabitur ".</verse>
        <verse osisID='Luke.14.12'>Dicebat autem et ei, qui se invitaverat: " Cum facis prandium aut cenam, noli vocare amicos tuos neque fratres tuos neque cognatos neque vicinos divites, ne forte et ipsi te reinvitent, et fiat tibi retributio.</verse>
        <verse osisID='Luke.14.13'>Sed cum facis convivium, voca pauperes, debiles, claudos, caecos;</verse>
        <verse osisID='Luke.14.14'>et beatus eris, quia non habent retribuere tibi. Retribuetur enim tibi in resurrectione iustorum ".</verse>
        <verse osisID='Luke.14.15'>Haec cum audisset quidam de simul discumbentibus, dixit illi: " Beatus, qui manducabit panem in regno Dei ".</verse>
        <verse osisID='Luke.14.16'>At ipse dixit ei: " Homo quidam fecit cenam magnam et vocavit multos;</verse>
        <verse osisID='Luke.14.17'>et misit servum suum hora cenae dicere invitatis: "Venite, quia iam paratum est".</verse>
        <verse osisID='Luke.14.18'>Et coeperunt simul omnes excusare. Primus dixit ei: "Villam emi et necesse habeo exire et videre illam; rogo te, habe me excusatum".</verse>
        <verse osisID='Luke.14.19'>Et alter dixit: "Iuga boum emi quinque et eo probare illa; rogo te, habe me excusatum".</verse>
        <verse osisID='Luke.14.20'>Et alius dixit: "Uxorem duxi et ideo non possum venire".</verse>
        <verse osisID='Luke.14.21'>Et reversus servus nuntiavit haec domino suo. Tunc iratus pater familias dixit servo suo: "Exi cito in plateas et vicos civitatis et pauperes ac debiles et caecos et claudos introduc huc".</verse>
        <verse osisID='Luke.14.22'>Et ait servus: "Domine, factum est, ut imperasti, et adhuc locus est".</verse>
        <verse osisID='Luke.14.23'>Et ait dominus servo: "Exi in vias et saepes, et compelle intrare, ut impleatur domus mea.</verse>
        <verse osisID='Luke.14.24'>Dico autem vobis, quod nemo virorum illorum, qui vocati sunt, gustabit cenam meam" ".</verse>
        <verse osisID='Luke.14.25'>Ibant autem turbae multae cum eo; et conversus dixit ad illos:</verse>
        <verse osisID='Luke.14.26'>" Si quis venit ad me et non odit patrem suum et matrem et uxorem et filios et fratres et sorores, adhuc et animam suam, non potest esse meus discipulus.</verse>
        <verse osisID='Luke.14.27'>Et, qui non baiulat crucem suam et venit post me, non potest esse meus discipulus.</verse>
        <verse osisID='Luke.14.28'>Quis enim ex vobis volens turrem aedificare, non prius sedens computat sumptus, si habet ad perficiendum?</verse>
        <verse osisID='Luke.14.29'>Ne, posteaquam posuerit fundamentum et non potuerit perficere, omnes, qui vident, incipiant illudere ei</verse>
        <verse osisID='Luke.14.30'>dicentes: "Hic homo coepit aedificare et non potuit consummare".</verse>
        <verse osisID='Luke.14.31'>Aut quis rex, iturus committere bellum adversus alium regem, non sedens prius cogitat, si possit cum decem milibus occurrere ei, qui cum viginti milibus venit ad se?</verse>
        <verse osisID='Luke.14.32'>Alioquin, adhuc illo longe agente, legationem mittens rogat ea, quae pacis sunt.</verse>
        <verse osisID='Luke.14.33'>Sic ergo omnis ex vobis, qui non renuntiat omnibus, quae possidet, non potest meus esse discipulus.</verse>
        <verse osisID='Luke.14.34'>Bonum est sal; si autem sal quoque evanuerit, in quo condietur?</verse>
        <verse osisID='Luke.14.35'>Neque in terram neque in sterquilinium utile est, sed foras proiciunt illud. Qui habet aures audiendi, audiat ".</verse>
      </chapter>
      <chapter osisID='Luke.15'>
        <verse osisID='Luke.15.1'>Erant autem appropinquan tes ei omnes publicani et pec catores, ut audirent illum.</verse>
        <verse osisID='Luke.15.2'>Et murmurabant pharisaei et scribae dicentes: " Hic peccatores recipit et manducat cum illis ".</verse>
        <verse osisID='Luke.15.3'>Et ait ad illos parabolam istam dicens:</verse>
        <verse osisID='Luke.15.4'>" Quis ex vobis homo, qui habet centum oves et si perdiderit unam ex illis, nonne dimittit nonaginta novem in deserto et vadit ad illam, quae perierat, donec inveniat illam?</verse>
        <verse osisID='Luke.15.5'>Et cum invenerit eam, imponit in umeros suos gaudens</verse>
        <verse osisID='Luke.15.6'>et veniens domum convocat amicos et vicinos dicens illis: Congratulamini mihi, quia inveni ovem meam, quae perierat".</verse>
        <verse osisID='Luke.15.7'>Dico vobis: Ita gaudium erit in caelo super uno peccatore paenitentiam agente quam super nonaginta novem iustis, qui non indigent paenitentia.</verse>
        <verse osisID='Luke.15.8'>Aut quae mulier habens drachmas decem, si perdiderit drachmam unam, nonne accendit lucernam et everrit domum et quaerit diligenter, donec inveniat?</verse>
        <verse osisID='Luke.15.9'>Et cum invenerit, convocat amicas et vicinas dicens: "Congratulamini mihi, quia inveni drachmam, quam perdideram".</verse>
        <verse osisID='Luke.15.10'>Ita dico vobis: Gaudium fit coram angelis Dei super uno peccatore paenitentiam agente ".</verse>
        <verse osisID='Luke.15.11'>Ait autem: " Homo quidam habebat duos filios.</verse>
        <verse osisID='Luke.15.12'>Et dixit adulescentior ex illis patri: "Pater, da mihi portionem substantiae, quae me contingit". Et divisit illis substantiam.</verse>
        <verse osisID='Luke.15.13'>Et non post multos dies, congregatis omnibus, adulescentior filius peregre profectus est in regionem longinquam et ibi dissipavit substantiam suam vivendo luxuriose.</verse>
        <verse osisID='Luke.15.14'>Et postquam omnia consummasset, facta est fames valida in regione illa, et ipse coepit egere.</verse>
        <verse osisID='Luke.15.15'>Et abiit et adhaesit uni civium regionis illius, et misit illum in villam suam, ut pasceret porcos;</verse>
        <verse osisID='Luke.15.16'>et cupiebat saturari de siliquis, quas porci manducabant, et nemo illi dabat.</verse>
        <verse osisID='Luke.15.17'>In se autem reversus dixit: "Quanti mercennarii patris mei abundant panibus, ego autem hic fame pereo.</verse>
        <verse osisID='Luke.15.18'>Surgam et ibo ad patrem meum et dicam illi: Pater, peccavi in caelum et coram te</verse>
        <verse osisID='Luke.15.19'>et iam non sum dignus vocari filius tuus; fac me sicut unum de mercennariis tuis".</verse>
        <verse osisID='Luke.15.20'>Et surgens venit ad patrem suum.Cum autem adhuc longe esset, vidit illum pater ipsius et misericordia motus est et accurrens cecidit supra collum eius et osculatus est illum.</verse>
        <verse osisID='Luke.15.21'>Dixitque ei filius: "Pater, peccavi in caelum et coram te; iam non sum dignus vocari filius tuus".</verse>
        <verse osisID='Luke.15.22'>Dixit autem pater ad servos suos: "Cito proferte stolam primam et induite illum et date anulum in manum eius et calceamenta in pedes</verse>
        <verse osisID='Luke.15.23'>et adducite vitulum saginatum, occidite et manducemus et epulemur,</verse>
        <verse osisID='Luke.15.24'>quia hic filius meus mortuus erat et revixit, perierat et inventus est". Et coeperunt epulari.</verse>
        <verse osisID='Luke.15.25'>Erat autem filius eius senior in agro et, cum veniret et appropinquaret domui, audivit symphoniam et choros</verse>
        <verse osisID='Luke.15.26'>et vocavit unum de servis et interrogavit quae haec essent.</verse>
        <verse osisID='Luke.15.27'>Isque dixit illi: "Frater tuus venit, et occidit pater tuus vitulum saginatum, quia salvum illum recepit".</verse>
        <verse osisID='Luke.15.28'>Indignatus est autem et nolebat introire. Pater ergo illius egressus coepit rogare illum.</verse>
        <verse osisID='Luke.15.29'>At ille respondens dixit patri suo: "Ecce tot annis servio tibi et numquam mandatum tuum praeterii, et numquam dedisti mihi haedum, ut cum amicis meis epularer;</verse>
        <verse osisID='Luke.15.30'>sed postquam filius tuus hic, qui devoravit substantiam tuam cum meretricibus, venit, occidisti illi vitulum saginatum".</verse>
        <verse osisID='Luke.15.31'>At ipse dixit illi: "Fili, tu semper mecum es, et omnia mea tua sunt;</verse>
        <verse osisID='Luke.15.32'>epulari autem et gaudere oportebat, quia frater tuus hic mortuus erat et revixit, perierat et inventus est" ".</verse>
      </chapter>
      <chapter osisID='Luke.16'>
        <verse osisID='Luke.16.1'>Dicebat autem et ad disci pulos: " Homo quidam erat dives, qui habebat vilicum, et hic diffamatus est apud illum quasi dissipasset bona ipsius.</verse>
        <verse osisID='Luke.16.2'>Et vocavit illum et ait illi: "Quid hoc audio de te? Redde rationem vilicationis tuae; iam enim non poteris vilicare".</verse>
        <verse osisID='Luke.16.3'>Ait autem vilicus intra se: "Quid faciam, quia dominus meus aufert a me vilicationem? Fodere non valeo, mendicare erubesco.</verse>
        <verse osisID='Luke.16.4'>Scio quid faciam, ut, cum amotus fuero a vilicatione, recipiant me in domos suas".</verse>
        <verse osisID='Luke.16.5'>Convocatis itaque singulis debitoribus domini sui, dicebat primo: Quantum debes domino meo?".</verse>
        <verse osisID='Luke.16.6'>At ille dixit: "Centum cados olei". Dixitque illi: "Accipe cautionem tuam et sede cito, scribe quinquaginta".</verse>
        <verse osisID='Luke.16.7'>Deinde alii dixit: "Tu vero quantum debes?". Qui ait: "Centum coros tritici". Ait illi: "Accipe litteras tuas et scribe octoginta".</verse>
        <verse osisID='Luke.16.8'>Et laudavit dominus vilicum iniquitatis, quia prudenter fecisset, quia filii huius saeculi prudentiores filiis lucis in generatione sua sunt.</verse>
        <verse osisID='Luke.16.9'>Et ego vobis dico: Facite vobis amicos de mammona iniquitatis, ut, cum defecerit, recipiant vos in aeterna tabernacula.</verse>
        <verse osisID='Luke.16.10'>Qui fidelis est in minimo, et in maiori fidelis est; et, qui in modico iniquus est, et in maiori iniquus est.</verse>
        <verse osisID='Luke.16.11'>Si ergo in iniquo mammona fideles non fuistis, quod verum est, quis credet vobis?</verse>
        <verse osisID='Luke.16.12'>Et si in alieno fideles non fuistis, quod vestrum est, quis dabit vobis?</verse>
        <verse osisID='Luke.16.13'>Nemo servus potest duobus dominis servire: aut enim unum odiet et alterum diliget, aut uni adhaerebit et alterum contemnet. Non potestis Deo servire et mammonae ".</verse>
        <verse osisID='Luke.16.14'>Audiebant autem omnia haec pharisaei, qui erant avari, et deridebant illum.</verse>
        <verse osisID='Luke.16.15'>Et ait illis: " Vos estis, qui iustificatis vos coram hominibus; Deus autem novit corda vestra, quia, quod hominibus altum est, abominatio est ante Deum.</verse>
        <verse osisID='Luke.16.16'>Lex et Prophetae usque ad Ioannem; ex tunc regnum Dei evangelizatur, et omnis in illud vim facit.</verse>
        <verse osisID='Luke.16.17'>Facilius est autem caelum et terram praeterire, quam de Lege unum apicem cadere.</verse>
        <verse osisID='Luke.16.18'>Omnis, qui dimittit uxorem suam et ducit alteram, moechatur; et, qui dimissam a viro ducit, moechatur.</verse>
        <verse osisID='Luke.16.19'>Homo quidam erat dives et induebatur purpura et bysso et epulabatur cotidie splendide.</verse>
        <verse osisID='Luke.16.20'>Quidam autem pauper nomine Lazarus iacebat ad ianuam eius ulceribus plenus</verse>
        <verse osisID='Luke.16.21'>et cupiens saturari de his, quae cadebant de mensa divitis; sed et canes veniebant et lingebant ulcera eius.</verse>
        <verse osisID='Luke.16.22'>Factum est autem ut moreretur pauper et portaretur ab angelis in sinum Abrahae; mortuus est autem et dives et sepultus est.</verse>
        <verse osisID='Luke.16.23'>Et in inferno elevans oculos suos, cum esset in tormentis, videbat Abraham a longe et Lazarum in sinu eius.</verse>
        <verse osisID='Luke.16.24'>Et ipse clamans dixit: "Pater Abraham, miserere mei et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma".</verse>
        <verse osisID='Luke.16.25'>At dixit Abraham: "Fili, recordare quia recepisti bona tua in vita tua, et Lazarus similiter mala; nunc autem hic consolatur, tu vero cruciaris.</verse>
        <verse osisID='Luke.16.26'>Et in his omnibus inter nos et vos chaos magnum firmatum est, ut hi, qui volunt hinc transire ad vos, non possint, neque inde ad nos transmeare".</verse>
        <verse osisID='Luke.16.27'>Et ait: "Rogo ergo te, Pater, ut mittas eum in domum patris mei</verse>
        <verse osisID='Luke.16.28'>- habeo enim quinque fratres - ut testetur illis, ne et ipsi veniant in locum hunc tormentorum".</verse>
        <verse osisID='Luke.16.29'>Ait autem Abraham: "Habent Moysen et Prophetas; audiant illos".</verse>
        <verse osisID='Luke.16.30'>At ille dixit: "Non, pater Abraham, sed si quis ex mortuis ierit ad eos, paenitentiam agent".</verse>
        <verse osisID='Luke.16.31'>Ait autem illi: "Si Moysen et Prophetas non audiunt, neque si quis ex mortuis resurrexerit, credent" ".</verse>
      </chapter>
      <chapter osisID='Luke.17'>
        <verse osisID='Luke.17.1'>Et ad discipulos suos ait: " Impossibile est ut non ve niant scandala; vae autem illi, per quem veniunt!</verse>
        <verse osisID='Luke.17.2'>Utilius est illi, si lapis molaris imponatur circa collum eius et proiciatur in mare, quam ut scandalizet unum de pusillis istis.</verse>
        <verse osisID='Luke.17.3'>Attendite vobis!Si peccaverit frater tuus, increpa illum et, si paenitentiam egerit, dimitte illi;</verse>
        <verse osisID='Luke.17.4'>et si septies in die peccaverit in te et septies conversus fuerit ad te dicens: "Paenitet me", dimittes illi ".</verse>
        <verse osisID='Luke.17.5'>Et dixerunt apostoli Domino: " Adauge nobis fidem! ".</verse>
        <verse osisID='Luke.17.6'>Dixit autem Dominus: " Si haberetis fidem sicut granum sinapis, diceretis huic arbori moro: "Eradicare et transplantare in mare", et oboediret vobis.</verse>
        <verse osisID='Luke.17.7'>Quis autem vestrum habens servum arantem aut pascentem, qui regresso de agro dicet illi: "Statim transi, recumbe",</verse>
        <verse osisID='Luke.17.8'>et non dicet ei: "Para, quod cenem, et praecinge te et ministra mihi, donec manducem et bibam, et post haec tu manducabis et bibes"?</verse>
        <verse osisID='Luke.17.9'>Numquid gratiam habet servo illi, quia fecit, quae praecepta sunt?</verse>
        <verse osisID='Luke.17.10'>Sic et vos, cum feceritis omnia, quae praecepta sunt vobis, dicite: Servi inutiles sumus; quod debuimus facere, fecimus" ".</verse>
        <verse osisID='Luke.17.11'>Et factum est, dum iret in Ierusalem, et ipse transibat per mediam Samariam et Galilaeam.</verse>
        <verse osisID='Luke.17.12'>Et cum ingrederetur quoddam castellum, occurrerunt ei decem viri leprosi, qui steterunt a longe</verse>
        <verse osisID='Luke.17.13'>et levaverunt vocem dicentes: " Iesu praeceptor, miserere nostri! ".</verse>
        <verse osisID='Luke.17.14'>Quos ut vidit, dixit: " Ite, ostendite vos sacerdotibus ". Et factum est, dum irent, mundati sunt.</verse>
        <verse osisID='Luke.17.15'>Unus autem ex illis, ut vidit quia sanatus est, regressus est cum magna voce magnificans Deum</verse>
        <verse osisID='Luke.17.16'>et cecidit in faciem ante pedes eius gratias agens ei; et hic erat Samaritanus.</verse>
        <verse osisID='Luke.17.17'>Respondens autem Iesus dixit: " Nonne decem mundati sunt? Et novem ubi sunt?</verse>
        <verse osisID='Luke.17.18'>Non sunt inventi qui redirent, ut darent gloriam Deo, nisi hic alienigena? ".</verse>
        <verse osisID='Luke.17.19'>Et ait illi: " Surge, vade; fides tua te salvum fecit ".</verse>
        <verse osisID='Luke.17.20'>Interrogatus autem a pharisaeis: " Quando venit regnum Dei? ", respondit eis et dixit: " Non venit regnum Dei cum observatione,</verse>
        <verse osisID='Luke.17.21'>neque dicent: "Ecce hic" aut: "Illic"; ecce enim regnum Dei intra vos est ".</verse>
        <verse osisID='Luke.17.22'>Et ait ad discipulos: " Venient dies, quando desideretis videre unum diem Filii hominis et non videbitis.</verse>
        <verse osisID='Luke.17.23'>Et dicent vobis: "Ecce hic", "Ecce illic"; nolite ire neque sectemini.</verse>
        <verse osisID='Luke.17.24'>Nam sicut fulgur coruscans de sub caelo in ea, quae sub caelo sunt, fulget, ita erit Filius hominis in die sua.</verse>
        <verse osisID='Luke.17.25'>Primum autem oportet illum multa pati et reprobari a generatione hac.</verse>
        <verse osisID='Luke.17.26'>Et sicut factum est in diebus Noe, ita erit et in diebus Filii hominis:</verse>
        <verse osisID='Luke.17.27'>edebant, bibebant, uxores ducebant, dabantur ad nuptias, usque in diem, qua intravit Noe in arcam, et venit diluvium et perdidit omnes.</verse>
        <verse osisID='Luke.17.28'>Similiter sicut factum est in diebus Lot: edebant, bibebant, emebant, vendebant, plantabant, aedificabant;</verse>
        <verse osisID='Luke.17.29'>qua die autem exiit Lot a Sodomis, pluit ignem et sulphur de caelo et omnes perdidit.</verse>
        <verse osisID='Luke.17.30'>Secundum haec erit, qua die Filius hominis revelabitur.</verse>
        <verse osisID='Luke.17.31'>In illa die, qui fuerit in tecto, et vasa eius in domo, ne descendat tollere illa; et, qui in agro, similiter non redeat retro.</verse>
        <verse osisID='Luke.17.32'>Memores estote uxoris Lot.</verse>
        <verse osisID='Luke.17.33'>Quicumque quaesierit animam suam salvam facere, perdet illam; et, quicumque perdiderit illam, vivificabit eam.</verse>
        <verse osisID='Luke.17.34'>Dico vobis: Illa nocte erunt duo in lecto uno:unus assumetur, et alter relinquetur;</verse>
        <verse osisID='Luke.17.35'>duae erunt molentes in unum: una assumetur, et altera relinquetur ". 36) 37 Respondentes dicunt illi: " Ubi, Domine? ". Qui dixit eis: " Ubicumque fuerit corpus, illuc congregabuntur et aquilae ".</verse>
      </chapter>
      <chapter osisID='Luke.18'>
        <verse osisID='Luke.18.1'>Dicebat autem parabolam ad illos, quoniam oportet semper orare et non deficere,</verse>
        <verse osisID='Luke.18.2'>dicens: " Iudex quidam erat in quadam civitate, qui Deum non timebat et hominem non reverebatur.</verse>
        <verse osisID='Luke.18.3'>Vidua autem erat in civitate illa et veniebat ad eum dicens: "Vindica me de adversario meo".</verse>
        <verse osisID='Luke.18.4'>Et nolebat per multum tempus; post haec autem dixit intra se: "Etsi Deum non timeo nec hominem revereor,</verse>
        <verse osisID='Luke.18.5'>tamen quia molesta est mihi haec vidua, vindicabo illam, ne in novissimo veniens suggillet me" ".</verse>
        <verse osisID='Luke.18.6'>Ait autem Dominus: " Audite quid iudex iniquitatis dicit;</verse>
        <verse osisID='Luke.18.7'>Deus autem non faciet vindictam electorum suorum clamantium ad se die ac nocte, et patientiam habebit in illis?</verse>
        <verse osisID='Luke.18.8'>Dico vobis: Cito faciet vindictam illorum. Verumtamen Filius hominis veniens, putas, inveniet fidem in terra? ".</verse>
        <verse osisID='Luke.18.9'>Dixit autem et ad quosdam, qui in se confidebant tamquam iusti et aspernabantur ceteros, parabolam istam:</verse>
        <verse osisID='Luke.18.10'>" Duo homines ascenderunt in templum, ut orarent: unus pharisaeus et alter publicanus.</verse>
        <verse osisID='Luke.18.11'>Pharisaeus stans haec apud se orabat: "Deus, gratias ago tibi, quia non sum sicut ceteri hominum, raptores, iniusti, adulteri, velut etiam hic publicanus;</verse>
        <verse osisID='Luke.18.12'>ieiuno bis in sabbato, decimas do omnium, quae possideo".</verse>
        <verse osisID='Luke.18.13'>Et publicanus a longe stans nolebat nec oculos ad caelum levare, sed percutiebat pectus suum dicens: "Deus, propitius esto mihi peccatori".</verse>
        <verse osisID='Luke.18.14'>Dico vobis: Descendit hic iustificatus in domum suam ab illo. Quia omnis, qui se exaltat, humiliabitur; et, qui se humiliat, exaltabitur ".</verse>
        <verse osisID='Luke.18.15'>Afferebant autem ad illum et infantes, ut eos tangeret; quod cum viderent, discipuli increpabant illos.</verse>
        <verse osisID='Luke.18.16'>Iesus autem convocans illos dixit: " Sinite pueros venire ad me et nolite eos vetare; talium est enim regnum Dei.</verse>
        <verse osisID='Luke.18.17'>Amen dico vobis: Quicumque non acceperit regnum Dei sicut puer, non intrabit in illud ".</verse>
        <verse osisID='Luke.18.18'>Et interrogavit eum quidam princeps dicens: " Magister bone, quid faciens vitam aeternam possidebo? ".</verse>
        <verse osisID='Luke.18.19'>Dixit autem ei Iesus: " Quid me dicis bonum? Nemo bonus nisi solus Deus.</verse>
        <verse osisID='Luke.18.20'>Mandata nosti: non moechaberis, non occides, non furtum facies, non falsum testimonium dices, honora patrem tuum et matrem ".</verse>
        <verse osisID='Luke.18.21'>Qui ait: " Haec omnia custodivi a iuventute ".</verse>
        <verse osisID='Luke.18.22'>Quo audito, Iesus ait ei: " Adhuc unum tibi deest: omnia, quaecumque habes, vende et da pauperibus et habebis thesaurum in caelo: et veni, sequere me ".</verse>
        <verse osisID='Luke.18.23'>His ille auditis, contristatus est, quia dives erat valde.</verse>
        <verse osisID='Luke.18.24'>Videns autem illum Iesus tristem factum dixit: " Quam difficile, qui pecunias habent, in regnum Dei intrant.</verse>
        <verse osisID='Luke.18.25'>Facilius est enim camelum per foramen acus transire, quam divitem intrare in regnum Dei ".</verse>
        <verse osisID='Luke.18.26'>Et dixerunt, qui audiebant: " Et quis potest salvus fieri? ".</verse>
        <verse osisID='Luke.18.27'>Ait autem illis: " Quae impossibilia sunt apud homi nes, possibilia sunt apud Deum ".</verse>
        <verse osisID='Luke.18.28'>Ait autem Petrus: " Ecce nos dimisimus nostra et secuti sumus te ".</verse>
        <verse osisID='Luke.18.29'>Qui dixit eis: " Amen dico vobis: Nemo est, qui reliquit domum aut uxorem aut fratres aut parentes aut filios propter regnum Dei,</verse>
        <verse osisID='Luke.18.30'>et non recipiat multo plura in hoc tempore et in saeculo venturo vitam aeternam ".</verse>
        <verse osisID='Luke.18.31'>Assumpsit autem Duodecim et ait illis: " Ecce ascendimus Ierusalem, et consummabuntur omnia, quae scripta sunt per Prophetas de Filio hominis:</verse>
        <verse osisID='Luke.18.32'>tradetur enim gentibus et illudetur et contumeliis afficietur et conspuetur;</verse>
        <verse osisID='Luke.18.33'>et, postquam flagellaverint, occident eum, et die tertia resurget ".</verse>
        <verse osisID='Luke.18.34'>Et ipsi nihil horum intellexerunt; et erat verbum istud absconditum ab eis, et non intellegebant, quae dicebantur.</verse>
        <verse osisID='Luke.18.35'>Factum est autem, cum appropinquaret Iericho, caecus quidam sedebat secus viam mendicans.</verse>
        <verse osisID='Luke.18.36'>Et cum audiret turbam praetereuntem, interrogabat quid hoc esset.</verse>
        <verse osisID='Luke.18.37'>Dixerunt autem ei: " Iesus Nazarenus transit ".</verse>
        <verse osisID='Luke.18.38'>Et clamavit dicens: " Iesu, fili David, miserere mei! ".</verse>
        <verse osisID='Luke.18.39'>Et qui praeibant, increpabant eum, ut taceret; ipse vero multo magis clamabat: " Fili David, miserere mei! ".</verse>
        <verse osisID='Luke.18.40'>Stans autem Iesus iussit illum adduci ad se. Et cum appropinquasset, interrogavit illum:</verse>
        <verse osisID='Luke.18.41'>" Quid tibi vis faciam? ". At ille dixit: " Domine, ut videam ".</verse>
        <verse osisID='Luke.18.42'>Et Iesus dixit illi: " Respice! Fides tua te salvum fecit ". 43 Et confestim vidit et sequebatur illum magnificans Deum. Et omnis plebs, ut vidit, dedit laudem Deo.</verse>
      </chapter>
      <chapter osisID='Luke.19'>
        <verse osisID='Luke.19.1'>Et ingressus perambulabat Iericho.</verse>
        <verse osisID='Luke.19.2'>Et ecce vir nomine Zacchaeus, et hic erat princeps publicanorum et ipse dives.</verse>
        <verse osisID='Luke.19.3'>Et quaerebat videre Iesum, quis esset, et non poterat prae turba, quia statura pusillus erat.</verse>
        <verse osisID='Luke.19.4'>Et praecurrens ascendit in arborem sycomorum, ut videret illum, quia inde erat transiturus.</verse>
        <verse osisID='Luke.19.5'>Et cum venisset ad locum, suspiciens Iesus dixit ad eum: " Zacchaee, festinans descende, nam hodie in domo tua oportet me manere ".</verse>
        <verse osisID='Luke.19.6'>Et festinans descendit et excepit illum gaudens.</verse>
        <verse osisID='Luke.19.7'>Et cum viderent, omnes murmurabant dicentes: " Ad hominem peccatorem divertit! ".</verse>
        <verse osisID='Luke.19.8'>Stans autem Zacchaeus dixit ad Dominum: " Ecce dimidium bonorum meorum, Domine, do pauperibus et, si quid aliquem defraudavi, reddo quadruplum ".</verse>
        <verse osisID='Luke.19.9'>Ait autem Iesus ad eum: " Hodie salus domui huic facta est, eo quod et ipse filius sit Abrahae;</verse>
        <verse osisID='Luke.19.10'>venit enim Filius hominis quaerere et salvum facere, quod perierat ".</verse>
        <verse osisID='Luke.19.11'>Haec autem illis audientibus, adiciens dixit parabolam, eo quod esset prope Ierusalem, et illi existimarent quod confestim regnum Dei manifestaretur.</verse>
        <verse osisID='Luke.19.12'>Dixit ergo: " Homo quidam nobilis abiit in regionem longinquam accipere sibi regnum et reverti.</verse>
        <verse osisID='Luke.19.13'>Vocatis autem decem servis suis, dedit illis decem minas et ait ad illos: "Negotiamini, dum venio".</verse>
        <verse osisID='Luke.19.14'>Cives autem eius oderant illum et miserunt legationem post illum dicentes: "Nolumus hunc regnare super nos!".</verse>
        <verse osisID='Luke.19.15'>Et factum est ut rediret, accepto regno, et iussit ad se vocari servos illos, quibus dedit pecuniam, ut sciret quantum negotiati essent.</verse>
        <verse osisID='Luke.19.16'>Venit autem primus dicens: "Domine, mina tua decem minas acquisivit".</verse>
        <verse osisID='Luke.19.17'>Et ait illi: "Euge, bone serve; quia in modico fidelis fuisti, esto potestatem habens supra decem civitates".</verse>
        <verse osisID='Luke.19.18'>Et alter venit dicens: "Mina tua, domine, fecit quinque minas".</verse>
        <verse osisID='Luke.19.19'>Et huic ait: "Et tu esto supra quinque civitates".</verse>
        <verse osisID='Luke.19.20'>Et alter venit dicens: "Domine, ecce mina tua, quam habui repositam in sudario;</verse>
        <verse osisID='Luke.19.21'>timui enim te, quia homo austerus es: tollis, quod non posuisti, et metis, quod non seminasti".</verse>
        <verse osisID='Luke.19.22'>Dicit ei: "De ore tuo te iudico, serve nequam! Sciebas quod ego austerus homo sum, tollens quod non posui et metens quod non seminavi?</verse>
        <verse osisID='Luke.19.23'>Et quare non dedisti pecuniam meam ad mensam? Et ego veniens cum usuris utique exegissem illud".</verse>
        <verse osisID='Luke.19.24'>Et adstantibus dixit: "Auferte ab illo minam et date illi, qui decem minas habet".</verse>
        <verse osisID='Luke.19.25'>Et dixerunt ei: "Domine, habet decem minas!".</verse>
        <verse osisID='Luke.19.26'>Dico vobis: "Omni habenti dabitur; ab eo autem, qui non habet, et, quod habet, auferetur.</verse>
        <verse osisID='Luke.19.27'>Verumtamen inimicos meos illos, qui noluerunt me regnare super se, adducite huc et interficite ante me! ".</verse>
        <verse osisID='Luke.19.28'>Et his dictis, praecedebat ascendens Hierosolymam.</verse>
        <verse osisID='Luke.19.29'>Et factum est, cum appropinquasset ad Bethfage et Bethaniam, ad montem, qui vocatur Oliveti, misit duos discipulos</verse>
        <verse osisID='Luke.19.30'>dicens: " Ite in castellum, quod contra est, in quod introeuntes invenietis pullum asinae alligatum, cui nemo umquam hominum sedit; solvite illum et adducite.</verse>
        <verse osisID='Luke.19.31'>Et si quis vos interrogaverit: "Quare solvitis?", sic dicetis: "Dominus eum necessarium habet" ".</verse>
        <verse osisID='Luke.19.32'>Abierunt autem, qui missi erant, et invenerunt, sicut dixit illis.</verse>
        <verse osisID='Luke.19.33'>Solventibus autem illis pullum, dixerunt domini eius ad illos: " Quid solvitis pullum? ".</verse>
        <verse osisID='Luke.19.34'>At illi dixerunt: " Dominus eum necessarium habet ".</verse>
        <verse osisID='Luke.19.35'>Et duxerunt illum ad Iesum; et iactantes vestimenta sua supra pullum, imposuerunt Iesum.</verse>
        <verse osisID='Luke.19.36'>Eunte autem illo, substernebant vestimenta sua in via.</verse>
        <verse osisID='Luke.19.37'>Et cum appropinquaret iam ad descensum montis Oliveti, coeperunt omnis multitudo discipulorum gaudentes laudare Deum voce magna super omnibus, quas viderant, virtutibus</verse>
        <verse osisID='Luke.19.38'>dicentes: Benedictus, qui venit rex in nomine Domini!Pax in caelo, et gloria in excelsis! ".</verse>
        <verse osisID='Luke.19.39'>Et quidam pharisaeorum de turbis dixerunt ad illum: " Magister, increpa discipulos tuos! ".</verse>
        <verse osisID='Luke.19.40'>Et respondens dixit: " Dico vobis: Si hi tacuerint, lapides clamabunt! .</verse>
        <verse osisID='Luke.19.41'>Et ut appropinquavit, videns civitatem flevit super illam</verse>
        <verse osisID='Luke.19.42'>dicens: " Si cognovisses et tu in hac die, quae ad pacem tibi! Nunc autem abscondita sunt ab oculis tuis.</verse>
        <verse osisID='Luke.19.43'>Quia venient dies in te, et circumdabunt te inimici tui vallo et obsidebunt te et coangustabunt te undique</verse>
        <verse osisID='Luke.19.44'>et ad terram prosternent te et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae ".</verse>
        <verse osisID='Luke.19.45'>Et ingressus in templum, coepit eicere vendentes</verse>
        <verse osisID='Luke.19.46'>dicens illis: " Scriptum est: "Et erit domus mea domus orationis". Vos autem fecistis illam speluncam latronum ".</verse>
        <verse osisID='Luke.19.47'>Et erat docens cotidie in templo. Principes autem sacerdotum et scribae et principes plebis quaerebant illum perdere</verse>
        <verse osisID='Luke.19.48'>et non inveniebant quid facerent; omnis enim populus suspensus erat audiens illum.</verse>
      </chapter>
      <chapter osisID='Luke.20'>
        <verse osisID='Luke.20.1'>Et factum est in una dierum, docente illo populum in tem plo et evangelizante, supervenerunt principes sacerdotum et scribae cum senioribus</verse>
        <verse osisID='Luke.20.2'>et aiunt dicentes ad illum: " Dic nobis: In qua potestate haec facis, aut quis est qui dedit tibi hanc potestatem? ".</verse>
        <verse osisID='Luke.20.3'>Respondens autem dixit ad illos: " Interrogabo vos et ego verbum; et dicite mihi:</verse>
        <verse osisID='Luke.20.4'>Baptismum Ioannis de caelo erat an ex hominibus? ".</verse>
        <verse osisID='Luke.20.5'>At illi cogitabant inter se dicentes: " Si dixerimus: "De caelo", dicet: Quare non credidistis illi?;</verse>
        <verse osisID='Luke.20.6'>si autem dixerimus: "Ex hominibus", plebs universa lapidabit nos; certi sunt enim Ioannem prophetam esse ".</verse>
        <verse osisID='Luke.20.7'>Et responderunt se nescire unde esset.</verse>
        <verse osisID='Luke.20.8'>Et Iesus ait illis: " Neque ego dico vobis in qua potestate haec facio .</verse>
        <verse osisID='Luke.20.9'>Coepit autem dicere ad plebem parabolam hanc: " Homo plantavit vineam et locavit eam colonis et ipse peregre fuit multis temporibus.</verse>
        <verse osisID='Luke.20.10'>Et in tempore misit ad cultores servum, ut de fructu vineae darent illi; cultores autem caesum dimiserunt eum inanem.</verse>
        <verse osisID='Luke.20.11'>Et addidit alterum servum mittere; illi autem hunc quoque caedentes et afficientes contumelia dimiserunt inanem.</verse>
        <verse osisID='Luke.20.12'>Et addidit tertium mittere; qui et illum vulnerantes eiecerunt.</verse>
        <verse osisID='Luke.20.13'>Dixit autem dominus vineae: "Quid faciam? Mittam filium meum dilectum; forsitan hunc verebuntur".</verse>
        <verse osisID='Luke.20.14'>Quem cum vidissent coloni, cogitaverunt inter se dicentes: "Hic est heres. Occidamus illum, ut nostra fiat hereditas".</verse>
        <verse osisID='Luke.20.15'>Et eiectum illum extra vineam occiderunt. Quid ergo faciet illis dominus vineae?</verse>
        <verse osisID='Luke.20.16'>Veniet et perdet colonos istos et dabit vineam aliis ".Quo audito, dixerunt: " Absit! ".</verse>
        <verse osisID='Luke.20.17'>Ille autem aspiciens eos ait: " Quid est ergo hoc, quod scriptum est:Lapidem quem reprobaverunt aedificantes,hic factus est in caput anguli"?</verse>
        <verse osisID='Luke.20.18'>Omnis, qui ceciderit supra illum lapidem, conquassabitur; supra quem autem ceciderit, comminuet illum ".</verse>
        <verse osisID='Luke.20.19'>Et quaerebant scribae et principes sacerdotum mittere in illum manus in illa hora et timuerunt populum; cognoverunt enim quod ad ipsos dixerit similitudinem istam.</verse>
        <verse osisID='Luke.20.20'>Et observantes miserunt insidiatores, qui se iustos simularent, ut caperent eum in sermone, et sic traderent illum principatui et potestati praesidis.</verse>
        <verse osisID='Luke.20.21'>Et interrogaverunt illum dicentes: " Magister, scimus quia recte dicis et doces et non accipis personam, sed in veritate viam Dei doces.</verse>
        <verse osisID='Luke.20.22'>Licet nobis dare tributum Caesari an non? ".</verse>
        <verse osisID='Luke.20.23'>Considerans autem dolum illorum dixit ad eos:</verse>
        <verse osisID='Luke.20.24'>" Ostendite mihi denarium. Cuius habet imaginem et inscriptionem? ".</verse>
        <verse osisID='Luke.20.25'>At illi dixerunt: " Caesaris ". Et ait illis: " Reddite ergo, quae Caesaris sunt, Caesari et, quae Dei sunt, Deo ".</verse>
        <verse osisID='Luke.20.26'>Et non potuerunt verbum eius reprehendere coram plebe et mirati in responso eius tacuerunt.</verse>
        <verse osisID='Luke.20.27'>Accesserunt autem quidam sadducaeorum, qui negant esse resurrectionem, et interrogaverunt eum</verse>
        <verse osisID='Luke.20.28'>dicentes: " Magister, Moyses scripsit nobis, si frater alicuius mortuus fuerit habens uxorem et hic sine filiis fuerit, ut accipiat eam frater eius uxorem et suscitet semen fratri suo.</verse>
        <verse osisID='Luke.20.29'>Septem ergo fratres erant: et primus accepit uxorem et mortuus est sine filiis;</verse>
        <verse osisID='Luke.20.30'>et sequens</verse>
        <verse osisID='Luke.20.31'>et tertius accepit illam, similiter autem et septem non reliquerunt filios et mortui sunt.</verse>
        <verse osisID='Luke.20.32'>Novissima mortua est et mulier.</verse>
        <verse osisID='Luke.20.33'>Mulier ergo in resurrectione cuius eorum erit uxor? Si quidem septem habuerunt eam uxorem ".</verse>
        <verse osisID='Luke.20.34'>Et ait illis Iesus: " Filii saeculi huius nubunt et traduntur ad nuptias;</verse>
        <verse osisID='Luke.20.35'>illi autem, qui digni habentur saeculo illo et resurrectione ex mortuis, neque nubunt neque ducunt uxores.</verse>
        <verse osisID='Luke.20.36'>Neque enim ultra mori possunt: aequales enim angelis sunt et filii sunt Dei, cum sint filii resurrectionis.</verse>
        <verse osisID='Luke.20.37'>Quia vero resurgant mortui, et Moyses ostendit secus rubum, sicut dicit: "Dominum Deum Abraham et Deum Isaac et Deum Iacob".</verse>
        <verse osisID='Luke.20.38'>Deus autem non est mortuorum sed vivorum: omnes enim vivunt ei ".</verse>
        <verse osisID='Luke.20.39'>Respondentes autem quidam scribarum dixerunt: " Magister, bene dixisti .</verse>
        <verse osisID='Luke.20.40'>Et amplius non audebant eum quidquam interrogare.</verse>
        <verse osisID='Luke.20.41'>Dixit autem ad illos: " Quomodo dicunt Christum filium David esse?</verse>
        <verse osisID='Luke.20.42'>Ipse enim David dicit in libro Psalmorum:Dixit Dominus Domino meo: Sede a dextris meis,</verse>
        <verse osisID='Luke.20.43'>donec ponam inimicos tuos scabellum pedum tuorum".</verse>
        <verse osisID='Luke.20.44'>David ergo Dominum illum vocat; et quomodo filius eius est? ".</verse>
        <verse osisID='Luke.20.45'>Audiente autem omni populo, dixit discipulis suis:</verse>
        <verse osisID='Luke.20.46'>" Attendite a scribis, qui volunt ambulare in stolis et amant salutationes in foro et primas cathedras in synagogis et primos discubitus in conviviis,</verse>
        <verse osisID='Luke.20.47'>qui devorant domos viduarum et simulant longam orationem. Hi accipient damnationem maiorem ".</verse>
      </chapter>
      <chapter osisID='Luke.21'>
        <verse osisID='Luke.21.1'>Respiciens autem vidit eos, qui mittebant munera sua in gazophylacium, divites.</verse>
        <verse osisID='Luke.21.2'>Vidit autem quandam viduam pauperculam mittentem illuc minuta duo</verse>
        <verse osisID='Luke.21.3'>et dixit: " Vere dico vobis: Vidua haec pauper plus quam omnes misit.</verse>
        <verse osisID='Luke.21.4'>Nam omnes hi ex abundantia sua miserunt in munera; haec autem ex inopia sua omnem victum suum, quem habebat, misit ".</verse>
        <verse osisID='Luke.21.5'>Et quibusdam dicentibus de templo, quod lapidibus bonis et donis ornatum, esset dixit:</verse>
        <verse osisID='Luke.21.6'>" Haec quae videtis, venient dies, in quibus non relinquetur lapis super lapidem, qui non destruatur ".</verse>
        <verse osisID='Luke.21.7'>Interrogaverunt autem illum dicentes: " Praeceptor, quando ergo haec erunt, et quod signum, cum fieri incipient? ".</verse>
        <verse osisID='Luke.21.8'>Qui dixit: " Videte, ne seducamini. Multi enim venient in nomine meo dicentes: "Ego sum" et: "Tempus appropinquavit". Nolite ergo ire post illos.</verse>
        <verse osisID='Luke.21.9'>Cum autem audieritis proelia et seditiones, nolite terreri; oportet enim primum haec fieri, sed non statim finis ".</verse>
        <verse osisID='Luke.21.10'>Tunc dicebat illis: " Surget gens contra gentem, et regnum adversus regnum;</verse>
        <verse osisID='Luke.21.11'>et terrae motus magni et per loca fames et pestilentiae erunt, terroresque et de caelo signa magna erunt.</verse>
        <verse osisID='Luke.21.12'>Sed ante haec omnia inicient vobis manus suas et persequentur tradentes in synagogas et custodias, et trahemini ad reges et praesides propter nomen meum;</verse>
        <verse osisID='Luke.21.13'>continget autem vobis in testimonium.</verse>
        <verse osisID='Luke.21.14'>Ponite ergo in cordibus vestris non praemeditari quemadmodum respondeatis;</verse>
        <verse osisID='Luke.21.15'>ego enim dabo vobis os et sapientiam, cui non poterunt resistere vel contradicere omnes adversarii vestri.</verse>
        <verse osisID='Luke.21.16'>Trademini autem et a parentibus et fratribus et cognatis et amicis, et morte afficient ex vobis,</verse>
        <verse osisID='Luke.21.17'>et eritis odio omnibus propter nomen meum.</verse>
        <verse osisID='Luke.21.18'>Et capillus de capite vestro non peribit.</verse>
        <verse osisID='Luke.21.19'>In patientia vestra possidebitis animas vestras.</verse>
        <verse osisID='Luke.21.20'>Cum autem videritis circumdari ab exercitu Ierusalem, tunc scitote quia appropinquavit desolatio eius.</verse>
        <verse osisID='Luke.21.21'>Tunc, qui in Iudaea sunt, fugiant in montes; et, qui in medio eius, discedant; et, qui in regionibus, non intrent in eam.</verse>
        <verse osisID='Luke.21.22'>Quia dies ultionis hi sunt, ut impleantur omnia, quae scripta sunt.</verse>
        <verse osisID='Luke.21.23'>Vae autem praegnantibus et nutrientibus in illis diebus! Erit enim pressura magna super terram et ira populo huic,</verse>
        <verse osisID='Luke.21.24'>et cadent in ore gladii et captivi ducentur in omnes gentes, et Ierusalem calcabitur a gentibus, donec impleantur tempora nationum.</verse>
        <verse osisID='Luke.21.25'>Et erunt signa in sole et luna et stellis, et super terram pressura gentium prae confusione sonitus maris et fluctuum,</verse>
        <verse osisID='Luke.21.26'>arescentibus hominibus prae timore et exspectatione eorum, quae supervenient orbi, nam virtutes caelorum movebuntur.</verse>
        <verse osisID='Luke.21.27'>Et tunc videbunt Filium hominis venientem in nube cum potestate et gloria magna.</verse>
        <verse osisID='Luke.21.28'>His autem fieri incipientibus, respicite et levate capita vestra, quoniam appropinquat redemptio vestra ".</verse>
        <verse osisID='Luke.21.29'>Et dixit illis similitudinem: " Videte ficulneam et omnes arbores:</verse>
        <verse osisID='Luke.21.30'>cum iam germinaverint, videntes vosmetipsi scitis quia iam prope est aestas.</verse>
        <verse osisID='Luke.21.31'>Ita et vos, cum videritis haec fieri, scitote quoniam prope est regnum Dei.</verse>
        <verse osisID='Luke.21.32'>Amen dico vobis: Non praeteribit generatio haec, donec omnia fiant.</verse>
        <verse osisID='Luke.21.33'>Caelum et terra transibunt, verba autem mea non transibunt.</verse>
        <verse osisID='Luke.21.34'>Attendite autem vobis, ne forte graventur corda vestra in crapula et ebrietate et curis huius vitae, et superveniat in vos repentina dies illa;</verse>
        <verse osisID='Luke.21.35'>tamquam laqueus enim superveniet in omnes, qui sedent super faciem omnis terrae.</verse>
        <verse osisID='Luke.21.36'>Vigilate itaque omni tempore orantes, ut possitis fugere ista omnia, quae futura sunt, et stare ante Filium hominis ".</verse>
        <verse osisID='Luke.21.37'>Erat autem diebus docens in templo, noctibus vero exiens morabatur in monte, qui vocatur Oliveti.</verse>
        <verse osisID='Luke.21.38'>Et omnis populus manicabat ad eum in templo audire eum.</verse>
      </chapter>
      <chapter osisID='Luke.22'>
        <verse osisID='Luke.22.1'>Appropinquabat autem dies festus Azymorum, qui dici tur Pascha.</verse>
        <verse osisID='Luke.22.2'>Et quaerebant principes sacerdotum et scribae quomodo eum interficerent; timebant vero plebem.</verse>
        <verse osisID='Luke.22.3'>Intravit autem Satanas in Iudam, qui cognominabatur Iscarioth, unum de Duodecim;</verse>
        <verse osisID='Luke.22.4'>et abiit et locutus est cum principibus sacerdotum et magistratibus, quemadmodum illum traderet eis.</verse>
        <verse osisID='Luke.22.5'>Et gavisi sunt et pacti sunt pecuniam illi dare.</verse>
        <verse osisID='Luke.22.6'>Et spopondit et quaerebat opportunitatem, ut eis traderet illum sine turba.</verse>
        <verse osisID='Luke.22.7'>Venit autem dies Azymorum, in qua necesse erat occidi Pascha.</verse>
        <verse osisID='Luke.22.8'>Et misit Petrum et Ioannem dicens: " Euntes parate nobis Pascha, ut manducemus ".</verse>
        <verse osisID='Luke.22.9'>At illi dixerunt ei: "Ubi vis paremus? ".</verse>
        <verse osisID='Luke.22.10'>Et dixit ad eos: " Ecce, introeuntibus vobis in civitatem, occurret vobis homo amphoram aquae portans; sequimini eum in domum, in quam intrat.</verse>
        <verse osisID='Luke.22.11'>Et dicetis patri familias domus: "Dicit tibi Magister: Ubi est deversorium, ubi Pascha cum discipulis meis manducem?".</verse>
        <verse osisID='Luke.22.12'>Ipse vobis ostendet cenaculum magnum stratum; ibi parate ".</verse>
        <verse osisID='Luke.22.13'>Euntes autem invenerunt, sicut dixit illis, et paraverunt Pascha.</verse>
        <verse osisID='Luke.22.14'>Et cum facta esset hora, discubuit, et apostoli cum eo.</verse>
        <verse osisID='Luke.22.15'>Et ait illis: " Desiderio desideravi hoc Pascha manducare vobiscum, antequam patiar.</verse>
        <verse osisID='Luke.22.16'>Dico enim vobis: Non manducabo illud, donec impleatur in regno Dei ".</verse>
        <verse osisID='Luke.22.17'>Et accepto calice, gratias egit et dixit: " Accipite hoc et dividite inter vos.</verse>
        <verse osisID='Luke.22.18'>Dico enim vobis: Non bibam amodo de generatione vitis, donec regnum Dei veniat ".</verse>
        <verse osisID='Luke.22.19'>Et accepto pane, gratias egit et fregit et dedit eis dicens: " Hoc est corpus meum, quod pro vobis datur. Hoc facite in meam commemorationem ".</verse>
        <verse osisID='Luke.22.20'>Similiter et calicem, postquam cenavit, dicens: " Hic calix novum testamentum est in sanguine meo, qui pro vobis funditur.</verse>
        <verse osisID='Luke.22.21'>Verumtamen ecce manus tradentis me mecum est in mensa;</verse>
        <verse osisID='Luke.22.22'>et quidem Filius hominis, secundum quod definitum est, vadit; verumtamen vae illi homini, per quem traditur! ".</verse>
        <verse osisID='Luke.22.23'>Et ipsi coeperunt quaerere inter se, quis esset ex eis, qui hoc facturus esset.</verse>
        <verse osisID='Luke.22.24'>Facta est autem et contentio inter eos, quis eorum videretur esse maior.</verse>
        <verse osisID='Luke.22.25'>Dixit autem eis: " Reges gentium dominantur eorum; et, qui potestatem habent super eos, benefici vocantur.</verse>
        <verse osisID='Luke.22.26'>Vos autem non sic, sed qui maior est in vobis, fiat sicut iunior; et, qui praecessor est, sicut ministrator.</verse>
        <verse osisID='Luke.22.27'>Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.</verse>
        <verse osisID='Luke.22.28'>Vos autem estis, qui permansistis mecum in tentationibus meis;</verse>
        <verse osisID='Luke.22.29'>et ego dispono vobis, sicut disposuit mihi Pater meus regnum,</verse>
        <verse osisID='Luke.22.30'>ut edatis et bibatis super mensam meam in regno meo et sedeatis super thronos iudicantes duodecim tribus Israel.</verse>
        <verse osisID='Luke.22.31'>Simon, Simon, ecce Satanas expetivit vos, ut cribraret sicut triticum;</verse>
        <verse osisID='Luke.22.32'>ego autem rogavi pro te, ut non deficiat fides tua. Et tu, aliquando conversus, confirma fratres tuos ".</verse>
        <verse osisID='Luke.22.33'>Qui dixit ei: " Domine, tecum paratus sum et in carcerem et in mortem ire ".</verse>
        <verse osisID='Luke.22.34'>Et ille dixit: " Dico tibi, Petre, non cantabit hodie gallus, donec ter abneges nosse me ".</verse>
        <verse osisID='Luke.22.35'>Et dixit eis: " Quando misi vos sine sacculo et pera et calceamentis, numquid aliquid defuit vobis? ". At illi dixerunt: " Nihil ".</verse>
        <verse osisID='Luke.22.36'>Dixit ergo eis: " Sed nunc, qui habet sacculum, tollat, similiter et peram; et, qui non habet, vendat tunicam suam et emat gladium.</verse>
        <verse osisID='Luke.22.37'>Dico enim vobis: Hoc, quod scriptum est, oportet impleri in me, illud: Cum iniustis deputatus est". Etenim ea, quae sunt de me, adimpletionem habent ".</verse>
        <verse osisID='Luke.22.38'>At illi dixerunt: " Domine, ecce gladii duo hic ". At ille dixit eis: " Satis est ".</verse>
        <verse osisID='Luke.22.39'>Et egressus ibat secundum consuetudinem in montem Olivarum; secuti sunt autem illum et discipuli.</verse>
        <verse osisID='Luke.22.40'>Et cum pervenisset ad locum, dixit illis: " Orate, ne intretis in tentationem ".</verse>
        <verse osisID='Luke.22.41'>Et ipse avulsus est ab eis, quantum iactus est lapidis, et, positis genibus, orabat</verse>
        <verse osisID='Luke.22.42'>dicens: " Pater, si vis, transfer calicem istum a me; verumtamen non mea voluntas sed tua fiat ".</verse>
        <verse osisID='Luke.22.43'>Apparuit autem illi angelus de caelo confortans eum. Et factus in agonia prolixius orabat.</verse>
        <verse osisID='Luke.22.44'>Et factus est sudor eius sicut guttae sanguinis decurrentis in terram.</verse>
        <verse osisID='Luke.22.45'>Et cum surrexisset ab oratione et venisset ad discipulos, invenit eos dormientes prae tristitia</verse>
        <verse osisID='Luke.22.46'>et ait illis: " Quid dormitis? Surgite; orate, ne intretis in tentationem ".</verse>
        <verse osisID='Luke.22.47'>Adhuc eo loquente, ecce turba; et, qui vocabatur Iudas, unus de Duodecim, antecedebat eos et appropinquavit Iesu, ut oscularetur eum.</verse>
        <verse osisID='Luke.22.48'>Iesus autem dixit ei: " Iuda, osculo Filium hominis tradis? ".</verse>
        <verse osisID='Luke.22.49'>Videntes autem hi, qui circa ipsum erant, quod futurum erat, dixerunt:  Domine, si percutimus in gladio? ".</verse>
        <verse osisID='Luke.22.50'>Et percussit unus ex illis servum principis sacerdotum et amputavit auriculam eius dextram.</verse>
        <verse osisID='Luke.22.51'>Respondens autem Iesus ait: " Sinite usque huc! ". Et cum tetigisset auriculam eius, sanavit eum.</verse>
        <verse osisID='Luke.22.52'>Dixit autem Iesus ad eos, qui venerant ad se principes sacerdotum et magistratus templi et seniores: " Quasi ad latronem existis cum gladiis et fustibus?</verse>
        <verse osisID='Luke.22.53'>Cum cotidie vobiscum fuerim in templo, non extendistis manus in me; sed haec est hora vestra et potestas tenebrarum ".</verse>
        <verse osisID='Luke.22.54'>Comprehendentes autem eum, duxerunt et introduxerunt in domum principis sacerdotum. Petrus vero sequebatur a longe.</verse>
        <verse osisID='Luke.22.55'>Accenso autem igni in medio atrio et circumsedentibus illis, sedebat Petrus in medio eorum.</verse>
        <verse osisID='Luke.22.56'>Quem cum vidisset ancilla quaedam sedentem ad lumen et eum fuisset intuita, dixit:</verse>
        <verse osisID='Luke.22.57'>" Et hic cum illo erat! ". At ille negavit eum dicens:</verse>
        <verse osisID='Luke.22.58'>" Mulier, non novi illum! ". Et post pusillum alius videns eum dixit: " Et tu de illis es! ". Petrus vero ait: " O homo, non sum! ".</verse>
        <verse osisID='Luke.22.59'>Et intervallo facto quasi horae unius, alius quidam affirmabat dicens:  Vere et hic cum illo erat, nam et Galilaeus est! ".</verse>
        <verse osisID='Luke.22.60'>Et ait Petrus: " Homo, nescio quid dicis! ". Et continuo adhuc illo loquente cantavit gallus.</verse>
        <verse osisID='Luke.22.61'>Et conversus Dominus respexit Petrum; et recordatus est Petrus verbi Domini, sicut dixit ei: " Priusquam gallus cantet hodie, ter me negabis ".</verse>
        <verse osisID='Luke.22.62'>Et egressus foras flevit amare.</verse>
        <verse osisID='Luke.22.63'>Et viri, qui tenebant illum, illudebant ei caedentes;</verse>
        <verse osisID='Luke.22.64'>et velaverunt eum et interrogabant eum dicentes: " Prophetiza: Quis est, qui te percussit? ".</verse>
        <verse osisID='Luke.22.65'>Et alia multa blasphemantes dicebant in eum.</verse>
        <verse osisID='Luke.22.66'>Et ut factus est dies, convenerunt seniores plebis et principes sacerdotum et scribae et duxerunt illum in concilium suum</verse>
        <verse osisID='Luke.22.67'>dicentes: " Si tu es Christus, dic nobis ". Et ait illis: " Si vobis dixero, non credetis;</verse>
        <verse osisID='Luke.22.68'>si autem interrogavero, non respondebitis mihi.</verse>
        <verse osisID='Luke.22.69'>Ex hoc autem erit Filius hominis sedens a dextris virtutis Dei ".</verse>
        <verse osisID='Luke.22.70'>Dixerunt autem omnes: " Tu ergo es Filius Dei? ". Qui ait ad illos: " Vos dicitis quia ego sum ".</verse>
        <verse osisID='Luke.22.71'>At illi dixerunt: " Quid adhuc desideramus testimonium? Ipsi enim audivimus de ore eius! ".</verse>
      </chapter>
      <chapter osisID='Luke.23'>
        <verse osisID='Luke.23.1'>Et surgens omnis multitudo eorum duxerunt illum ad Pi latum.</verse>
        <verse osisID='Luke.23.2'>Coeperunt autem accusare illum dicentes: " Hunc invenimus subvertentem gentem nostram et prohibentem tributa dare Caesari et dicentem se Christum regem esse ".</verse>
        <verse osisID='Luke.23.3'>Pilatus autem interrogavit eum dicens: " Tu es rex Iudaeorum? ". At ille respondens ait: " Tu dicis ".</verse>
        <verse osisID='Luke.23.4'>Ait autem Pilatus ad principes sacerdotum et turbas: " Nihil invenio causae in hoc homine ".</verse>
        <verse osisID='Luke.23.5'>At illi invalescebant dicentes: " Commovet populum docens per universam Iudaeam et in cipiens a Galilaea usque huc! ".</verse>
        <verse osisID='Luke.23.6'>Pilatus autem audiens interrogavit si homo Galilaeus esset;</verse>
        <verse osisID='Luke.23.7'>et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus.</verse>
        <verse osisID='Luke.23.8'>Herodes autem, viso Iesu, gavisus est valde; erat enim cupiens ex multo tempore videre eum, eo quod audiret de illo et sperabat signum aliquod videre ab eo fieri.</verse>
        <verse osisID='Luke.23.9'>Interrogabat autem illum multis sermonibus; at ipse nihil illi respondebat.</verse>
        <verse osisID='Luke.23.10'>Stabant etiam principes sacerdotum et scribae constanter accusantes eum.</verse>
        <verse osisID='Luke.23.11'>Sprevit autem illum Herodes cum exercitu suo et illusit indutum veste alba et remisit ad Pilatum.</verse>
        <verse osisID='Luke.23.12'>Facti sunt autem amici inter se Herodes et Pilatus in ipsa die; nam antea inimici erant ad invicem.</verse>
        <verse osisID='Luke.23.13'>Pilatus autem, convocatis principibus sacerdotum et magistratibus et plebe,</verse>
        <verse osisID='Luke.23.14'>dixit ad illos: " Obtulistis mihi hunc hominem quasi avertentem populum, et ecce ego coram vobis interrogans nullam causam inveni in homine isto ex his, in quibus eum accusatis,</verse>
        <verse osisID='Luke.23.15'>sedneque Herodes; remisit enim illum ad nos. Et ecce nihil dignum morte actum est ei.</verse>
        <verse osisID='Luke.23.16'>Emendatum ergo illum dimittam ".</verse>
        <verse osisID='Luke.23.17'>()</verse>
        <verse osisID='Luke.23.18'>Exclamavit autem universa turba dicens: " Tolle hunc et dimitte nobis Barabbam! ",</verse>
        <verse osisID='Luke.23.19'>qui erat propter seditionem quandam factam in civitate et homicidium missus in carcerem.</verse>
        <verse osisID='Luke.23.20'>Iterum autem Pilatus locutus est ad illos volens dimittere Iesum,</verse>
        <verse osisID='Luke.23.21'>at illi succlamabant dicentes: " Crucifige, crucifige illum! ".</verse>
        <verse osisID='Luke.23.22'>Ille autem tertio dixit ad illos: " Quid enim mali fecit iste? Nullam causam mortis invenio in eo; corripiam ergo illum et dimittam ".</verse>
        <verse osisID='Luke.23.23'>At illi instabant vocibus magnis postulantes, ut crucifigeretur, et invalescebant voces eorum.</verse>
        <verse osisID='Luke.23.24'>Et Pilatus adiudicavit fieri petitionem eorum:</verse>
        <verse osisID='Luke.23.25'>dimisit autem eum, qui propter seditionem et homicidium missus fuerat in carcerem, quem petebant; Iesum vero tradidit voluntati eorum.</verse>
        <verse osisID='Luke.23.26'>Et cum abducerent eum, apprehenderunt Simonem quendam Cyrenensem venientem de villa et imposuerunt illi crucem portare post Iesum.</verse>
        <verse osisID='Luke.23.27'>Sequebatur autem illum multa turba populi et mulierum, quae plangebant et lamentabant eum.</verse>
        <verse osisID='Luke.23.28'>Conversus autem ad illas Iesus dixit: " Filiae Ierusalem, nolite flere super me, sed super vos ipsas flete et super filios vestros,</verse>
        <verse osisID='Luke.23.29'>quoniam ecce venient dies, in quibus dicent: "Beatae steriles et ventres, qui non genuerunt, et ubera, quae non lactaverunt!".</verse>
        <verse osisID='Luke.23.30'>Tunc incipient dicere montibus: "Cadite super nos!", et collibus: Operite nos!",</verse>
        <verse osisID='Luke.23.31'>quia si in viridi ligno haec faciunt, in arido quid fiet? ".</verse>
        <verse osisID='Luke.23.32'>Ducebantur autem et alii duo nequam cum eo, ut interficerentur.</verse>
        <verse osisID='Luke.23.33'>Et postquam venerunt in locum, qui vocatur Calvariae, ibi crucifixerunt eum et latrones, unum a dextris et alterum a sinistris.</verse>
        <verse osisID='Luke.23.34'>Iesus autem dicebat: " Pater, dimitte illis, non enim sciunt quid faciunt ".Dividentes vero vestimenta eius miserunt sortes.</verse>
        <verse osisID='Luke.23.35'>Et stabat populus exspectans. Et deridebant illum et principes dicentes: " Alios salvos fecit; se salvum faciat, si hic est Christus Dei electus! ".</verse>
        <verse osisID='Luke.23.36'>Illudebant autem ei et milites accedentes, acetum offerentes illi</verse>
        <verse osisID='Luke.23.37'>et dicentes: " Si tu es rex Iudaeorum, salvum te fac! ".</verse>
        <verse osisID='Luke.23.38'>Erat autem et superscriptio super illum: " Hic est rex Iudaeorum ".</verse>
        <verse osisID='Luke.23.39'>Unus autem de his, qui pendebant, latronibus blasphemabat eum dicens: " Nonne tu es Christus? Salvum fac temetipsum et nos! ".</verse>
        <verse osisID='Luke.23.40'>Respondens autem alter increpabat illum dicens: " Neque tu times Deum, quod in eadem damnatione es?</verse>
        <verse osisID='Luke.23.41'>Et nos quidem iuste, nam digna factis recipimus! Hic vero nihil mali gessit ".</verse>
        <verse osisID='Luke.23.42'>Et dicebat: " Iesu, memento mei, cum veneris in regnum tuum ".</verse>
        <verse osisID='Luke.23.43'>Et dixit illi: " Amen dico tibi: Hodie mecum eris in paradiso ".</verse>
        <verse osisID='Luke.23.44'>Et erat iam fere hora sexta, et tenebrae factae sunt in universa terra usque in horam nonam,</verse>
        <verse osisID='Luke.23.45'>et obscuratus est sol, et velum templi scissum est medium.</verse>
        <verse osisID='Luke.23.46'>Et clamans voce magna Iesus ait: " Pater, in manus tuas commendo spiritum meum "; et haec dicens exspiravit.</verse>
        <verse osisID='Luke.23.47'>Videns autem centurio, quod factum fuerat, glorificavit Deum dicens: " Vere hic homo iustus erat! ".</verse>
        <verse osisID='Luke.23.48'>Et omnis turba eorum, qui simul aderant ad spectaculum istud et videbant, quae fiebant, percutientes pectora sua revertebantur.</verse>
        <verse osisID='Luke.23.49'>Stabant autem omnes noti eius a longe et mulieres, quae secutae erant eum a Galilaea, haec videntes.</verse>
        <verse osisID='Luke.23.50'>Et ecce vir nomine Ioseph, qui erat decurio, vir bonus et iustus</verse>
        <verse osisID='Luke.23.51'>Chic non consenserat consilio et actibus eorum - ab Arimathaea civitate Iudaeorum, qui exspectabat regnum Dei,</verse>
        <verse osisID='Luke.23.52'>hic accessit ad Pilatum et petiit corpus Iesu</verse>
        <verse osisID='Luke.23.53'>et depositum involvit sindone et posuit eum in monumento exciso, in quo nondum quisquam positus fuerat.</verse>
        <verse osisID='Luke.23.54'>Et dies erat Parasceves, et sabbatum illucescebat.</verse>
        <verse osisID='Luke.23.55'>Subsecutae autem mulieres, quae cum ipso venerant de Galilaea, viderunt monumentum et quemadmodum positum erat corpus eius;</verse>
        <verse osisID='Luke.23.56'>et revertentes paraverunt aromata et unguenta et sabbato quidem siluerunt secundum mandatum.</verse>
      </chapter>
      <chapter osisID='Luke.24'>
        <verse osisID='Luke.24.1'>Prima autem sabbatorum, valde diluculo venerunt ad monumentum portantes, quae paraverant, aromata.</verse>
        <verse osisID='Luke.24.2'>Et invenerunt lapidem revolutum a monumento;</verse>
        <verse osisID='Luke.24.3'>et ingressae non invenerunt corpus Domini Iesu.</verse>
        <verse osisID='Luke.24.4'>Et factum est, dum mente haesitarent de isto, ecce duo viri steterunt secus illas in veste fulgenti.</verse>
        <verse osisID='Luke.24.5'>Cum timerent autem et declinarent vultum in terram, dixerunt ad illas: " Quid quaeritis viventem cum mortuis?</verse>
        <verse osisID='Luke.24.6'>Non est hic, sed surrexit. Recordamini qualiter locutus est vobis, cum adhuc in Galilaea esset,</verse>
        <verse osisID='Luke.24.7'>dicens: "Oportet Filium hominis tradi in manus hominum peccatorum et crucifigi et die tertia resurgere" ".</verse>
        <verse osisID='Luke.24.8'>Et recordatae sunt verborum eius</verse>
        <verse osisID='Luke.24.9'>et regressae a monumento nuntiaverunt haec omnia illis Undecim et ceteris omnibus.</verse>
        <verse osisID='Luke.24.10'>Erat autem Maria Magdalene et Ioanna et Maria Iacobi; et ceterae cum eis dicebant ad apostolos haec.</verse>
        <verse osisID='Luke.24.11'>Et visa sunt ante illos sicut deliramentum verba ista, et non credebant illis.</verse>
        <verse osisID='Luke.24.12'>Petrus autem surgens cucurrit ad monumentum et procumbens videt linteamina sola; et rediit ad sua mirans, quod factum fuerat.</verse>
        <verse osisID='Luke.24.13'>Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem nomine Emmaus;</verse>
        <verse osisID='Luke.24.14'>et ipsi loquebantur ad invicem de his omnibus, quae acciderant.</verse>
        <verse osisID='Luke.24.15'>Et factum est, dum fabularentur et secum quaererent, et ipse Iesus appropinquans ibat cum illis;</verse>
        <verse osisID='Luke.24.16'>oculi autem illorum tenebantur, ne eum agnoscerent.</verse>
        <verse osisID='Luke.24.17'>Et ait ad illos: " Qui sunt hi sermones, quos confertis ad invicem ambulantes? ". Et steterunt tristes.</verse>
        <verse osisID='Luke.24.18'>Et respondens unus, cui nomen Cleopas, dixit ei: " Tu solus peregrinus es in Ierusalem et non cognovisti, quae facta sunt in illa his diebus? ".</verse>
        <verse osisID='Luke.24.19'>Quibus ille dixit: " Quae? ". Et illi dixerunt ei: " De Iesu Nazareno, qui fuit vir propheta, potens in opere et sermone coram Deo et omni populo;</verse>
        <verse osisID='Luke.24.20'>et quomodo eum tradiderunt summi sacerdotes et principes nostri in damnationem mortis et crucifixerunt eum.</verse>
        <verse osisID='Luke.24.21'>Nos autem sperabamus, quia ipse esset redempturus Israel; at nunc super haec omnia tertia dies hodie quod haec facta sunt.</verse>
        <verse osisID='Luke.24.22'>Sed et mulieres quaedam ex nostris terruerunt nos, quae ante lucem fuerunt ad monumentum</verse>
        <verse osisID='Luke.24.23'>et, non invento corpore eius, venerunt dicentes se etiam visionem angelorum vidisse, qui dicunt eum vivere.</verse>
        <verse osisID='Luke.24.24'>Et abierunt quidam ex nostris ad monumentum et ita invenerunt, sicut mulieres dixerunt, ipsum vero non viderunt ".</verse>
        <verse osisID='Luke.24.25'>Et ipse dixit ad eos: " O stulti et tardi corde ad credendum in omnibus, quae locuti sunt Prophetae!</verse>
        <verse osisID='Luke.24.26'>Nonne haec oportuit pati Christum et intrare in gloriam suam? ".</verse>
        <verse osisID='Luke.24.27'>Et incipiens a Moyse et omnibus Prophetis interpretabatur illis in omnibus Scripturis, quae de ipso erant.</verse>
        <verse osisID='Luke.24.28'>Et appropinquaverunt castello, quo ibant, et ipse se finxit longius ire.</verse>
        <verse osisID='Luke.24.29'>Et coegerunt illum dicentes: " Mane nobiscum, quoniam advesperascit, et inclinata est iam dies ". Et intravit, ut maneret cum illis.</verse>
        <verse osisID='Luke.24.30'>Et factum est, dum recumberet cum illis, accepit panem et benedixit ac fregit et porrigebat illis.</verse>
        <verse osisID='Luke.24.31'>Et aperti sunt oculi eorum, et cognoverunt eum; et ipse evanuit ab eis.</verse>
        <verse osisID='Luke.24.32'>Et dixerunt ad invicem: " Nonne cor nostrum ardens erat in nobis, dum loqueretur nobis in via et aperiret nobis Scripturas? ".</verse>
        <verse osisID='Luke.24.33'>Et surgentes eadem hora regressi sunt in Ierusalem et invenerunt congregatos Undecim et eos, qui cum ipsis erant,</verse>
        <verse osisID='Luke.24.34'>dicentes: " Surrexit Dominus vere et apparuit Simoni ".</verse>
        <verse osisID='Luke.24.35'>Et ipsi narrabant, quae gesta erant in via, et quomodo cognoverunt eum in fractione panis.</verse>
        <verse osisID='Luke.24.36'>Dum haec autem loquuntur, ipse stetit in medio eorum et dicit eis: " Pax vobis! ".</verse>
        <verse osisID='Luke.24.37'>Conturbati vero et conterriti existimabant se spiritum videre.</verse>
        <verse osisID='Luke.24.38'>Et dixit eis: " Quid turbati estis, et quare cogitationes ascendunt in corda vestra?</verse>
        <verse osisID='Luke.24.39'>Videte manus meas et pedes meos, quia ipse ego sum! Palpate me et videte, quia spiritus carnem et ossa non habet, sicut me videtis habere ".</verse>
        <verse osisID='Luke.24.40'>Et cum hoc dixisset, ostendit eis manus et pedes.</verse>
        <verse osisID='Luke.24.41'>Adhuc autem illis non credentibus prae gaudio et mirantibus, dixit eis:  Habetis hic aliquid, quod manducetur? ".</verse>
        <verse osisID='Luke.24.42'>At illi obtulerunt ei partem piscis assi.</verse>
        <verse osisID='Luke.24.43'>Et sumens, coram eis manducavit.</verse>
        <verse osisID='Luke.24.44'>Et dixit ad eos: " Haec sunt verba, quae locutus sum ad vos, cum adhuc essem vobiscum, quoniam necesse est impleri omnia, quae scripta sunt in Lege Moysis et Prophetis et Psalmis de me ".</verse>
        <verse osisID='Luke.24.45'>Tunc aperuit illis sensum, ut intellegerent Scripturas.</verse>
        <verse osisID='Luke.24.46'>Et dixit eis: " Sic scriptum est, Christum pati et resurgere a mortuis die tertia,</verse>
        <verse osisID='Luke.24.47'>et praedicari in nomine eius paenitentiam in remissionem peccatorum in omnes gentes, incipientibus ab Ierusalem.</verse>
        <verse osisID='Luke.24.48'>Vos estis testes horum.</verse>
        <verse osisID='Luke.24.49'>Et ecce ego mitto promissum Patris mei in vos; vos autem sedete in civitate, quoadusque induamini virtutem ex alto ".</verse>
        <verse osisID='Luke.24.50'>Eduxit autem eos foras usque in Bethaniam et, elevatis manibus suis, benedixit eis.</verse>
        <verse osisID='Luke.24.51'>Et factum est, dum benediceret illis, recessit ab eis et ferebatur in caelum.</verse>
        <verse osisID='Luke.24.52'>Et ipsi adoraverunt eum et regressi sunt in Ierusalem cum gaudio magno</verse>
        <verse osisID='Luke.24.53'>et erant semper in templo benedicentes Deum.</verse>
      </chapter>
    </div></osisText>
</osis>