<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Job'>
      <chapter osisID='Job.1'>
        <verse osisID='Job.1.1'>vir erat in terra Hus nomine Iob et erat vir ille simplex et rectus ac timens Deum et recedens a malo</verse>
        <verse osisID='Job.1.2'>natique sunt ei septem filii et tres filiae</verse>
        <verse osisID='Job.1.3'>et fuit possessio eius septem milia ovium et tria milia camelorum quingenta quoque iuga boum et quingentae asinae ac familia multa nimis eratque vir ille magnus inter omnes Orientales</verse>
        <verse osisID='Job.1.4'>et ibant filii eius et faciebant convivium per domos unusquisque in die suo et mittentes vocabant tres sorores suas ut comederent et biberent cum eis</verse>
        <verse osisID='Job.1.5'>cumque in orbem transissent dies convivii mittebat ad eos Iob et sanctificabat illos consurgensque diluculo offerebat holocausta per singulos dicebat enim ne forte peccaverint filii mei et benedixerint Deo in cordibus suis sic faciebat Iob cunctis diebus</verse>
        <verse osisID='Job.1.6'>quadam autem die cum venissent filii Dei ut adsisterent coram Domino adfuit inter eos etiam Satan</verse>
        <verse osisID='Job.1.7'>cui dixit Dominus unde venis qui respondens ait circuivi terram et perambulavi eam</verse>
        <verse osisID='Job.1.8'>dixitque Dominus ad eum numquid considerasti servum meum Iob quod non sit ei similis in terra homo simplex et rectus et timens Deum ac recedens a malo</verse>
        <verse osisID='Job.1.9'>cui respondens Satan ait numquid frustra timet Iob Deum</verse>
        <verse osisID='Job.1.10'>nonne tu vallasti eum ac domum eius universamque substantiam per circuitum operibus manuum eius benedixisti et possessio illius crevit in terra</verse>
        <verse osisID='Job.1.11'>sed extende paululum manum tuam et tange cuncta quae possidet nisi in facie tua benedixerit tibi</verse>
        <verse osisID='Job.1.12'>dixit ergo Dominus ad Satan ecce universa quae habet in manu tua sunt tantum in eum ne extendas manum tuam egressusque est Satan a facie Domini</verse>
        <verse osisID='Job.1.13'>cum autem quadam die filii et filiae eius comederent et biberent vinum in domo fratris sui primogeniti</verse>
        <verse osisID='Job.1.14'>nuntius venit ad Iob qui diceret boves arabant et asinae pascebantur iuxta eos</verse>
        <verse osisID='Job.1.15'>et inruerunt Sabei tuleruntque omnia et pueros percusserunt gladio et evasi ego solus ut nuntiarem tibi</verse>
        <verse osisID='Job.1.16'>cumque adhuc ille loqueretur venit alter et dixit ignis Dei cecidit e caelo et tactas oves puerosque consumpsit et effugi ego solus ut nuntiarem tibi</verse>
        <verse osisID='Job.1.17'>sed et illo adhuc loquente venit alius et dixit Chaldei fecerunt tres turmas et invaserunt camelos et tulerunt eos necnon et pueros percusserunt gladio et ego fugi solus ut nuntiarem tibi</verse>
        <verse osisID='Job.1.18'>loquebatur ille et ecce alius intravit et dixit filiis tuis et filiabus vescentibus et bibentibus vinum in domo fratris sui primogeniti</verse>
        <verse osisID='Job.1.19'>repente ventus vehemens inruit a regione deserti et concussit quattuor angulos domus quae corruens oppressit liberos tuos et mortui sunt et effugi ego solus ut nuntiarem tibi</verse>
        <verse osisID='Job.1.20'>tunc surrexit Iob et scidit tunicam suam et tonso capite corruens in terram adoravit</verse>
        <verse osisID='Job.1.21'>et dixit nudus egressus sum de utero matris meae et nudus revertar illuc Dominus dedit Dominus abstulit sit nomen Domini benedictum</verse>
        <verse osisID='Job.1.22'>in omnibus his non peccavit Iob neque stultum quid contra Deum locutus est</verse>
      </chapter>
      <chapter osisID='Job.2'>
        <verse osisID='Job.2.1'>factum est autem cum quadam die venissent filii Dei et starent coram Domino venisset quoque Satan inter eos et staret in conspectu eius</verse>
        <verse osisID='Job.2.2'>ut diceret Dominus ad Satan unde venis qui respondens ait circuivi terram et perambulavi eam</verse>
        <verse osisID='Job.2.3'>et dixit Dominus ad Satan numquid considerasti servum meum Iob quod non sit ei similis in terra vir simplex et rectus timens Deum ac recedens a malo et adhuc retinens innocentiam tu autem commovisti me adversus eum ut adfligerem illum frustra</verse>
        <verse osisID='Job.2.4'>cui respondens Satan ait pellem pro pelle et cuncta quae habet homo dabit pro anima sua</verse>
        <verse osisID='Job.2.5'>alioquin mitte manum tuam et tange os eius et carnem et tunc videbis quod in facie benedicat tibi</verse>
        <verse osisID='Job.2.6'>dixit ergo Dominus ad Satan ecce in manu tua est verumtamen animam illius serva</verse>
        <verse osisID='Job.2.7'>egressus igitur Satan a facie Domini percussit Iob ulcere pessimo a planta pedis usque ad verticem eius</verse>
        <verse osisID='Job.2.8'>qui testa saniem deradebat sedens in sterquilinio</verse>
        <verse osisID='Job.2.9'>dixit autem illi uxor sua adhuc tu permanes in simplicitate tua benedic Deo et morere</verse>
        <verse osisID='Job.2.10'>qui ait ad illam quasi una de stultis locuta es si bona suscepimus de manu Domini quare mala non suscipiamus in omnibus his non peccavit Iob labiis suis</verse>
        <verse osisID='Job.2.11'>igitur audientes tres amici Iob omne malum quod accidisset ei venerunt singuli de loco suo Eliphaz Themanites et Baldad Suites et Sophar Naamathites condixerant enim ut pariter venientes visitarent eum et consolarentur</verse>
        <verse osisID='Job.2.12'>cumque levassent procul oculos suos non cognoverunt eum et exclamantes ploraverunt scissisque vestibus sparserunt pulverem super caput suum in caelum</verse>
        <verse osisID='Job.2.13'>et sederunt cum eo in terram septem diebus et septem noctibus et nemo loquebatur ei verbum videbant enim dolorem esse vehementem</verse>
      </chapter>
      <chapter osisID='Job.3'>
        <verse osisID='Job.3.1'>post haec aperuit Iob os suum et maledixit diei suo</verse>
        <verse osisID='Job.3.2'>et locutus est</verse>
        <verse osisID='Job.3.3'>pereat dies in qua natus sum et nox in qua dictum est conceptus est homo</verse>
        <verse osisID='Job.3.4'>dies ille vertatur in tenebras non requirat eum Deus desuper et non inlustret lumine</verse>
        <verse osisID='Job.3.5'>obscurent eum tenebrae et umbra mortis occupet eum caligo et involvatur amaritudine</verse>
        <verse osisID='Job.3.6'>noctem illam tenebrosus turbo possideat non conputetur in diebus anni nec numeretur in mensibus</verse>
        <verse osisID='Job.3.7'>sit nox illa solitaria nec laude digna</verse>
        <verse osisID='Job.3.8'>maledicant ei qui maledicunt diei qui parati sunt suscitare Leviathan</verse>
        <verse osisID='Job.3.9'>obtenebrentur stellae caligine eius expectet lucem et non videat nec ortum surgentis aurorae</verse>
        <verse osisID='Job.3.10'>quia non conclusit ostia ventris qui portavit me nec abstulit mala ab oculis meis</verse>
        <verse osisID='Job.3.11'>quare non in vulva mortuus sum egressus ex utero non statim perii</verse>
        <verse osisID='Job.3.12'>quare exceptus genibus cur lactatus uberibus</verse>
        <verse osisID='Job.3.13'>nunc enim dormiens silerem et somno meo requiescerem</verse>
        <verse osisID='Job.3.14'>cum regibus et consulibus terrae qui aedificant sibi solitudines</verse>
        <verse osisID='Job.3.15'>aut cum principibus qui possident aurum et replent domos suas argento</verse>
        <verse osisID='Job.3.16'>aut sicut abortivum absconditum non subsisterem vel qui concepti non viderunt lucem</verse>
        <verse osisID='Job.3.17'>ibi impii cessaverunt a tumultu et ibi requieverunt fessi robore</verse>
        <verse osisID='Job.3.18'>et quondam vincti pariter sine molestia non audierunt vocem exactoris</verse>
        <verse osisID='Job.3.19'>parvus et magnus ibi sunt et servus liber a domino suo</verse>
        <verse osisID='Job.3.20'>quare data est misero lux et vita his qui in amaritudine animae sunt</verse>
        <verse osisID='Job.3.21'>qui expectant mortem et non venit quasi effodientes thesaurum</verse>
        <verse osisID='Job.3.22'>gaudentque vehementer cum invenerint sepulchrum</verse>
        <verse osisID='Job.3.23'>viro cuius abscondita est via et circumdedit eum Deus tenebris</verse>
        <verse osisID='Job.3.24'>antequam comedam suspiro et quasi inundantes aquae sic rugitus meus</verse>
        <verse osisID='Job.3.25'>quia timor quem timebam evenit mihi et quod verebar accidit</verse>
        <verse osisID='Job.3.26'>nonne dissimulavi nonne silui nonne quievi et venit super me indignatio</verse>
      </chapter>
      <chapter osisID='Job.4'>
        <verse osisID='Job.4.1'>respondens autem Eliphaz Themanites dixit</verse>
        <verse osisID='Job.4.2'>si coeperimus loqui tibi forsitan moleste accipias sed conceptum sermonem tenere quis possit</verse>
        <verse osisID='Job.4.3'>ecce docuisti multos et manus lassas roborasti</verse>
        <verse osisID='Job.4.4'>vacillantes confirmaverunt sermones tui et genua trementia confortasti</verse>
        <verse osisID='Job.4.5'>nunc autem venit super te plaga et defecisti tetigit te et conturbatus es</verse>
        <verse osisID='Job.4.6'>timor tuus fortitudo tua patientia tua et perfectio viarum tuarum</verse>
        <verse osisID='Job.4.7'>recordare obsecro te quis umquam innocens perierit aut quando recti deleti sint</verse>
        <verse osisID='Job.4.8'>quin potius vidi eos qui operantur iniquitatem et seminant dolores et metunt eos</verse>
        <verse osisID='Job.4.9'>flante Deo perisse et spiritu irae eius esse consumptos</verse>
        <verse osisID='Job.4.10'>rugitus leonis et vox leaenae et dentes catulorum leonum contriti sunt</verse>
        <verse osisID='Job.4.11'>tigris periit eo quod non haberet praedam et catuli leonis dissipati sunt</verse>
        <verse osisID='Job.4.12'>porro ad me dictum est verbum absconditum et quasi furtive suscepit auris mea venas susurri eius</verse>
        <verse osisID='Job.4.13'>in horrore visionis nocturnae quando solet sopor occupare homines</verse>
        <verse osisID='Job.4.14'>pavor tenuit me et tremor et omnia ossa mea perterrita sunt</verse>
        <verse osisID='Job.4.15'>et cum spiritus me praesente transiret inhorruerunt pili carnis meae</verse>
        <verse osisID='Job.4.16'>stetit quidam cuius non agnoscebam vultum imago coram oculis meis et vocem quasi aurae lenis audivi</verse>
        <verse osisID='Job.4.17'>numquid homo Dei conparatione iustificabitur aut factore suo purior erit vir</verse>
        <verse osisID='Job.4.18'>ecce qui serviunt ei non sunt stabiles et in angelis suis repperit pravitatem</verse>
        <verse osisID='Job.4.19'>quanto magis hii qui habitant domos luteas qui terrenum habent fundamentum consumentur velut a tinea</verse>
        <verse osisID='Job.4.20'>de mane usque ad vesperum succidentur et quia nullus intellegit in aeternum peribunt</verse>
        <verse osisID='Job.4.21'>qui autem reliqui fuerint auferentur ex eis morientur et non in sapientia</verse>
      </chapter>
      <chapter osisID='Job.5'>
        <verse osisID='Job.5.1'>voca ergo si est qui tibi respondeat et ad aliquem sanctorum convertere</verse>
        <verse osisID='Job.5.2'>vere stultum interficit iracundia et parvulum occidit invidia</verse>
        <verse osisID='Job.5.3'>ego vidi stultum firma radice et maledixi pulchritudini eius statim</verse>
        <verse osisID='Job.5.4'>longe fient filii eius a salute et conterentur in porta et non erit qui eruat</verse>
        <verse osisID='Job.5.5'>cuius messem famelicus comedet et ipsum rapiet armatus et ebibent sitientes divitias eius</verse>
        <verse osisID='Job.5.6'>nihil in terra sine causa fit et de humo non orietur dolor</verse>
        <verse osisID='Job.5.7'>homo ad laborem nascitur et avis ad volatum</verse>
        <verse osisID='Job.5.8'>quam ob rem ego deprecabor Dominum et ad Deum ponam eloquium meum</verse>
        <verse osisID='Job.5.9'>qui facit magna et inscrutabilia et mirabilia absque numero</verse>
        <verse osisID='Job.5.10'>qui dat pluviam super faciem terrae et inrigat aquis universa</verse>
        <verse osisID='Job.5.11'>qui ponit humiles in sublimi et maerentes erigit sospitate</verse>
        <verse osisID='Job.5.12'>qui dissipat cogitationes malignorum ne possint implere manus eorum quod coeperant</verse>
        <verse osisID='Job.5.13'>qui adprehendit sapientes in astutia eorum et consilium pravorum dissipat</verse>
        <verse osisID='Job.5.14'>per diem incurrent tenebras et quasi in nocte sic palpabunt in meridie</verse>
        <verse osisID='Job.5.15'>porro salvum faciet a gladio oris eorum et de manu violenti pauperem</verse>
        <verse osisID='Job.5.16'>et erit egeno spes iniquitas autem contrahet os suum</verse>
        <verse osisID='Job.5.17'>beatus homo qui corripitur a Domino increpationem ergo Domini ne reprobes</verse>
        <verse osisID='Job.5.18'>quia ipse vulnerat et medetur percutit et manus eius sanabunt</verse>
        <verse osisID='Job.5.19'>in sex tribulationibus liberabit te et in septima non tanget te malum</verse>
        <verse osisID='Job.5.20'>in fame eruet te de morte et in bello de manu gladii</verse>
        <verse osisID='Job.5.21'>a flagello linguae absconderis et non timebis calamitatem cum venerit</verse>
        <verse osisID='Job.5.22'>in vastitate et fame ridebis et bestiam terrae non formidabis</verse>
        <verse osisID='Job.5.23'>sed cum lapidibus regionum pactum tuum et bestiae terrae pacificae erunt tibi</verse>
        <verse osisID='Job.5.24'>et scies quod pacem habeat tabernaculum tuum et visitans speciem tuam non peccabis</verse>
        <verse osisID='Job.5.25'>scies quoque quoniam multiplex erit semen tuum et progenies tua quasi herba terrae</verse>
        <verse osisID='Job.5.26'>ingredieris in abundantia sepulchrum sicut infertur acervus in tempore suo</verse>
        <verse osisID='Job.5.27'>ecce hoc ut investigavimus ita est quod auditum mente pertracta</verse>
      </chapter>
      <chapter osisID='Job.6'>
        <verse osisID='Job.6.1'>respondens autem Iob dixit</verse>
        <verse osisID='Job.6.2'>utinam adpenderentur peccata mea quibus iram merui et calamitas quam patior in statera</verse>
        <verse osisID='Job.6.3'>quasi harena maris haec gravior appareret unde et verba mea dolore sunt plena</verse>
        <verse osisID='Job.6.4'>quia sagittae Domini in me sunt quarum indignatio ebibit spiritum meum et terrores Domini militant contra me</verse>
        <verse osisID='Job.6.5'>numquid rugiet onager cum habuerit herbam aut mugiet bos cum ante praesepe plenum steterit</verse>
        <verse osisID='Job.6.6'>aut poterit comedi insulsum quod non est sale conditum aut potest aliquis gustare quod gustatum adfert mortem</verse>
        <verse osisID='Job.6.7'>quae prius tangere nolebat anima mea nunc prae angustia cibi mei sunt</verse>
        <verse osisID='Job.6.8'>quis det ut veniat petitio mea et quod expecto tribuat mihi Deus</verse>
        <verse osisID='Job.6.9'>et qui coepit ipse me conterat solvat manum suam et succidat me</verse>
        <verse osisID='Job.6.10'>et haec mihi sit consolatio ut adfligens me dolore non parcat nec contradicam sermonibus Sancti</verse>
        <verse osisID='Job.6.11'>quae est enim fortitudo mea ut sustineam aut quis finis meus ut patienter agam</verse>
        <verse osisID='Job.6.12'>nec fortitudo lapidum fortitudo mea nec caro mea aerea est</verse>
        <verse osisID='Job.6.13'>ecce non est auxilium mihi in me et necessarii quoque mei recesserunt a me</verse>
        <verse osisID='Job.6.14'>qui tollit ab amico suo misericordiam timorem Domini derelinquit</verse>
        <verse osisID='Job.6.15'>fratres mei praeterierunt me sicut torrens qui raptim transit in convallibus</verse>
        <verse osisID='Job.6.16'>qui timent pruinam inruet super eos nix</verse>
        <verse osisID='Job.6.17'>tempore quo fuerint dissipati peribunt et ut incaluerit solventur de loco suo</verse>
        <verse osisID='Job.6.18'>involutae sunt semitae gressuum eorum ambulabunt in vacuum et peribunt</verse>
        <verse osisID='Job.6.19'>considerate semitas Theman itinera Saba et expectate paulisper</verse>
        <verse osisID='Job.6.20'>confusi sunt quia speravi venerunt quoque usque ad me et pudore cooperti sunt</verse>
        <verse osisID='Job.6.21'>nunc venistis et modo videntes plagam meam timetis</verse>
        <verse osisID='Job.6.22'>numquid dixi adferte mihi et de substantia vestra donate mihi</verse>
        <verse osisID='Job.6.23'>vel liberate me de manu hostis et de manu robustorum eruite me</verse>
        <verse osisID='Job.6.24'>docete me et ego tacebo et si quid forte ignoravi instruite me</verse>
        <verse osisID='Job.6.25'>quare detraxistis sermonibus veritatis cum e vobis nullus sit qui possit arguere</verse>
        <verse osisID='Job.6.26'>ad increpandum tantum eloquia concinnatis et in ventum verba profertis</verse>
        <verse osisID='Job.6.27'>super pupillum inruitis et subvertere nitimini amicum vestrum</verse>
        <verse osisID='Job.6.28'>verumtamen quod coepistis explete praebete aurem et videte an mentiar</verse>
        <verse osisID='Job.6.29'>respondete obsecro absque contentione et loquentes id quod iustum est iudicate</verse>
        <verse osisID='Job.6.30'>et non invenietis in lingua mea iniquitatem nec in faucibus meis stultitia personabit</verse>
      </chapter>
      <chapter osisID='Job.7'>
        <verse osisID='Job.7.1'>militia est vita hominis super terram et sicut dies mercennarii dies eius</verse>
        <verse osisID='Job.7.2'>sicut servus desiderat umbram et sicut mercennarius praestolatur finem operis sui</verse>
        <verse osisID='Job.7.3'>sic et ego habui menses vacuos et noctes laboriosas enumeravi mihi</verse>
        <verse osisID='Job.7.4'>si dormiero dico quando consurgam et rursum expectabo vesperam et replebor doloribus usque ad tenebras</verse>
        <verse osisID='Job.7.5'>induta est caro mea putredine et sordibus pulveris cutis mea aruit et contracta est</verse>
        <verse osisID='Job.7.6'>dies mei velocius transierunt quam a texente tela succiditur et consumpti sunt absque ulla spe</verse>
        <verse osisID='Job.7.7'>memento quia ventus est vita mea et non revertetur oculus meus ut videat bona</verse>
        <verse osisID='Job.7.8'>nec aspiciet me visus hominis oculi tui in me et non subsistam</verse>
        <verse osisID='Job.7.9'>sicut consumitur nubes et pertransit sic qui descenderit ad inferos non ascendet</verse>
        <verse osisID='Job.7.10'>nec revertetur ultra in domum suam neque cognoscet eum amplius locus eius</verse>
        <verse osisID='Job.7.11'>quapropter et ego non parcam ori meo loquar in tribulatione spiritus mei confabulabor cum amaritudine animae meae</verse>
        <verse osisID='Job.7.12'>numquid mare sum ego aut cetus quia circumdedisti me carcere</verse>
        <verse osisID='Job.7.13'>si dixero consolabitur me lectulus meus et relevabor loquens mecum in strato meo</verse>
        <verse osisID='Job.7.14'>terrebis me per somnia et per visiones horrore concuties</verse>
        <verse osisID='Job.7.15'>quam ob rem elegit suspendium anima mea et mortem ossa mea</verse>
        <verse osisID='Job.7.16'>desperavi nequaquam ultra iam vivam parce mihi nihil enim sunt dies mei</verse>
        <verse osisID='Job.7.17'>quid est homo quia magnificas eum aut quia ponis erga eum cor tuum</verse>
        <verse osisID='Job.7.18'>visitas eum diluculo et subito probas illum</verse>
        <verse osisID='Job.7.19'>usquequo non parces mihi nec dimittis me ut gluttiam salivam meam</verse>
        <verse osisID='Job.7.20'>peccavi quid faciam tibi o custos hominum quare posuisti me contrarium tibi et factus sum mihimet ipsi gravis</verse>
        <verse osisID='Job.7.21'>cur non tolles peccatum meum et quare non auferes iniquitatem meam ecce nunc in pulvere dormiam et si mane me quaesieris non subsistam</verse>
      </chapter>
      <chapter osisID='Job.8'>
        <verse osisID='Job.8.1'>respondens autem Baldad Suites dixit</verse>
        <verse osisID='Job.8.2'>usquequo loqueris talia et spiritus multiplex sermones oris tui</verse>
        <verse osisID='Job.8.3'>numquid Deus subplantat iudicium et Omnipotens subvertit quod iustum est</verse>
        <verse osisID='Job.8.4'>etiam si filii tui peccaverunt ei et dimisit eos in manu iniquitatis suae</verse>
        <verse osisID='Job.8.5'>tu tamen si diluculo consurrexeris ad Deum et Omnipotentem fueris deprecatus</verse>
        <verse osisID='Job.8.6'>si mundus et rectus incesseris statim evigilabit ad te et pacatum reddet habitaculum iustitiae tuae</verse>
        <verse osisID='Job.8.7'>in tantum ut priora tua fuerint parva et novissima tua multiplicentur nimis</verse>
        <verse osisID='Job.8.8'>interroga enim generationem pristinam et diligenter investiga patrum memoriam</verse>
        <verse osisID='Job.8.9'>hesterni quippe sumus et ignoramus quoniam sicut umbra dies nostri sunt super terram</verse>
        <verse osisID='Job.8.10'>et ipsi docebunt te loquentur tibi et de corde suo proferent eloquia</verse>
        <verse osisID='Job.8.11'>numquid vivere potest scirpus absque humore aut crescet carectum sine aqua</verse>
        <verse osisID='Job.8.12'>cum adhuc sit in flore nec carpatur manu ante omnes herbas arescit</verse>
        <verse osisID='Job.8.13'>sic viae omnium qui obliviscuntur Deum et spes hypocritae peribit</verse>
        <verse osisID='Job.8.14'>non ei placebit vecordia sua et sicut tela aranearum fiducia eius</verse>
        <verse osisID='Job.8.15'>innitetur super domum suam et non stabit fulciet eam et non consurget</verse>
        <verse osisID='Job.8.16'>humectus videtur antequam veniat sol et in horto suo germen eius egreditur</verse>
        <verse osisID='Job.8.17'>super acervum petrarum radices eius densabuntur et inter lapides commorabitur</verse>
        <verse osisID='Job.8.18'>si absorbuerit eum de loco suo negabit eum et dicet non novi te</verse>
        <verse osisID='Job.8.19'>haec est enim laetitia viae eius ut rursum de terra alii germinentur</verse>
        <verse osisID='Job.8.20'>Deus non proiciet simplicem nec porriget manum malignis</verse>
        <verse osisID='Job.8.21'>donec impleatur risu os tuum et labia tua iubilo</verse>
        <verse osisID='Job.8.22'>qui oderunt te induentur confusione et tabernaculum impiorum non subsistet</verse>
      </chapter>
      <chapter osisID='Job.9'>
        <verse osisID='Job.9.1'>et respondens Iob ait</verse>
        <verse osisID='Job.9.2'>vere scio quod ita sit et quod non iustificetur homo conpositus Deo</verse>
        <verse osisID='Job.9.3'>si voluerit contendere cum eo non poterit ei respondere unum pro mille</verse>
        <verse osisID='Job.9.4'>sapiens corde est et fortis robore quis restitit ei et pacem habuit</verse>
        <verse osisID='Job.9.5'>qui transtulit montes et nescierunt hii quos subvertit in furore suo</verse>
        <verse osisID='Job.9.6'>qui commovet terram de loco suo et columnae eius concutiuntur</verse>
        <verse osisID='Job.9.7'>qui praecipit soli et non oritur et stellas claudit quasi sub signaculo</verse>
        <verse osisID='Job.9.8'>qui extendit caelos solus et graditur super fluctus maris</verse>
        <verse osisID='Job.9.9'>qui facit Arcturum et Oriona et Hyadas et interiora austri</verse>
        <verse osisID='Job.9.10'>qui facit magna et inconprehensibilia et mirabilia quorum non est numerus</verse>
        <verse osisID='Job.9.11'>si venerit ad me non videbo si abierit non intellegam eum</verse>
        <verse osisID='Job.9.12'>si repente interroget quis respondebit ei vel quis dicere potest cur facis</verse>
        <verse osisID='Job.9.13'>Deus cuius resistere irae nemo potest et sub quo curvantur qui portant orbem</verse>
        <verse osisID='Job.9.14'>quantus ergo sum ego qui respondeam ei et loquar verbis meis cum eo</verse>
        <verse osisID='Job.9.15'>qui etiam si habuero quippiam iustum non respondebo sed meum iudicem deprecabor</verse>
        <verse osisID='Job.9.16'>et cum invocantem exaudierit me non credo quod audierit vocem meam</verse>
        <verse osisID='Job.9.17'>in turbine enim conteret me et multiplicabit vulnera mea etiam sine causa</verse>
        <verse osisID='Job.9.18'>non concedit requiescere spiritum meum et implet me amaritudinibus</verse>
        <verse osisID='Job.9.19'>si fortitudo quaeritur robustissimus est si aequitas iudicii nemo pro me audet testimonium dicere</verse>
        <verse osisID='Job.9.20'>si iustificare me voluero os meum condemnabit me si innocentem ostendere pravum me conprobabit</verse>
        <verse osisID='Job.9.21'>etiam si simplex fuero hoc ipsum ignorabit anima mea et taedebit me vitae meae</verse>
        <verse osisID='Job.9.22'>unum est quod locutus sum et innocentem et impium ipse consumit</verse>
        <verse osisID='Job.9.23'>si flagellat occidat semel et non de poenis innocentum rideat</verse>
        <verse osisID='Job.9.24'>terra data est in manu impii vultum iudicum eius operit quod si non ille est quis ergo est</verse>
        <verse osisID='Job.9.25'>dies mei velociores fuerunt cursore fugerunt et non viderunt bonum</verse>
        <verse osisID='Job.9.26'>pertransierunt quasi naves poma portantes sicut aquila volans ad escam</verse>
        <verse osisID='Job.9.27'>cum dixero nequaquam ita loquar commuto faciem meam et dolore torqueor</verse>
        <verse osisID='Job.9.28'>verebar omnia opera mea sciens quod non parceres delinquenti</verse>
        <verse osisID='Job.9.29'>si autem et sic impius sum quare frustra laboravi</verse>
        <verse osisID='Job.9.30'>si lotus fuero quasi aquis nivis et fulserint velut mundissimae manus meae</verse>
        <verse osisID='Job.9.31'>tamen sordibus intingues me et abominabuntur me vestimenta mea</verse>
        <verse osisID='Job.9.32'>neque enim viro qui similis mei est respondebo nec qui mecum in iudicio ex aequo possit audiri</verse>
        <verse osisID='Job.9.33'>non est qui utrumque valeat arguere et ponere manum suam in ambobus</verse>
        <verse osisID='Job.9.34'>auferat a me virgam suam et pavor eius non me terreat</verse>
        <verse osisID='Job.9.35'>loquar et non timebo eum neque enim possum metuens respondere</verse>
      </chapter>
      <chapter osisID='Job.10'>
        <verse osisID='Job.10.1'>taedet animam meam vitae meae dimittam adversum me eloquium meum loquar in amaritudine animae meae</verse>
        <verse osisID='Job.10.2'>dicam Deo noli me condemnare indica mihi cur me ita iudices</verse>
        <verse osisID='Job.10.3'>numquid bonum tibi videtur si calumnieris et opprimas me opus manuum tuarum et consilium impiorum adiuves</verse>
        <verse osisID='Job.10.4'>numquid oculi carnei tibi sunt aut sicut videt homo et tu videbis</verse>
        <verse osisID='Job.10.5'>numquid sicut dies hominis dies tui et anni tui sicut humana sunt tempora</verse>
        <verse osisID='Job.10.6'>ut quaeras iniquitatem meam et peccatum meum scruteris</verse>
        <verse osisID='Job.10.7'>et scias quia nihil impium fecerim cum sit nemo qui de manu tua possit eruere</verse>
        <verse osisID='Job.10.8'>manus tuae plasmaverunt me et fecerunt me totum in circuitu et sic repente praecipitas me</verse>
        <verse osisID='Job.10.9'>memento quaeso quod sicut lutum feceris me et in pulverem reduces me</verse>
        <verse osisID='Job.10.10'>nonne sicut lac mulsisti me et sicut caseum me coagulasti</verse>
        <verse osisID='Job.10.11'>pelle et carnibus vestisti me et ossibus et nervis conpegisti me</verse>
        <verse osisID='Job.10.12'>vitam et misericordiam tribuisti mihi et visitatio tua custodivit spiritum meum</verse>
        <verse osisID='Job.10.13'>licet haec celes in corde tuo tamen scio quia universorum memineris</verse>
        <verse osisID='Job.10.14'>si peccavi et ad horam pepercisti mihi cur ab iniquitate mea mundum me esse non pateris</verse>
        <verse osisID='Job.10.15'>et si impius fuero vae mihi est et si iustus non levabo caput saturatus adflictione et miseria</verse>
        <verse osisID='Job.10.16'>et propter superbiam quasi leaenam capies me reversusque mirabiliter me crucias</verse>
        <verse osisID='Job.10.17'>instauras testes tuos contra me et multiplicas iram tuam adversum me et poenae militant in me</verse>
        <verse osisID='Job.10.18'>quare de vulva eduxisti me qui utinam consumptus essem ne oculus me videret</verse>
        <verse osisID='Job.10.19'>fuissem quasi qui non essem de utero translatus ad tumulum</verse>
        <verse osisID='Job.10.20'>numquid non paucitas dierum meorum finietur brevi dimitte ergo me ut plangam paululum dolorem meum</verse>
        <verse osisID='Job.10.21'>antequam vadam et non revertar ad terram tenebrosam et opertam mortis caligine</verse>
        <verse osisID='Job.10.22'>terram miseriae et tenebrarum ubi umbra mortis et nullus ordo et sempiternus horror inhabitans</verse>
      </chapter>
      <chapter osisID='Job.11'>
        <verse osisID='Job.11.1'>respondens autem Sophar Naamathites dixit</verse>
        <verse osisID='Job.11.2'>numquid qui multa loquitur non et audiet aut vir verbosus iustificabitur</verse>
        <verse osisID='Job.11.3'>tibi soli tacebunt homines et cum ceteros inriseris a nullo confutaberis</verse>
        <verse osisID='Job.11.4'>dixisti enim purus est sermo meus et mundus sum in conspectu tuo</verse>
        <verse osisID='Job.11.5'>atque utinam Deus loqueretur tecum et aperiret labia sua tibi</verse>
        <verse osisID='Job.11.6'>ut ostenderet tibi secreta sapientiae et quod multiplex esset lex eius et intellegeres quod multo minora exigaris a Deo quam meretur iniquitas tua</verse>
        <verse osisID='Job.11.7'>forsitan vestigia Dei conprehendes et usque ad perfectum Omnipotentem repperies</verse>
        <verse osisID='Job.11.8'>excelsior caelo est et quid facies profundior inferno et unde cognosces</verse>
        <verse osisID='Job.11.9'>longior terrae mensura eius et latior mari</verse>
        <verse osisID='Job.11.10'>si subverterit omnia vel in unum coartaverit quis contradicet ei</verse>
        <verse osisID='Job.11.11'>ipse enim novit hominum vanitatem et videns iniquitatem nonne considerat</verse>
        <verse osisID='Job.11.12'>vir vanus in superbiam erigitur et tamquam pullum onagri se liberum natum putat</verse>
        <verse osisID='Job.11.13'>tu autem firmasti cor tuum et expandisti ad eum manus tuas</verse>
        <verse osisID='Job.11.14'>si iniquitatem quod est in manu tua abstuleris a te et non manserit in tabernaculo tuo iniustitia</verse>
        <verse osisID='Job.11.15'>tum levare poteris faciem tuam absque macula et eris stabilis et non timebis</verse>
        <verse osisID='Job.11.16'>miseriae quoque oblivisceris et quasi aquarum quae praeterierint recordaberis</verse>
        <verse osisID='Job.11.17'>et quasi meridianus fulgor consurget tibi ad vesperam et cum te consumptum putaveris orieris ut lucifer</verse>
        <verse osisID='Job.11.18'>et habebis fiduciam proposita tibi spe et defossus securus dormies</verse>
        <verse osisID='Job.11.19'>requiesces et non erit qui te exterreat et deprecabuntur faciem tuam plurimi</verse>
        <verse osisID='Job.11.20'>oculi autem impiorum deficient et effugium peribit ab eis et spes eorum abominatio animae</verse>
      </chapter>
      <chapter osisID='Job.12'>
        <verse osisID='Job.12.1'>respondens autem Iob dixit</verse>
        <verse osisID='Job.12.2'>ergo vos estis soli homines et vobiscum morietur sapientia</verse>
        <verse osisID='Job.12.3'>et mihi est cor sicut et vobis nec inferior vestri sum quis enim haec quae nostis ignorat</verse>
        <verse osisID='Job.12.4'>qui deridetur ab amico suo sicut ego invocabit Deum et exaudiet eum deridetur enim iusti simplicitas</verse>
        <verse osisID='Job.12.5'>lampas contempta apud cogitationes divitum parata ad tempus statutum</verse>
        <verse osisID='Job.12.6'>abundant tabernacula praedonum et audacter provocant Deum cum ipse dederit omnia in manibus eorum</verse>
        <verse osisID='Job.12.7'>nimirum interroga iumenta et docebunt te et volatilia caeli et indicabunt tibi</verse>
        <verse osisID='Job.12.8'>loquere terrae et respondebit tibi et narrabunt pisces maris</verse>
        <verse osisID='Job.12.9'>quis ignorat quod omnia haec manus Domini fecerit</verse>
        <verse osisID='Job.12.10'>in cuius manu anima omnis viventis et spiritus universae carnis hominis</verse>
        <verse osisID='Job.12.11'>nonne auris verba diiudicat et fauces comedentis saporem</verse>
        <verse osisID='Job.12.12'>in antiquis est sapientia et in multo tempore prudentia</verse>
        <verse osisID='Job.12.13'>apud ipsum est sapientia et fortitudo ipse habet consilium et intellegentiam</verse>
        <verse osisID='Job.12.14'>si destruxerit nemo est qui aedificet et si incluserit hominem nullus est qui aperiat</verse>
        <verse osisID='Job.12.15'>si continuerit aquas omnia siccabuntur et si emiserit eas subvertent terram</verse>
        <verse osisID='Job.12.16'>apud ipsum est fortitudo et sapientia ipse novit et decipientem et eum qui decipitur</verse>
        <verse osisID='Job.12.17'>adducit consiliarios in stultum finem et iudices in stuporem</verse>
        <verse osisID='Job.12.18'>balteum regum dissolvit et praecingit fune renes eorum</verse>
        <verse osisID='Job.12.19'>ducit sacerdotes inglorios et optimates subplantat</verse>
        <verse osisID='Job.12.20'>commutans labium veracium et doctrinam senum auferens</verse>
        <verse osisID='Job.12.21'>effundit despectionem super principes et eos qui oppressi fuerant relevans</verse>
        <verse osisID='Job.12.22'>qui revelat profunda de tenebris et producit in lucem umbram mortis</verse>
        <verse osisID='Job.12.23'>qui multiplicat gentes et perdet eas et subversas in integrum restituet</verse>
        <verse osisID='Job.12.24'>qui inmutat cor principum populi terrae et decipit eos ut frustra incedant per invium</verse>
        <verse osisID='Job.12.25'>palpabunt quasi in tenebris et non in luce et errare eos faciet quasi ebrios</verse>
      </chapter>
      <chapter osisID='Job.13'>
        <verse osisID='Job.13.1'>ecce omnia et vidit oculus meus et audivit auris mea et intellexi singula</verse>
        <verse osisID='Job.13.2'>secundum scientiam vestram et ego novi nec inferior vestri sum</verse>
        <verse osisID='Job.13.3'>sed tamen ad Omnipotentem loquar et disputare cum Deo cupio</verse>
        <verse osisID='Job.13.4'>prius vos ostendens fabricatores mendacii et cultores perversorum dogmatum</verse>
        <verse osisID='Job.13.5'>atque utinam taceretis ut putaremini esse sapientes</verse>
        <verse osisID='Job.13.6'>audite ergo correptiones meas et iudicium labiorum meorum adtendite</verse>
        <verse osisID='Job.13.7'>numquid Deus indiget vestro mendacio ut pro illo loquamini dolos</verse>
        <verse osisID='Job.13.8'>numquid faciem eius accipitis et pro Deo iudicare nitimini</verse>
        <verse osisID='Job.13.9'>aut placebit ei quem celare nihil potest aut decipietur ut homo vestris fraudulentiis</verse>
        <verse osisID='Job.13.10'>ipse vos arguet quoniam in abscondito faciem eius accipitis</verse>
        <verse osisID='Job.13.11'>statim ut se commoverit turbabit vos et terror eius inruet super vos</verse>
        <verse osisID='Job.13.12'>memoria vestra conparabitur cineri et redigentur in lutum cervices vestrae</verse>
        <verse osisID='Job.13.13'>tacete paulisper ut loquar quodcumque mihi mens suggesserit</verse>
        <verse osisID='Job.13.14'>quare lacero carnes meas dentibus meis et animam meam porto in manibus meis</verse>
        <verse osisID='Job.13.15'>etiam si occiderit me in ipso sperabo verumtamen vias meas in conspectu eius arguam</verse>
        <verse osisID='Job.13.16'>et ipse erit salvator meus non enim veniet in conspectu eius omnis hypocrita</verse>
        <verse osisID='Job.13.17'>audite sermonem meum et enigmata percipite auribus vestris</verse>
        <verse osisID='Job.13.18'>si fuero iudicatus scio quod iustus inveniar</verse>
        <verse osisID='Job.13.19'>quis est qui iudicetur mecum veniat quare tacens consumor</verse>
        <verse osisID='Job.13.20'>duo tantum ne facias mihi et tunc a facie tua non abscondar</verse>
        <verse osisID='Job.13.21'>manum tuam longe fac a me et formido tua non me terreat</verse>
        <verse osisID='Job.13.22'>et voca me et respondebo tibi aut certe loquar et tu responde mihi</verse>
        <verse osisID='Job.13.23'>quantas habeo iniquitates et peccata scelera mea et delicta ostende mihi</verse>
        <verse osisID='Job.13.24'>cur faciem tuam abscondis et arbitraris me inimicum tuum</verse>
        <verse osisID='Job.13.25'>contra folium quod vento rapitur ostendis potentiam tuam et stipulam siccam persequeris</verse>
        <verse osisID='Job.13.26'>scribis enim contra me amaritudines et consumere me vis peccatis adulescentiae meae</verse>
        <verse osisID='Job.13.27'>posuisti in nervo pedem meum et observasti omnes semitas meas et vestigia pedum meorum considerasti</verse>
        <verse osisID='Job.13.28'>qui quasi putredo consumendus sum et quasi vestimentum quod comeditur a tinea</verse>
      </chapter>
      <chapter osisID='Job.14'>
        <verse osisID='Job.14.1'>homo natus de muliere brevi vivens tempore repletus multis miseriis</verse>
        <verse osisID='Job.14.2'>quasi flos egreditur et conteritur et fugit velut umbra et numquam in eodem statu permanet</verse>
        <verse osisID='Job.14.3'>et dignum ducis super huiuscemodi aperire oculos tuos et adducere eum tecum in iudicium</verse>
        <verse osisID='Job.14.4'>quis potest facere mundum de inmundo conceptum semine nonne tu qui solus es</verse>
        <verse osisID='Job.14.5'>breves dies hominis sunt numerus mensuum eius apud te est constituisti terminos eius qui praeterire non poterunt</verse>
        <verse osisID='Job.14.6'>recede paululum ab eo ut quiescat donec optata veniat sicut mercennarii dies eius</verse>
        <verse osisID='Job.14.7'>lignum habet spem si praecisum fuerit rursum virescit et rami eius pullulant</verse>
        <verse osisID='Job.14.8'>si senuerit in terra radix eius et in pulvere emortuus fuerit truncus illius</verse>
        <verse osisID='Job.14.9'>ad odorem aquae germinabit et faciet comam quasi cum primum plantatum est</verse>
        <verse osisID='Job.14.10'>homo vero cum mortuus fuerit et nudatus atque consumptus ubi quaeso est</verse>
        <verse osisID='Job.14.11'>quomodo si recedant aquae de mari et fluvius vacuefactus arescat</verse>
        <verse osisID='Job.14.12'>sic homo cum dormierit non resurget donec adteratur caelum non evigilabit nec consurget de somno suo</verse>
        <verse osisID='Job.14.13'>quis mihi hoc tribuat ut in inferno protegas me ut abscondas me donec pertranseat furor tuus et constituas mihi tempus in quo recorderis mei</verse>
        <verse osisID='Job.14.14'>putasne mortuus homo rursum vivet cunctis diebus quibus nunc milito expecto donec veniat inmutatio mea</verse>
        <verse osisID='Job.14.15'>vocabis et ego respondebo tibi operi manuum tuarum porriges dexteram</verse>
        <verse osisID='Job.14.16'>tu quidem gressus meos dinumerasti sed parces peccatis meis</verse>
        <verse osisID='Job.14.17'>signasti quasi in sacculo delicta mea sed curasti iniquitatem meam</verse>
        <verse osisID='Job.14.18'>mons cadens defluet et saxum transfertur de loco suo</verse>
        <verse osisID='Job.14.19'>lapides excavant aquae et adluvione paulatim terra consumitur et homines ergo similiter perdes</verse>
        <verse osisID='Job.14.20'>roborasti eum paululum ut in perpetuum pertransiret inmutabis faciem eius et emittes eum</verse>
        <verse osisID='Job.14.21'>sive nobiles fuerint filii eius sive ignobiles non intelleget</verse>
        <verse osisID='Job.14.22'>attamen caro eius dum vivet dolebit et anima illius super semet ipso lugebit</verse>
      </chapter>
      <chapter osisID='Job.15'>
        <verse osisID='Job.15.1'>respondens autem Eliphaz Themanites dixit</verse>
        <verse osisID='Job.15.2'>numquid sapiens respondebit quasi in ventum loquens et implebit ardore stomachum suum</verse>
        <verse osisID='Job.15.3'>arguis verbis eum qui non est aequalis tui et loqueris quod tibi non expedit</verse>
        <verse osisID='Job.15.4'>quantum in te est evacuasti timorem et tulisti preces coram Deo</verse>
        <verse osisID='Job.15.5'>docuit enim iniquitas tua os tuum et imitaris linguam blasphemantium</verse>
        <verse osisID='Job.15.6'>condemnabit te os tuum et non ego et labia tua respondebunt tibi</verse>
        <verse osisID='Job.15.7'>numquid primus homo tu natus es et ante colles formatus</verse>
        <verse osisID='Job.15.8'>numquid consilium Dei audisti et inferior te erit eius sapientia</verse>
        <verse osisID='Job.15.9'>quid nosti quod ignoremus quid intellegis quod nesciamus</verse>
        <verse osisID='Job.15.10'>et senes et antiqui sunt in nobis multo vetustiores quam patres tui</verse>
        <verse osisID='Job.15.11'>numquid grande est ut consoletur te Deus sed verba tua prava hoc prohibent</verse>
        <verse osisID='Job.15.12'>quid te elevat cor tuum et quasi magna cogitans adtonitos habes oculos</verse>
        <verse osisID='Job.15.13'>quid tumet contra Deum spiritus tuus ut proferas de ore huiuscemodi sermones</verse>
        <verse osisID='Job.15.14'>quid est homo ut inmaculatus sit et ut iustus appareat natus de muliere</verse>
        <verse osisID='Job.15.15'>ecce inter sanctos eius nemo inmutabilis et caeli non sunt mundi in conspectu eius</verse>
        <verse osisID='Job.15.16'>quanto magis abominabilis et inutilis homo qui bibit quasi aquas iniquitatem</verse>
        <verse osisID='Job.15.17'>ostendam tibi audi me quod vidi narrabo tibi</verse>
        <verse osisID='Job.15.18'>sapientes confitentur et non abscondunt patres suos</verse>
        <verse osisID='Job.15.19'>quibus solis data est terra et non transibit alienus per eos</verse>
        <verse osisID='Job.15.20'>cunctis diebus suis impius superbit et numerus annorum incertus est tyrannidis eius</verse>
        <verse osisID='Job.15.21'>sonitus terroris semper in auribus illius et cum pax sit ille insidias suspicatur</verse>
        <verse osisID='Job.15.22'>non credit quod reverti possit de tenebris circumspectans undique gladium</verse>
        <verse osisID='Job.15.23'>cum se moverit ad quaerendum panem novit quod paratus sit in manu eius tenebrarum dies</verse>
        <verse osisID='Job.15.24'>terrebit eum tribulatio et angustia vallabit eum sicut regem qui praeparatur ad proelium</verse>
        <verse osisID='Job.15.25'>tetendit enim adversus Deum manum suam et contra Omnipotentem roboratus est</verse>
        <verse osisID='Job.15.26'>cucurrit adversus eum erecto collo et pingui cervice armatus est</verse>
        <verse osisID='Job.15.27'>operuit faciem eius crassitudo et de lateribus eius arvina dependet</verse>
        <verse osisID='Job.15.28'>habitavit in civitatibus desolatis et in domibus desertis quae in tumulos sunt redactae</verse>
        <verse osisID='Job.15.29'>non ditabitur nec perseverabit substantia eius nec mittet in terra radicem suam</verse>
        <verse osisID='Job.15.30'>non recedet de tenebris ramos eius arefaciet flamma et auferetur spiritu oris sui</verse>
        <verse osisID='Job.15.31'>non credat frustra errore deceptus quod aliquo pretio redimendus sit</verse>
        <verse osisID='Job.15.32'>antequam dies eius impleantur peribit et manus eius arescet</verse>
        <verse osisID='Job.15.33'>laedetur quasi vinea in primo flore botrus eius et quasi oliva proiciens florem suum</verse>
        <verse osisID='Job.15.34'>congregatio enim hypocritae sterilis et ignis devorabit tabernacula eorum qui munera libenter accipiunt</verse>
        <verse osisID='Job.15.35'>concepit dolorem et peperit iniquitatem et uterus eius praeparat dolos</verse>
      </chapter>
      <chapter osisID='Job.16'>
        <verse osisID='Job.16.1'>respondens autem Iob dixit</verse>
        <verse osisID='Job.16.2'>audivi frequenter talia consolatores onerosi omnes vos estis</verse>
        <verse osisID='Job.16.3'>numquid habebunt finem verba ventosa aut aliquid tibi molestum est si loquaris</verse>
        <verse osisID='Job.16.4'>poteram et ego similia vestri loqui atque utinam esset anima vestra pro anima mea</verse>
        <verse osisID='Job.16.5'>consolarer et ego vos sermonibus et moverem caput meum super vos</verse>
        <verse osisID='Job.16.6'>roborarem vos ore meo et moverem labia quasi parcens vobis</verse>
        <verse osisID='Job.16.7'>sed quid agam si locutus fuero non quiescet dolor meus et si tacuero non recedet a me</verse>
        <verse osisID='Job.16.8'>nunc autem oppressit me dolor meus et in nihili redacti sunt omnes artus mei</verse>
        <verse osisID='Job.16.9'>rugae meae testimonium dicunt contra me et suscitatur falsiloquus adversus faciem meam contradicens mihi</verse>
        <verse osisID='Job.16.10'>collegit furorem suum in me et comminans mihi infremuit contra me dentibus suis hostis meus terribilibus oculis me intuitus est</verse>
        <verse osisID='Job.16.11'>aperuerunt super me ora sua exprobrantes percusserunt maxillam meam satiati sunt poenis meis</verse>
        <verse osisID='Job.16.12'>conclusit me Deus apud iniquum et manibus impiorum me tradidit</verse>
        <verse osisID='Job.16.13'>ego ille quondam opulentus repente contritus sum tenuit cervicem meam confregit me et posuit sibi quasi in signum</verse>
        <verse osisID='Job.16.14'>circumdedit me lanceis suis convulneravit lumbos meos non pepercit et effudit in terra viscera mea</verse>
        <verse osisID='Job.16.15'>concidit me vulnere super vulnus inruit in me quasi gigans</verse>
        <verse osisID='Job.16.16'>saccum consui super cutem meam et operui cinere cornu meum</verse>
        <verse osisID='Job.16.17'>facies mea intumuit a fletu et palpebrae meae caligaverunt</verse>
        <verse osisID='Job.16.18'>haec passus sum absque iniquitate manus meae cum haberem mundas ad Deum preces</verse>
        <verse osisID='Job.16.19'>terra ne operias sanguinem meum neque inveniat locum in te latendi clamor meus</verse>
        <verse osisID='Job.16.20'>ecce enim in caelo testis meus et conscius meus in excelsis</verse>
        <verse osisID='Job.16.21'>verbosi mei amici mei ad Deum stillat oculus meus</verse>
        <verse osisID='Job.16.22'>atque utinam sic iudicaretur vir cum Deo quomodo iudicatur filius hominis cum collega suo</verse>
        <verse osisID='Job.16.23'>ecce enim breves anni transeunt et semitam per quam non revertar ambulo</verse>
      </chapter>
      <chapter osisID='Job.17'>
        <verse osisID='Job.17.1'>spiritus meus adtenuabitur dies mei breviabuntur et solum mihi superest sepulchrum</verse>
        <verse osisID='Job.17.2'>non peccavi et in amaritudinibus moratur oculus meus</verse>
        <verse osisID='Job.17.3'>libera me et pone iuxta te et cuiusvis manus pugnet contra me</verse>
        <verse osisID='Job.17.4'>cor eorum longe fecisti a disciplina et propterea non exaltabuntur</verse>
        <verse osisID='Job.17.5'>praedam pollicetur sociis et oculi filiorum eius deficient</verse>
        <verse osisID='Job.17.6'>posuit me quasi in proverbium vulgi et exemplum sum coram eis</verse>
        <verse osisID='Job.17.7'>caligavit ab indignatione oculus meus et membra mea quasi in nihili redacta sunt</verse>
        <verse osisID='Job.17.8'>stupebunt iusti super hoc et innocens contra hypocritam suscitabitur</verse>
        <verse osisID='Job.17.9'>et tenebit iustus viam suam et mundis manibus addet fortitudinem</verse>
        <verse osisID='Job.17.10'>igitur vos omnes convertimini et venite et non inveniam in vobis ullum sapientem</verse>
        <verse osisID='Job.17.11'>dies mei transierunt cogitationes meae dissipatae sunt torquentes cor meum</verse>
        <verse osisID='Job.17.12'>noctem verterunt in diem et rursum post tenebras spero lucem</verse>
        <verse osisID='Job.17.13'>si sustinuero infernus domus mea est in tenebris stravi lectulum meum</verse>
        <verse osisID='Job.17.14'>putredini dixi pater meus es mater mea et soror mea vermibus</verse>
        <verse osisID='Job.17.15'>ubi est ergo nunc praestolatio mea et patientiam meam quis considerat</verse>
        <verse osisID='Job.17.16'>in profundissimum infernum descendent omnia mea putasne saltim ibi erit requies mihi</verse>
      </chapter>
      <chapter osisID='Job.18'>
        <verse osisID='Job.18.1'>respondens autem Baldad Suites dixit</verse>
        <verse osisID='Job.18.2'>usque ad quem finem verba iactabitis intellegite prius et sic loquamur</verse>
        <verse osisID='Job.18.3'>quare reputati sumus ut iumenta et sorduimus coram vobis</verse>
        <verse osisID='Job.18.4'>qui perdis animam tuam in furore tuo numquid propter te derelinquetur terra et transferentur rupes de loco suo</verse>
        <verse osisID='Job.18.5'>nonne lux impii extinguetur nec splendebit flamma ignis eius</verse>
        <verse osisID='Job.18.6'>lux obtenebrescet in tabernaculo illius et lucerna quae super eum est extinguetur</verse>
        <verse osisID='Job.18.7'>artabuntur gressus virtutis eius et praecipitabit eum consilium suum</verse>
        <verse osisID='Job.18.8'>inmisit enim in rete pedes suos et in maculis eius ambulat</verse>
        <verse osisID='Job.18.9'>tenebitur planta illius laqueo et exardescet contra eum sitis</verse>
        <verse osisID='Job.18.10'>abscondita est in terra pedica eius et decipula illius super semitam</verse>
        <verse osisID='Job.18.11'>undique terrebunt eum formidines et involvent pedes eius</verse>
        <verse osisID='Job.18.12'>adtenuetur fame robur eius et inedia invadat costas illius</verse>
        <verse osisID='Job.18.13'>devoret pulchritudinem cutis eius consumat brachia illius primogenita mors</verse>
        <verse osisID='Job.18.14'>avellatur de tabernaculo suo fiducia eius et calcet super eum quasi rex interitus</verse>
        <verse osisID='Job.18.15'>habitent in tabernaculo illius socii eius qui non est aspergatur in tabernaculo eius sulphur</verse>
        <verse osisID='Job.18.16'>deorsum radices eius siccentur sursum autem adteratur messis eius</verse>
        <verse osisID='Job.18.17'>memoria illius pereat de terra et non celebretur nomen eius in plateis</verse>
        <verse osisID='Job.18.18'>expellet eum de luce in tenebras et de orbe transferet eum</verse>
        <verse osisID='Job.18.19'>non erit semen eius neque progenies in populo suo nec ullae reliquiae in regionibus eius</verse>
        <verse osisID='Job.18.20'>in die eius stupebunt novissimi et primos invadet horror</verse>
        <verse osisID='Job.18.21'>haec sunt ergo tabernacula iniqui et iste locus eius qui ignorat Deum</verse>
      </chapter>
      <chapter osisID='Job.19'>
        <verse osisID='Job.19.1'>respondens autem Iob dixit</verse>
        <verse osisID='Job.19.2'>usquequo adfligitis animam meam et adteritis me sermonibus</verse>
        <verse osisID='Job.19.3'>en decies confunditis me et non erubescitis opprimentes me</verse>
        <verse osisID='Job.19.4'>nempe et si ignoravi mecum erit ignorantia mea</verse>
        <verse osisID='Job.19.5'>at vos contra me erigimini et arguitis me obprobriis meis</verse>
        <verse osisID='Job.19.6'>saltim nunc intellegite quia Deus non aequo iudicio adflixerit me et flagellis suis me cinxerit</verse>
        <verse osisID='Job.19.7'>ecce clamabo vim patiens et nemo audiet vociferabor et non est qui iudicet</verse>
        <verse osisID='Job.19.8'>semitam meam circumsepsit et transire non possum et in calle meo tenebras posuit</verse>
        <verse osisID='Job.19.9'>spoliavit me gloria mea et abstulit coronam de capite meo</verse>
        <verse osisID='Job.19.10'>destruxit me undique et pereo et quasi evulsae arbori abstulit spem meam</verse>
        <verse osisID='Job.19.11'>iratus est contra me furor eius et sic me habuit quasi hostem suum</verse>
        <verse osisID='Job.19.12'>simul venerunt latrones eius et fecerunt sibi viam per me et obsederunt in gyro tabernaculum meum</verse>
        <verse osisID='Job.19.13'>fratres meos longe fecit a me et noti mei quasi alieni recesserunt a me</verse>
        <verse osisID='Job.19.14'>dereliquerunt me propinqui mei et qui me noverant obliti sunt mei</verse>
        <verse osisID='Job.19.15'>inquilini domus meae et ancillae meae sicut alienum habuerunt me et quasi peregrinus fui in oculis eorum</verse>
        <verse osisID='Job.19.16'>servum meum vocavi et non respondit ore proprio deprecabar illum</verse>
        <verse osisID='Job.19.17'>halitum meum exhorruit uxor mea et orabam filios uteri mei</verse>
        <verse osisID='Job.19.18'>stulti quoque despiciebant me et cum ab eis recessissem detrahebant mihi</verse>
        <verse osisID='Job.19.19'>abominati sunt me quondam consiliarii mei et quem maxime diligebam aversatus est me</verse>
        <verse osisID='Job.19.20'>pelli meae consumptis carnibus adhesit os meum et derelicta sunt tantummodo labia circa dentes meos</verse>
        <verse osisID='Job.19.21'>miseremini mei miseremini mei saltim vos amici mei quia manus Domini tetigit me</verse>
        <verse osisID='Job.19.22'>quare persequimini me sicut Deus et carnibus meis saturamini</verse>
        <verse osisID='Job.19.23'>quis mihi tribuat ut scribantur sermones mei quis mihi det ut exarentur in libro</verse>
        <verse osisID='Job.19.24'>stilo ferreo et plumbi lammina vel certe sculpantur in silice</verse>
        <verse osisID='Job.19.25'>scio enim quod redemptor meus vivat et in novissimo de terra surrecturus sim</verse>
        <verse osisID='Job.19.26'>et rursum circumdabor pelle mea et in carne mea videbo Deum</verse>
        <verse osisID='Job.19.27'>quem visurus sum ego ipse et oculi mei conspecturi sunt et non alius reposita est haec spes mea in sinu meo</verse>
        <verse osisID='Job.19.28'>quare ergo nunc dicitis persequamur eum et radicem verbi inveniamus contra eum</verse>
        <verse osisID='Job.19.29'>fugite ergo a facie gladii quoniam ultor iniquitatum gladius est et scitote esse iudicium</verse>
      </chapter>
      <chapter osisID='Job.20'>
        <verse osisID='Job.20.1'>respondens autem Sophar Naamathites dixit</verse>
        <verse osisID='Job.20.2'>idcirco cogitationes meae variae succedunt sibi et mens in diversa rapitur</verse>
        <verse osisID='Job.20.3'>doctrinam qua me arguis audiam et spiritus intellegentiae meae respondebit mihi</verse>
        <verse osisID='Job.20.4'>hoc scio a principio ex quo positus est homo super terram</verse>
        <verse osisID='Job.20.5'>quod laus impiorum brevis sit et gaudium hypocritae ad instar puncti</verse>
        <verse osisID='Job.20.6'>si ascenderit usque ad caelum superbia eius et caput eius nubes tetigerit</verse>
        <verse osisID='Job.20.7'>quasi sterquilinium in fine perdetur et qui eum viderant dicent ubi est</verse>
        <verse osisID='Job.20.8'>velut somnium avolans non invenietur transiet sicut visio nocturna</verse>
        <verse osisID='Job.20.9'>oculus qui eum viderat non videbit neque ultra intuebitur eum locus suus</verse>
        <verse osisID='Job.20.10'>filii eius adterentur egestate et manus illius reddent ei dolorem suum</verse>
        <verse osisID='Job.20.11'>ossa eius implebuntur vitiis adulescentiae eius et cum eo in pulverem dormient</verse>
        <verse osisID='Job.20.12'>cum enim dulce fuerit in ore eius malum abscondet illud sub lingua sua</verse>
        <verse osisID='Job.20.13'>parcet illi et non derelinquet illud et celabit in gutture suo</verse>
        <verse osisID='Job.20.14'>panis eius in utero illius vertetur in fel aspidum intrinsecus</verse>
        <verse osisID='Job.20.15'>divitias quas devoravit evomet et de ventre illius extrahet eas Deus</verse>
        <verse osisID='Job.20.16'>caput aspidum suget occidet eum lingua viperae</verse>
        <verse osisID='Job.20.17'>non videat rivulos fluminis torrentes mellis et butyri</verse>
        <verse osisID='Job.20.18'>luet quae fecit omnia nec tamen consumetur iuxta multitudinem adinventionum suarum sic et sustinebit</verse>
        <verse osisID='Job.20.19'>quoniam confringens nudavit pauperes domum rapuit et non aedificavit eam</verse>
        <verse osisID='Job.20.20'>nec est satiatus venter eius et cum habuerit quae cupierat possidere non poterit</verse>
        <verse osisID='Job.20.21'>non remansit de cibo eius et propterea nihil permanebit de bonis eius</verse>
        <verse osisID='Job.20.22'>cum satiatus fuerit artabitur aestuabit et omnis dolor inruet in eum</verse>
        <verse osisID='Job.20.23'>utinam impleatur venter eius ut emittat in eum iram furoris sui et pluat super illum bellum suum</verse>
        <verse osisID='Job.20.24'>fugiet arma ferrea et inruet in arcum aereum</verse>
        <verse osisID='Job.20.25'>eductus et egrediens de vagina sua et fulgurans in amaritudine sua vadent et venient super eum horribiles</verse>
        <verse osisID='Job.20.26'>omnes tenebrae absconditae sunt in occultis eius devorabit eum ignis qui non succenditur adfligetur relictus in tabernaculo suo</verse>
        <verse osisID='Job.20.27'>revelabunt caeli iniquitatem eius et terra consurget adversus eum</verse>
        <verse osisID='Job.20.28'>apertum erit germen domus illius detrahetur in die furoris Dei</verse>
        <verse osisID='Job.20.29'>haec est pars hominis impii a Deo et hereditas verborum eius a Domino</verse>
      </chapter>
      <chapter osisID='Job.21'>
        <verse osisID='Job.21.1'>respondens autem Iob dixit</verse>
        <verse osisID='Job.21.2'>audite quaeso sermones meos et agetis paenitentiam</verse>
        <verse osisID='Job.21.3'>sustinete me ut et ego loquar et post mea si videbitur verba ridete</verse>
        <verse osisID='Job.21.4'>numquid contra hominem disputatio mea est ut merito non debeam contristari</verse>
        <verse osisID='Job.21.5'>adtendite me et obstupescite et superponite digitum ori vestro</verse>
        <verse osisID='Job.21.6'>et ego quando recordatus fuero pertimesco et concutit carnem meam tremor</verse>
        <verse osisID='Job.21.7'>quare ergo impii vivunt sublevati sunt confortatique divitiis</verse>
        <verse osisID='Job.21.8'>semen eorum permanet coram eis propinquorum turba et nepotum in conspectu eorum</verse>
        <verse osisID='Job.21.9'>domus eorum securae sunt et pacatae et non est virga Dei super illos</verse>
        <verse osisID='Job.21.10'>bos eorum concepit et non abortit vacca peperit et non est privata fetu suo</verse>
        <verse osisID='Job.21.11'>egrediuntur quasi greges parvuli eorum et infantes eorum exultant lusibus</verse>
        <verse osisID='Job.21.12'>tenent tympanum et citharam et gaudent ad sonitum organi</verse>
        <verse osisID='Job.21.13'>ducunt in bonis dies suos et in puncto ad inferna descendunt</verse>
        <verse osisID='Job.21.14'>qui dixerunt Deo recede a nobis et scientiam viarum tuarum nolumus</verse>
        <verse osisID='Job.21.15'>quid est Omnipotens ut serviamus ei et quid nobis prodest si oraverimus illum</verse>
        <verse osisID='Job.21.16'>verumtamen quia non sunt in manu eorum bona sua consilium impiorum longe sit a me</verse>
        <verse osisID='Job.21.17'>quotiens lucerna impiorum extinguetur et superveniet eis inundatio et dolores dividet furoris sui</verse>
        <verse osisID='Job.21.18'>erunt sicut paleae ante faciem venti et sicut favilla quam turbo dispergit</verse>
        <verse osisID='Job.21.19'>Deus servabit filiis illius dolorem patris et cum reddiderit tunc sciet</verse>
        <verse osisID='Job.21.20'>videbunt oculi eius interfectionem suam et de furore Omnipotentis bibet</verse>
        <verse osisID='Job.21.21'>quid enim ad eum pertinet de domo sua post se et si numerus mensuum eius dimidietur</verse>
        <verse osisID='Job.21.22'>numquid Deum quispiam docebit scientiam qui excelsos iudicat</verse>
        <verse osisID='Job.21.23'>iste moritur robustus et sanus dives et felix</verse>
        <verse osisID='Job.21.24'>viscera eius plena sunt adipe et medullis ossa illius inrigantur</verse>
        <verse osisID='Job.21.25'>alius vero moritur in amaritudine animae absque ullis opibus</verse>
        <verse osisID='Job.21.26'>et tamen simul in pulverem dormient et vermes operient eos</verse>
        <verse osisID='Job.21.27'>certe novi cogitationes vestras et sententias contra me iniquas</verse>
        <verse osisID='Job.21.28'>dicitis enim ubi est domus principis et ubi tabernacula impiorum</verse>
        <verse osisID='Job.21.29'>interrogate quemlibet de viatoribus et haec eadem eum intellegere cognoscetis</verse>
        <verse osisID='Job.21.30'>quia in diem perditionis servabitur malus et ad diem furoris ducitur</verse>
        <verse osisID='Job.21.31'>quis arguet coram eo viam eius et quae fecit quis reddet illi</verse>
        <verse osisID='Job.21.32'>ipse ad sepulchra ducetur et in congerie mortuorum vigilabit</verse>
        <verse osisID='Job.21.33'>dulcis fuit glareis Cocyti et post se omnem hominem trahet et ante se innumerabiles</verse>
        <verse osisID='Job.21.34'>quomodo igitur consolamini me frustra cum responsio vestra repugnare ostensa sit veritati</verse>
      </chapter>
      <chapter osisID='Job.22'>
        <verse osisID='Job.22.1'>respondens autem Eliphaz Themanites dixit</verse>
        <verse osisID='Job.22.2'>numquid Deo conparari potest homo etiam cum perfectae fuerit scientiae</verse>
        <verse osisID='Job.22.3'>quid prodest Deo si iustus fueris aut quid ei confers si inmaculata fuerit via tua</verse>
        <verse osisID='Job.22.4'>numquid timens arguet te et veniet tecum in iudicium</verse>
        <verse osisID='Job.22.5'>et non propter malitiam tuam plurimam et infinitas iniquitates tuas</verse>
        <verse osisID='Job.22.6'>abstulisti enim pignus fratrum tuorum sine causa et nudos spoliasti vestibus</verse>
        <verse osisID='Job.22.7'>aquam lasso non dedisti et esurienti subtraxisti panem</verse>
        <verse osisID='Job.22.8'>in fortitudine brachii tui possidebas terram et potentissimus obtinebas eam</verse>
        <verse osisID='Job.22.9'>viduas dimisisti vacuas et lacertos pupillorum comminuisti</verse>
        <verse osisID='Job.22.10'>propterea circumdatus es laqueis et conturbat te formido subita</verse>
        <verse osisID='Job.22.11'>et putabas te tenebras non visurum et impetu aquarum inundantium non oppressurum</verse>
        <verse osisID='Job.22.12'>an cogitas quod Deus excelsior caelo et super stellarum vertices sublimetur</verse>
        <verse osisID='Job.22.13'>et dicis quid enim novit Deus et quasi per caliginem iudicat</verse>
        <verse osisID='Job.22.14'>nubes latibulum eius nec nostra considerat et circa cardines caeli perambulat</verse>
        <verse osisID='Job.22.15'>numquid semitam saeculorum custodire cupis quam calcaverunt viri iniqui</verse>
        <verse osisID='Job.22.16'>qui sublati sunt ante tempus suum et fluvius subvertit fundamentum eorum</verse>
        <verse osisID='Job.22.17'>qui dicebant Deo recede a nobis et quasi nihil possit facere Omnipotens aestimabant eum</verse>
        <verse osisID='Job.22.18'>cum ille implesset domos eorum bonis quorum sententia procul sit a me</verse>
        <verse osisID='Job.22.19'>videbunt iusti et laetabuntur et innocens subsannabit eos</verse>
        <verse osisID='Job.22.20'>nonne succisa est erectio eorum et reliquias eorum devoravit ignis</verse>
        <verse osisID='Job.22.21'>adquiesce igitur ei et habeto pacem et per haec habebis fructus optimos</verse>
        <verse osisID='Job.22.22'>suscipe ex ore illius legem et pone sermones eius in corde tuo</verse>
        <verse osisID='Job.22.23'>si reversus fueris ad Omnipotentem aedificaberis et longe facies iniquitatem a tabernaculo tuo</verse>
        <verse osisID='Job.22.24'>dabit pro terra silicem et pro silice torrentes aureos</verse>
        <verse osisID='Job.22.25'>eritque Omnipotens contra hostes tuos et argentum coacervabitur tibi</verse>
        <verse osisID='Job.22.26'>tunc super Omnipotentem deliciis afflues et elevabis ad Deum faciem tuam</verse>
        <verse osisID='Job.22.27'>rogabis eum et exaudiet te et vota tua reddes</verse>
        <verse osisID='Job.22.28'>decernes rem et veniet tibi et in viis tuis splendebit lumen</verse>
        <verse osisID='Job.22.29'>qui enim humiliatus fuerit erit in gloria et qui inclinaverit oculos suos ipse salvabitur</verse>
        <verse osisID='Job.22.30'>salvabitur innocens salvabitur autem munditia manuum suarum</verse>
      </chapter>
      <chapter osisID='Job.23'>
        <verse osisID='Job.23.1'>respondens autem Iob dixit</verse>
        <verse osisID='Job.23.2'>nunc quoque in amaritudine est sermo meus et manus plagae meae adgravata est super gemitum meum</verse>
        <verse osisID='Job.23.3'>quis mihi tribuat ut cognoscam et inveniam illum et veniam usque ad solium eius</verse>
        <verse osisID='Job.23.4'>ponam coram eo iudicium et os meum replebo increpationibus</verse>
        <verse osisID='Job.23.5'>ut sciam verba quae mihi respondeat et intellegam quid loquatur mihi</verse>
        <verse osisID='Job.23.6'>nolo multa fortitudine contendat mecum nec magnitudinis suae mole me premat</verse>
        <verse osisID='Job.23.7'>proponat aequitatem contra me et perveniat ad victoriam iudicium meum</verse>
        <verse osisID='Job.23.8'>si ad orientem iero non apparet si ad occidentem non intellegam eum</verse>
        <verse osisID='Job.23.9'>si ad sinistram quid agat non adprehendam eum si me vertam ad dextram non videbo illum</verse>
        <verse osisID='Job.23.10'>ipse vero scit viam meam et probavit me quasi aurum quod per ignem transit</verse>
        <verse osisID='Job.23.11'>vestigia eius secutus est pes meus viam eius custodivi et non declinavi ex ea</verse>
        <verse osisID='Job.23.12'>a mandatis labiorum eius non recessi et in sinu meo abscondi verba oris eius</verse>
        <verse osisID='Job.23.13'>ipse enim solus est et nemo avertere potest cogitationem eius et anima eius quodcumque voluerit hoc facit</verse>
        <verse osisID='Job.23.14'>cum expleverit in me voluntatem suam et alia multa similia praesto sunt ei</verse>
        <verse osisID='Job.23.15'>et idcirco a facie eius turbatus sum et considerans eum timore sollicitor</verse>
        <verse osisID='Job.23.16'>Deus mollivit cor meum et Omnipotens conturbavit me</verse>
        <verse osisID='Job.23.17'>non enim perii propter inminentes tenebras nec faciem meam operuit caligo</verse>
      </chapter>
      <chapter osisID='Job.24'>
        <verse osisID='Job.24.1'>ab Omnipotente non sunt abscondita tempora qui autem noverunt eum ignorant dies illius</verse>
        <verse osisID='Job.24.2'>alii terminos transtulerunt diripuerunt greges et paverunt eos</verse>
        <verse osisID='Job.24.3'>asinum pupillorum abigerunt et abstulerunt pro pignore bovem viduae</verse>
        <verse osisID='Job.24.4'>subverterunt pauperum viam et oppresserunt pariter mansuetos terrae</verse>
        <verse osisID='Job.24.5'>alii quasi onagri in deserto egrediuntur ad opus suum vigilantesque ad praedam praeparant panem liberis</verse>
        <verse osisID='Job.24.6'>agrum non suum demetunt et vineam eius quem vi oppresserunt vindemiant</verse>
        <verse osisID='Job.24.7'>nudos dimittunt homines indumenta tollentes quibus non est operimentum in frigore</verse>
        <verse osisID='Job.24.8'>quos imbres montium rigant et non habentes velamen amplexantur lapides</verse>
        <verse osisID='Job.24.9'>vim fecerunt depraedantes pupillos et vulgum pauperem spoliaverunt</verse>
        <verse osisID='Job.24.10'>nudis et incedentibus absque vestitu et esurientibus tulerunt spicas</verse>
        <verse osisID='Job.24.11'>inter acervos eorum meridiati sunt qui calcatis torcularibus sitiunt</verse>
        <verse osisID='Job.24.12'>de civitatibus fecerunt viros gemere et anima vulneratorum clamavit et Deus inultum abire non patitur</verse>
        <verse osisID='Job.24.13'>ipsi fuerunt rebelles luminis nescierunt vias eius nec reversi sunt per semitas illius</verse>
        <verse osisID='Job.24.14'>mane primo consurgit homicida interficit egenum et pauperem per noctem vero erit quasi fur</verse>
        <verse osisID='Job.24.15'>oculus adulteri observat caliginem dicens non me videbit oculus et operiet vultum suum</verse>
        <verse osisID='Job.24.16'>perfodit in tenebris domos sicut in die condixerant sibi et ignoraverunt lucem</verse>
        <verse osisID='Job.24.17'>si subito apparuerit aurora arbitrantur umbram mortis et sic in tenebris quasi in luce ambulant</verse>
        <verse osisID='Job.24.18'>levis est super faciem aquae maledicta sit pars eius in terra nec ambulet per viam vinearum</verse>
        <verse osisID='Job.24.19'>ad nimium calorem transeat ab aquis nivium et usque ad inferos peccatum illius</verse>
        <verse osisID='Job.24.20'>obliviscatur eius misericordia dulcedo illius vermes non sit in recordatione sed conteratur quasi lignum infructuosum</verse>
        <verse osisID='Job.24.21'>pavit enim sterilem et quae non parit et viduae bene non fecit</verse>
        <verse osisID='Job.24.22'>detraxit fortes in fortitudine sua et cum steterit non credet vitae suae</verse>
        <verse osisID='Job.24.23'>dedit ei Deus locum paenitentiae et ille abutitur eo in superbiam oculi autem eius sunt in viis illius</verse>
        <verse osisID='Job.24.24'>elevati sunt ad modicum et non subsistent et humiliabuntur sicut omnia et auferentur et sicut summitates spicarum conterentur</verse>
        <verse osisID='Job.24.25'>quod si non est ita quis me potest arguere esse mentitum et ponere ante Deum verba mea</verse>
      </chapter>
      <chapter osisID='Job.25'>
        <verse osisID='Job.25.1'>respondens autem Baldad Suites dixit</verse>
        <verse osisID='Job.25.2'>potestas et terror apud eum est qui facit concordiam in sublimibus suis</verse>
        <verse osisID='Job.25.3'>numquid est numerus militum eius et super quem non surget lumen illius</verse>
        <verse osisID='Job.25.4'>numquid iustificari potest homo conparatus Deo aut apparere mundus natus de muliere</verse>
        <verse osisID='Job.25.5'>ecce etiam luna non splendet et stellae non sunt mundae in conspectu eius</verse>
        <verse osisID='Job.25.6'>quanto magis homo putredo et filius hominis vermis</verse>
      </chapter>
      <chapter osisID='Job.26'>
        <verse osisID='Job.26.1'>respondens autem Iob dixit</verse>
        <verse osisID='Job.26.2'>cuius adiutor es numquid inbecilli et sustentas brachium eius qui non est fortis</verse>
        <verse osisID='Job.26.3'>cui dedisti consilium forsitan illi qui non habet sapientiam et prudentiam tuam ostendisti plurimam</verse>
        <verse osisID='Job.26.4'>quem docere voluisti nonne eum qui fecit spiramen tuum</verse>
        <verse osisID='Job.26.5'>ecce gigantes gemunt sub aquis et qui habitant cum eis</verse>
        <verse osisID='Job.26.6'>nudus est inferus coram illo et nullum est operimentum perditioni</verse>
        <verse osisID='Job.26.7'>qui extendit aquilonem super vacuum et adpendit terram super nihili</verse>
        <verse osisID='Job.26.8'>qui ligat aquas in nubibus suis ut non erumpant pariter deorsum</verse>
        <verse osisID='Job.26.9'>qui tenet vultum solii sui et expandit super illud nebulam suam</verse>
        <verse osisID='Job.26.10'>terminum circumdedit aquis usque dum finiantur lux et tenebrae</verse>
        <verse osisID='Job.26.11'>columnae caeli contremescunt et pavent ad nutum eius</verse>
        <verse osisID='Job.26.12'>in fortitudine illius repente maria congregata sunt et prudentia eius percussit superbum</verse>
        <verse osisID='Job.26.13'>spiritus eius ornavit caelos et obsetricante manu eius eductus est coluber tortuosus</verse>
        <verse osisID='Job.26.14'>ecce haec ex parte dicta sunt viarum eius et cum vix parvam stillam sermonis eius audierimus quis poterit tonitruum magnitudinis illius intueri</verse>
      </chapter>
      <chapter osisID='Job.27'>
        <verse osisID='Job.27.1'>addidit quoque Iob adsumens parabolam suam et dixit</verse>
        <verse osisID='Job.27.2'>vivit Deus qui abstulit iudicium meum et Omnipotens qui ad amaritudinem adduxit animam meam</verse>
        <verse osisID='Job.27.3'>quia donec superest halitus in me et spiritus Dei in naribus meis</verse>
        <verse osisID='Job.27.4'>non loquentur labia mea iniquitatem nec lingua mea meditabitur mendacium</verse>
        <verse osisID='Job.27.5'>absit a me ut iustos vos esse iudicem donec deficiam non recedam ab innocentia mea</verse>
        <verse osisID='Job.27.6'>iustificationem meam quam coepi tenere non deseram nec enim reprehendit me cor meum in omni vita mea</verse>
        <verse osisID='Job.27.7'>sit ut impius inimicus meus et adversarius meus quasi iniquus</verse>
        <verse osisID='Job.27.8'>quae enim spes est hypocritae si avare rapiat et non liberet Deus animam eius</verse>
        <verse osisID='Job.27.9'>numquid clamorem eius Deus audiet cum venerit super illum angustia</verse>
        <verse osisID='Job.27.10'>aut poterit in Omnipotente delectari et invocare Deum in omni tempore</verse>
        <verse osisID='Job.27.11'>docebo vos per manum Dei quae Omnipotens habeat nec abscondam</verse>
        <verse osisID='Job.27.12'>ecce vos omnes nostis et quid sine causa vana loquimini</verse>
        <verse osisID='Job.27.13'>haec est pars hominis impii apud Deum et hereditas violentorum quam ab Omnipotente suscipient</verse>
        <verse osisID='Job.27.14'>si multiplicati fuerint filii eius in gladio erunt et nepotes eius non saturabuntur pane</verse>
        <verse osisID='Job.27.15'>qui reliqui fuerint ex eo sepelientur in interitu et viduae illius non plorabunt</verse>
        <verse osisID='Job.27.16'>si conportaverit quasi terram argentum et sicut lutum praeparaverit vestimenta</verse>
        <verse osisID='Job.27.17'>praeparabit quidem sed iustus vestietur illis et argentum innocens dividet</verse>
        <verse osisID='Job.27.18'>aedificavit sicut tinea domum suam et sicut custos fecit umbraculum</verse>
        <verse osisID='Job.27.19'>dives cum dormierit nihil secum auferet aperit oculos suos et nihil inveniet</verse>
        <verse osisID='Job.27.20'>adprehendit eum quasi aqua inopia nocte opprimet eum tempestas</verse>
        <verse osisID='Job.27.21'>tollet eum ventus urens et auferet et velut turbo rapiet eum de loco suo</verse>
        <verse osisID='Job.27.22'>et mittet super eum et non parcet de manu eius fugiens fugiet</verse>
        <verse osisID='Job.27.23'>stringet super eum manus suas et sibilabit super illum intuens locum eius</verse>
      </chapter>
      <chapter osisID='Job.28'>
        <verse osisID='Job.28.1'>habet argentum venarum suarum principia et auro locus est in quo conflatur</verse>
        <verse osisID='Job.28.2'>ferrum de terra tollitur et lapis solutus calore in aes vertitur</verse>
        <verse osisID='Job.28.3'>tempus posuit tenebris et universorum finem ipse considerat lapidem quoque caliginis et umbram mortis</verse>
        <verse osisID='Job.28.4'>dividit torrens a populo peregrinante eos quos oblitus est pes egentis hominum et invios</verse>
        <verse osisID='Job.28.5'>terra de qua oriebatur panis in loco suo igne subversa est</verse>
        <verse osisID='Job.28.6'>locus sapphyri lapides eius et glebae illius aurum</verse>
        <verse osisID='Job.28.7'>semitam ignoravit avis nec intuitus est oculus vulturis</verse>
        <verse osisID='Job.28.8'>non calcaverunt eam filii institorum nec pertransivit per eam leaena</verse>
        <verse osisID='Job.28.9'>ad silicem extendit manum suam subvertit a radicibus montes</verse>
        <verse osisID='Job.28.10'>in petris rivos excidit et omne pretiosum vidit oculus eius</verse>
        <verse osisID='Job.28.11'>profunda quoque fluviorum scrutatus est et abscondita produxit in lucem</verse>
        <verse osisID='Job.28.12'>sapientia vero ubi invenitur et quis est locus intellegentiae</verse>
        <verse osisID='Job.28.13'>nescit homo pretium eius nec invenitur in terra suaviter viventium</verse>
        <verse osisID='Job.28.14'>abyssus dicit non est in me et mare loquitur non est mecum</verse>
        <verse osisID='Job.28.15'>non dabitur aurum obrizum pro ea nec adpendetur argentum in commutatione eius</verse>
        <verse osisID='Job.28.16'>non conferetur tinctis Indiae coloribus nec lapidi sardonico pretiosissimo vel sapphyro</verse>
        <verse osisID='Job.28.17'>non adaequabitur ei aurum vel vitrum nec commutabuntur pro ea vasa auri</verse>
        <verse osisID='Job.28.18'>excelsa et eminentia non memorabuntur conparatione eius trahitur autem sapientia de occultis</verse>
        <verse osisID='Job.28.19'>non adaequabitur ei topazium de Aethiopia nec tincturae mundissimae conponetur</verse>
        <verse osisID='Job.28.20'>unde ergo sapientia veniet et quis est locus intellegentiae</verse>
        <verse osisID='Job.28.21'>abscondita est ab oculis omnium viventium volucres quoque caeli latet</verse>
        <verse osisID='Job.28.22'>perditio et mors dixerunt auribus nostris audivimus famam eius</verse>
        <verse osisID='Job.28.23'>Deus intellegit viam eius et ipse novit locum illius</verse>
        <verse osisID='Job.28.24'>ipse enim fines mundi intuetur et omnia quae sub caelo sunt respicit</verse>
        <verse osisID='Job.28.25'>qui fecit ventis pondus et aquas adpendit mensura</verse>
        <verse osisID='Job.28.26'>quando ponebat pluviis legem et viam procellis sonantibus</verse>
        <verse osisID='Job.28.27'>tunc vidit illam et enarravit et praeparavit et investigavit</verse>
        <verse osisID='Job.28.28'>et dixit homini ecce timor Domini ipsa est sapientia et recedere a malo intellegentia</verse>
      </chapter>
      <chapter osisID='Job.29'>
        <verse osisID='Job.29.1'>addidit quoque Iob adsumens parabolam suam et dixit</verse>
        <verse osisID='Job.29.2'>quis mihi tribuat ut sim iuxta menses pristinos secundum dies quibus Deus custodiebat me</verse>
        <verse osisID='Job.29.3'>quando splendebat lucerna eius super caput meum et ad lumen eius ambulabam in tenebris</verse>
        <verse osisID='Job.29.4'>sicut fui in diebus adulescentiae meae quando secreto Deus erat in tabernaculo meo</verse>
        <verse osisID='Job.29.5'>quando erat Omnipotens mecum et in circuitu meo pueri mei</verse>
        <verse osisID='Job.29.6'>quando lavabam pedes meos butyro et petra fundebat mihi rivos olei</verse>
        <verse osisID='Job.29.7'>quando procedebam ad portam civitatis et in platea parabant cathedram mihi</verse>
        <verse osisID='Job.29.8'>videbant me iuvenes et abscondebantur et senes adsurgentes stabant</verse>
        <verse osisID='Job.29.9'>principes cessabant loqui et digitum superponebant ori suo</verse>
        <verse osisID='Job.29.10'>vocem suam cohibebant duces et lingua eorum gutturi suo adherebat</verse>
        <verse osisID='Job.29.11'>auris audiens beatificabat me et oculus videns testimonium reddebat mihi</verse>
        <verse osisID='Job.29.12'>quod liberassem pauperem vociferantem et pupillum cui non esset adiutor</verse>
        <verse osisID='Job.29.13'>benedictio perituri super me veniebat et cor viduae consolatus sum</verse>
        <verse osisID='Job.29.14'>iustitia indutus sum et vestivit me sicut vestimento et diademate iudicio meo</verse>
        <verse osisID='Job.29.15'>oculus fui caeco et pes claudo</verse>
        <verse osisID='Job.29.16'>pater eram pauperum et causam quam nesciebam diligentissime investigabam</verse>
        <verse osisID='Job.29.17'>conterebam molas iniqui et de dentibus illius auferebam praedam</verse>
        <verse osisID='Job.29.18'>dicebamque in nidulo meo moriar et sicut palma multiplicabo dies</verse>
        <verse osisID='Job.29.19'>radix mea aperta est secus aquas et ros morabitur in messione mea</verse>
        <verse osisID='Job.29.20'>gloria mea semper innovabitur et arcus meus in manu mea instaurabitur</verse>
        <verse osisID='Job.29.21'>qui me audiebant expectabant sententiam et intenti tacebant ad consilium meum</verse>
        <verse osisID='Job.29.22'>verbis meis addere nihil audebant et super illos stillabat eloquium meum</verse>
        <verse osisID='Job.29.23'>expectabant me sicut pluviam et os suum aperiebant quasi ad imbrem serotinum</verse>
        <verse osisID='Job.29.24'>si quando ridebam ad eos non credebant et lux vultus mei non cadebat in terram</verse>
        <verse osisID='Job.29.25'>si voluissem ire ad eos sedebam primus cumque sederem quasi rex circumstante exercitu eram tamen maerentium consolator</verse>
      </chapter>
      <chapter osisID='Job.30'>
        <verse osisID='Job.30.1'>nunc autem derident me iuniores tempore quorum non dignabar patres ponere cum canibus gregis mei</verse>
        <verse osisID='Job.30.2'>quorum virtus manuum erat mihi pro nihilo et vita ipsa putabantur indigni</verse>
        <verse osisID='Job.30.3'>egestate et fame steriles qui rodebant in solitudine squalentes calamitate et miseria</verse>
        <verse osisID='Job.30.4'>et mandebant herbas et arborum cortices et radix iuniperorum erat cibus eorum</verse>
        <verse osisID='Job.30.5'>qui de convallibus ista rapientes cum singula repperissent ad ea cum clamore currebant</verse>
        <verse osisID='Job.30.6'>in desertis habitabant torrentium et in cavernis terrae vel super glaream</verse>
        <verse osisID='Job.30.7'>qui inter huiuscemodi laetabantur et esse sub sentibus delicias conputabant</verse>
        <verse osisID='Job.30.8'>filii stultorum et ignobilium et in terra penitus non parentes</verse>
        <verse osisID='Job.30.9'>nunc in eorum canticum versus sum et factus sum eis proverbium</verse>
        <verse osisID='Job.30.10'>abominantur me et longe fugiunt a me et faciem meam conspuere non verentur</verse>
        <verse osisID='Job.30.11'>faretram enim suam aperuit et adflixit me et frenum posuit in os meum</verse>
        <verse osisID='Job.30.12'>ad dexteram orientis calamitatis meae ilico surrexerunt pedes meos subverterunt et oppresserunt quasi fluctibus semitis suis</verse>
        <verse osisID='Job.30.13'>dissipaverunt itinera mea insidiati sunt mihi et praevaluerunt et non fuit qui ferret auxilium</verse>
        <verse osisID='Job.30.14'>quasi rupto muro et aperta ianua inruerunt super me et ad meas miserias devoluti sunt</verse>
        <verse osisID='Job.30.15'>redactus sum in nihili abstulisti quasi ventus desiderium meum et velut nubes pertransiit salus mea</verse>
        <verse osisID='Job.30.16'>nunc autem in memet ipso marcescit anima mea et possident me dies adflictionis</verse>
        <verse osisID='Job.30.17'>nocte os meum perforatur doloribus et qui me comedunt non dormiunt</verse>
        <verse osisID='Job.30.18'>in multitudine eorum consumitur vestimentum meum et quasi capitio tunicae sic cinxerunt me</verse>
        <verse osisID='Job.30.19'>conparatus sum luto et adsimilatus favillae et cineri</verse>
        <verse osisID='Job.30.20'>clamo ad te et non exaudis me sto et non respicis me</verse>
        <verse osisID='Job.30.21'>mutatus es mihi in crudelem et in duritia manus tuae adversaris mihi</verse>
        <verse osisID='Job.30.22'>elevasti me et quasi super ventum ponens elisisti me valide</verse>
        <verse osisID='Job.30.23'>scio quia morti tradas me ubi constituta domus est omni viventi</verse>
        <verse osisID='Job.30.24'>verumtamen non ad consumptionem eorum emittis manum tuam et si corruerint ipse salvabis</verse>
        <verse osisID='Job.30.25'>flebam quondam super eum qui adflictus erat et conpatiebatur anima mea pauperi</verse>
        <verse osisID='Job.30.26'>expectabam bona et venerunt mihi mala praestolabar lucem et eruperunt tenebrae</verse>
        <verse osisID='Job.30.27'>interiora mea efferbuerunt absque ulla requie praevenerunt me dies adflictionis</verse>
        <verse osisID='Job.30.28'>maerens incedebam sine furore consurgens in turba clamavi</verse>
        <verse osisID='Job.30.29'>frater fui draconum et socius strutionum</verse>
        <verse osisID='Job.30.30'>cutis mea denigrata est super me et ossa mea aruerunt prae caumate</verse>
        <verse osisID='Job.30.31'>versa est in luctum cithara mea et organum meum in vocem flentium</verse>
      </chapter>
      <chapter osisID='Job.31'>
        <verse osisID='Job.31.1'>pepigi foedus cum oculis meis ut ne cogitarem quidem de virgine</verse>
        <verse osisID='Job.31.2'>quam enim partem haberet Deus in me desuper et hereditatem Omnipotens de excelsis</verse>
        <verse osisID='Job.31.3'>numquid non perditio est iniquo et alienatio operantibus iniustitiam</verse>
        <verse osisID='Job.31.4'>nonne ipse considerat vias meas et cunctos gressus meos dinumerat</verse>
        <verse osisID='Job.31.5'>si ambulavi in vanitate et festinavit in dolo pes meus</verse>
        <verse osisID='Job.31.6'>adpendat me in statera iusta et sciat Deus simplicitatem meam</verse>
        <verse osisID='Job.31.7'>si declinavit gressus meus de via et si secutum est oculos meos cor meum et in manibus meis adhesit macula</verse>
        <verse osisID='Job.31.8'>seram et alius comedat et progenies mea eradicetur</verse>
        <verse osisID='Job.31.9'>si deceptum est cor meum super mulierem et si ad ostium amici mei insidiatus sum</verse>
        <verse osisID='Job.31.10'>scortum sit alteri uxor mea et super illam incurventur alii</verse>
        <verse osisID='Job.31.11'>hoc enim nefas est et iniquitas maxima</verse>
        <verse osisID='Job.31.12'>ignis est usque ad perditionem devorans et omnia eradicans genimina</verse>
        <verse osisID='Job.31.13'>si contempsi subire iudicium cum servo meo et ancillae meae cum disceptarent adversum me</verse>
        <verse osisID='Job.31.14'>quid enim faciam cum surrexerit ad iudicandum Deus et cum quaesierit quid respondebo illi</verse>
        <verse osisID='Job.31.15'>numquid non in utero fecit me qui et illum operatus est et formavit in vulva unus</verse>
        <verse osisID='Job.31.16'>si negavi quod volebant pauperibus et oculos viduae expectare feci</verse>
        <verse osisID='Job.31.17'>si comedi buccellam meam solus et non comedit pupillus ex ea</verse>
        <verse osisID='Job.31.18'>quia ab infantia mea crevit mecum miseratio et de utero matris meae egressa est mecum</verse>
        <verse osisID='Job.31.19'>si despexi pereuntem eo quod non habuerit indumentum et absque operimento pauperem</verse>
        <verse osisID='Job.31.20'>si non benedixerunt mihi latera eius et de velleribus ovium mearum calefactus est</verse>
        <verse osisID='Job.31.21'>si levavi super pupillum manum meam etiam cum viderem me in porta superiorem</verse>
        <verse osisID='Job.31.22'>umerus meus a iunctura sua cadat et brachium meum cum suis ossibus confringatur</verse>
        <verse osisID='Job.31.23'>semper enim quasi tumentes super me fluctus timui Deum et pondus eius ferre non potui</verse>
        <verse osisID='Job.31.24'>si putavi aurum robur meum et obrizae dixi fiducia mea</verse>
        <verse osisID='Job.31.25'>si laetatus sum super multis divitiis meis et quia plurima repperit manus mea</verse>
        <verse osisID='Job.31.26'>si vidi solem cum fulgeret et lunam incedentem clare</verse>
        <verse osisID='Job.31.27'>et lactatum est in abscondito cor meum et osculatus sum manum meam ore meo</verse>
        <verse osisID='Job.31.28'>quae est iniquitas maxima et negatio contra Deum altissimum</verse>
        <verse osisID='Job.31.29'>si gavisus sum ad ruinam eius qui me oderat et exultavi quod invenisset eum malum</verse>
        <verse osisID='Job.31.30'>non enim dedi ad peccandum guttur meum ut expeterem maledicens animam eius</verse>
        <verse osisID='Job.31.31'>si non dixerunt viri tabernaculi mei quis det de carnibus eius ut saturemur</verse>
        <verse osisID='Job.31.32'>foris non mansit peregrinus ostium meum viatori patuit</verse>
        <verse osisID='Job.31.33'>si abscondi quasi homo peccatum meum et celavi in sinu meo iniquitatem meam</verse>
        <verse osisID='Job.31.34'>si expavi ad multitudinem nimiam et despectio propinquorum terruit me et non magis tacui nec egressus sum ostium</verse>
        <verse osisID='Job.31.35'>quis mihi tribuat auditorem ut desiderium meum Omnipotens audiat et librum scribat ipse qui iudicat</verse>
        <verse osisID='Job.31.36'>ut in umero meo portem illum et circumdem illum quasi coronam mihi</verse>
        <verse osisID='Job.31.37'>per singulos gradus meos pronuntiabo illum et quasi principi offeram eum</verse>
        <verse osisID='Job.31.38'>si adversum me terra mea clamat et cum ipsa sulci eius deflent</verse>
        <verse osisID='Job.31.39'>si fructus eius comedi absque pecunia et animam agricolarum eius adflixi</verse>
        <verse osisID='Job.31.40'>pro frumento oriatur mihi tribulus et pro hordeo spina finita sunt verba Iob</verse>
      </chapter>
      <chapter osisID='Job.32'>
        <verse osisID='Job.32.1'>omiserunt autem tres viri isti respondere Iob eo quod iustus sibi videretur</verse>
        <verse osisID='Job.32.2'>et iratus indignatusque Heliu filius Barachel Buzites de cognatione Ram iratus est autem adversus Iob eo quod iustum se esse diceret coram Deo</verse>
        <verse osisID='Job.32.3'>porro adversum amicos eius indignatus est eo quod non invenissent responsionem rationabilem sed tantummodo condemnassent Iob</verse>
        <verse osisID='Job.32.4'>igitur Heliu expectavit Iob loquentem eo quod seniores se essent qui loquebantur</verse>
        <verse osisID='Job.32.5'>cum autem vidisset quod tres respondere non potuissent iratus est vehementer</verse>
        <verse osisID='Job.32.6'>respondensque Heliu filius Barachel Buzites dixit iunior sum tempore vos autem antiquiores idcirco dimisso capite veritus sum indicare vobis meam sententiam</verse>
        <verse osisID='Job.32.7'>sperabam enim quod aetas prolixior loqueretur et annorum multitudo doceret sapientiam</verse>
        <verse osisID='Job.32.8'>sed ut video spiritus est in hominibus et inspiratio Omnipotentis dat intellegentiam</verse>
        <verse osisID='Job.32.9'>non sunt longevi sapientes nec senes intellegunt iudicium</verse>
        <verse osisID='Job.32.10'>ideo dicam audite me ostendam vobis etiam ego meam scientiam</verse>
        <verse osisID='Job.32.11'>expectavi enim sermones vestros audivi prudentiam vestram donec disceptaremini sermonibus</verse>
        <verse osisID='Job.32.12'>et donec putabam vos aliquid dicere considerabam sed ut video non est qui arguere possit Iob et respondere ex vobis sermonibus eius</verse>
        <verse osisID='Job.32.13'>ne forte dicatis invenimus sapientiam Deus proiecit eum non homo</verse>
        <verse osisID='Job.32.14'>nihil locutus est mihi et ego non secundum vestros sermones respondebo illi</verse>
        <verse osisID='Job.32.15'>extimuerunt non responderunt ultra abstuleruntque a se eloquia</verse>
        <verse osisID='Job.32.16'>quoniam igitur expectavi et non sunt locuti steterunt nec responderunt ultra</verse>
        <verse osisID='Job.32.17'>respondebo et ego partem meam et ostendam scientiam meam</verse>
        <verse osisID='Job.32.18'>plenus sum enim sermonibus et coartat me spiritus uteri mei</verse>
        <verse osisID='Job.32.19'>en venter meus quasi mustum absque spiraculo quod lagunculas novas disrumpit</verse>
        <verse osisID='Job.32.20'>loquar et respirabo paululum aperiam labia mea et respondebo</verse>
        <verse osisID='Job.32.21'>non accipiam personam viri et Deum homini non aequabo</verse>
        <verse osisID='Job.32.22'>nescio enim quamdiu subsistam et si post modicum tollat me factor meus</verse>
      </chapter>
      <chapter osisID='Job.33'>
        <verse osisID='Job.33.1'>audi igitur Iob eloquia mea et omnes sermones meos ausculta</verse>
        <verse osisID='Job.33.2'>ecce aperui os meum loquatur lingua mea in faucibus meis</verse>
        <verse osisID='Job.33.3'>simplici corde meo sermones mei et sententiam labia mea puram loquentur</verse>
        <verse osisID='Job.33.4'>spiritus Dei fecit me et spiraculum Omnipotentis vivificavit me</verse>
        <verse osisID='Job.33.5'>si potes responde mihi et adversus faciem meam consiste</verse>
        <verse osisID='Job.33.6'>ecce et me sicut et te fecit Deus et de eodem luto ego quoque formatus sum</verse>
        <verse osisID='Job.33.7'>verumtamen miraculum meum non te terreat et eloquentia mea non sit tibi gravis</verse>
        <verse osisID='Job.33.8'>dixisti ergo in auribus meis et vocem verborum audivi</verse>
        <verse osisID='Job.33.9'>mundus sum ego absque delicto inmaculatus et non est iniquitas in me</verse>
        <verse osisID='Job.33.10'>quia querellas in me repperit ideo arbitratus est me inimicum sibi</verse>
        <verse osisID='Job.33.11'>posuit in nervo pedes meos custodivit omnes semitas meas</verse>
        <verse osisID='Job.33.12'>hoc est ergo in quo non es iustificatus respondebo tibi quia maior sit Deus homine</verse>
        <verse osisID='Job.33.13'>adversum eum contendis quod non ad omnia verba responderit tibi</verse>
        <verse osisID='Job.33.14'>semel loquitur Deus et secundo id ipsum non repetit</verse>
        <verse osisID='Job.33.15'>per somnium in visione nocturna quando inruit sopor super homines et dormiunt in lectulo</verse>
        <verse osisID='Job.33.16'>tunc aperit aures virorum et erudiens eos instruit disciplinam</verse>
        <verse osisID='Job.33.17'>ut avertat hominem ab his quae facit et liberet eum de superbia</verse>
        <verse osisID='Job.33.18'>eruens animam eius a corruptione et vitam illius ut non transeat in gladium</verse>
        <verse osisID='Job.33.19'>increpat quoque per dolorem in lectulo et omnia ossa eius marcescere facit</verse>
        <verse osisID='Job.33.20'>abominabilis ei fit in vita sua panis et animae illius cibus ante desiderabilis</verse>
        <verse osisID='Job.33.21'>tabescet caro eius et ossa quae tecta fuerant nudabuntur</verse>
        <verse osisID='Job.33.22'>adpropinquabit corruptioni anima eius et vita illius mortiferis</verse>
        <verse osisID='Job.33.23'>si fuerit pro eo angelus loquens unum de milibus ut adnuntiet hominis aequitatem</verse>
        <verse osisID='Job.33.24'>miserebitur eius et dicet libera eum et non descendat in corruptionem inveni in quo ei propitier</verse>
        <verse osisID='Job.33.25'>consumpta est caro eius a suppliciis revertatur ad dies adulescentiae suae</verse>
        <verse osisID='Job.33.26'>deprecabitur Deum et placabilis ei erit et videbit faciem eius in iubilo et reddet homini iustitiam suam</verse>
        <verse osisID='Job.33.27'>respiciet homines et dicet peccavi et vere deliqui et ut eram dignus non recepi</verse>
        <verse osisID='Job.33.28'>liberavit animam suam ne pergeret in interitum sed vivens lucem videret</verse>
        <verse osisID='Job.33.29'>ecce haec omnia operatur Deus tribus vicibus per singulos</verse>
        <verse osisID='Job.33.30'>ut revocet animas eorum a corruptione et inluminet luce viventium</verse>
        <verse osisID='Job.33.31'>adtende Iob et audi me et tace dum ego loquar</verse>
        <verse osisID='Job.33.32'>si autem habes quod loquaris responde mihi loquere volo enim te apparere iustum</verse>
        <verse osisID='Job.33.33'>quod si non habes audi me tace et docebo te sapientiam</verse>
      </chapter>
      <chapter osisID='Job.34'>
        <verse osisID='Job.34.1'>pronuntians itaque Heliu etiam haec locutus est</verse>
        <verse osisID='Job.34.2'>audite sapientes verba mea et eruditi auscultate me</verse>
        <verse osisID='Job.34.3'>auris enim verba probat et guttur escas gustu diiudicat</verse>
        <verse osisID='Job.34.4'>iudicium eligamus nobis et inter nos videamus quid sit melius</verse>
        <verse osisID='Job.34.5'>quia dixit Iob iustus sum et Deus subvertit iudicium meum</verse>
        <verse osisID='Job.34.6'>in iudicando enim me mendacium est violenta sagitta mea absque ullo peccato</verse>
        <verse osisID='Job.34.7'>quis est vir ut est Iob qui bibit subsannationem quasi aquam</verse>
        <verse osisID='Job.34.8'>qui graditur cum operantibus iniquitatem et ambulat cum viris impiis</verse>
        <verse osisID='Job.34.9'>dixit enim non placebit vir Deo etiam si cucurrerit cum eo</verse>
        <verse osisID='Job.34.10'>ideo viri cordati audite me absit a Deo impietas et ab Omnipotente iniquitas</verse>
        <verse osisID='Job.34.11'>opus enim hominis reddet ei et iuxta vias singulorum restituet</verse>
        <verse osisID='Job.34.12'>vere enim Deus non condemnabit frustra nec Omnipotens subvertet iudicium</verse>
        <verse osisID='Job.34.13'>quem constituit alium super terram aut quem posuit super orbem quem fabricatus est</verse>
        <verse osisID='Job.34.14'>si direxerit ad eum cor suum spiritum illius et flatum ad se trahet</verse>
        <verse osisID='Job.34.15'>deficiet omnis caro simul et homo in cinerem revertetur</verse>
        <verse osisID='Job.34.16'>si habes ergo intellectum audi quod dicitur et ausculta vocem eloquii mei</verse>
        <verse osisID='Job.34.17'>numquid qui non amat iudicium sanare potest et quomodo tu eum qui iustus est in tantum condemnas</verse>
        <verse osisID='Job.34.18'>qui dicit regi apostata qui vocat duces impios</verse>
        <verse osisID='Job.34.19'>qui non accipit personas principum nec cognovit tyrannum cum disceptaret contra pauperem opus enim manuum eius sunt universi</verse>
        <verse osisID='Job.34.20'>subito morientur et in media nocte turbabuntur populi et pertransibunt et auferent violentum absque manu</verse>
        <verse osisID='Job.34.21'>oculi enim eius super vias hominum et omnes gressus eorum considerat</verse>
        <verse osisID='Job.34.22'>non sunt tenebrae et non est umbra mortis ut abscondantur ibi qui operantur iniquitatem</verse>
        <verse osisID='Job.34.23'>neque enim ultra in hominis potestate est ut veniat ad Deum in iudicium</verse>
        <verse osisID='Job.34.24'>conteret multos innumerabiles et stare faciet alios pro eis</verse>
        <verse osisID='Job.34.25'>novit enim opera eorum et idcirco inducet noctem et conterentur</verse>
        <verse osisID='Job.34.26'>quasi impios percussit eos in loco videntium</verse>
        <verse osisID='Job.34.27'>qui quasi de industria recesserunt ab eo et omnes vias eius intellegere noluerunt</verse>
        <verse osisID='Job.34.28'>ut pervenire facerent ad eum clamorem egeni et audiret vocem pauperum</verse>
        <verse osisID='Job.34.29'>ipso enim concedente pacem quis est qui condemnet ex quo absconderit vultum quis est qui contempletur eum et super gentem et super omnes homines</verse>
        <verse osisID='Job.34.30'>qui regnare facit hominem hypocritam propter peccata populi</verse>
        <verse osisID='Job.34.31'>quia ergo ego locutus sum ad Deum te quoque non prohibeo</verse>
        <verse osisID='Job.34.32'>si erravi tu doce me si iniquitatem locutus sum ultra non addam</verse>
        <verse osisID='Job.34.33'>numquid a te Deus expetit eam quia displicuit tibi tu enim coepisti loqui et non ego quod si quid nosti melius loquere</verse>
        <verse osisID='Job.34.34'>viri intellegentes loquantur mihi et vir sapiens audiat me</verse>
        <verse osisID='Job.34.35'>Iob autem stulte locutus est et verba illius non sonant disciplinam</verse>
        <verse osisID='Job.34.36'>pater mi probetur Iob usque ad finem ne desinas in hominibus iniquitatis</verse>
        <verse osisID='Job.34.37'>quia addit super peccata sua blasphemiam inter nos interim constringatur et tunc ad iudicium provocet sermonibus suis Deum</verse>
      </chapter>
      <chapter osisID='Job.35'>
        <verse osisID='Job.35.1'>igitur Heliu haec rursum locutus est</verse>
        <verse osisID='Job.35.2'>numquid aequa tibi videtur tua cogitatio ut diceres iustior Deo sum</verse>
        <verse osisID='Job.35.3'>dixisti enim non tibi placet quod rectum est vel quid tibi proderit si ego peccavero</verse>
        <verse osisID='Job.35.4'>itaque ego respondebo sermonibus tuis et amicis tuis tecum</verse>
        <verse osisID='Job.35.5'>suspice caelum et intuere et contemplare aethera quod altior te sit</verse>
        <verse osisID='Job.35.6'>si peccaveris quid ei nocebis et si multiplicatae fuerint iniquitates tuae quid facies contra eum</verse>
        <verse osisID='Job.35.7'>porro si iuste egeris quid donabis ei aut quid de manu tua accipiet</verse>
        <verse osisID='Job.35.8'>homini qui similis tui est nocebit impietas tua et filium hominis adiuvabit iustitia tua</verse>
        <verse osisID='Job.35.9'>propter multitudinem calumniatorum clamabunt et heiulabunt propter vim brachii tyrannorum</verse>
        <verse osisID='Job.35.10'>et non dixit ubi est Deus qui fecit me qui dedit carmina in nocte</verse>
        <verse osisID='Job.35.11'>qui docet nos super iumenta terrae et super volucres caeli erudit nos</verse>
        <verse osisID='Job.35.12'>ibi clamabunt et non exaudiet propter superbiam malorum</verse>
        <verse osisID='Job.35.13'>non ergo frustra audiet Deus et Omnipotens singulorum causas intuebitur</verse>
        <verse osisID='Job.35.14'>etiam cum dixeris non considerat iudicare coram eo et expecta eum</verse>
        <verse osisID='Job.35.15'>nunc enim non infert furorem suum nec ulciscitur scelus valde</verse>
        <verse osisID='Job.35.16'>ergo Iob frustra aperit os suum et absque scientia verba multiplicat</verse>
      </chapter>
      <chapter osisID='Job.36'>
        <verse osisID='Job.36.1'>addens quoque Heliu haec locutus est</verse>
        <verse osisID='Job.36.2'>sustine me paululum et indicabo tibi adhuc enim habeo quod pro Deo loquar</verse>
        <verse osisID='Job.36.3'>repetam scientiam meam a principio et operatorem meum probabo iustum</verse>
        <verse osisID='Job.36.4'>vere enim absque mendacio sermones mei et perfecta scientia probabitur tibi</verse>
        <verse osisID='Job.36.5'>Deus potentes non abicit cum et ipse sit potens</verse>
        <verse osisID='Job.36.6'>sed non salvat impios et iudicium pauperibus tribuit</verse>
        <verse osisID='Job.36.7'>non aufert a iusto oculos suos et reges in solio conlocat in perpetuum et illi eriguntur</verse>
        <verse osisID='Job.36.8'>et si fuerint in catenis et vinciantur funibus paupertatis</verse>
        <verse osisID='Job.36.9'>indicabit eis opera eorum et scelera eorum quia violenti fuerint</verse>
        <verse osisID='Job.36.10'>revelabit quoque aurem eorum ut corripiat et loquetur ut revertantur ab iniquitate</verse>
        <verse osisID='Job.36.11'>si audierint et observaverint conplebunt dies suos in bono et annos suos in gloria</verse>
        <verse osisID='Job.36.12'>si autem non audierint transibunt per gladium et consumentur in stultitia</verse>
        <verse osisID='Job.36.13'>simulatores et callidi provocant iram Dei neque clamabunt cum vincti fuerint</verse>
        <verse osisID='Job.36.14'>morietur in tempestate anima eorum et vita eorum inter effeminatos</verse>
        <verse osisID='Job.36.15'>eripiet pauperem de angustia sua et revelabit in tribulatione aurem eius</verse>
        <verse osisID='Job.36.16'>igitur salvabit te de ore angusto latissime et non habentis fundamentum subter se requies autem mensae tuae erit plena pinguedine</verse>
        <verse osisID='Job.36.17'>causa tua quasi impii iudicata est causam iudiciumque recipies</verse>
        <verse osisID='Job.36.18'>non te ergo superet ira ut aliquem opprimas nec multitudo donorum inclinet te</verse>
        <verse osisID='Job.36.19'>depone magnitudinem tuam absque tribulatione et omnes robustos fortitudine</verse>
        <verse osisID='Job.36.20'>ne protrahas noctem ut ascendant populi pro eis</verse>
        <verse osisID='Job.36.21'>cave ne declines ad iniquitatem hanc enim coepisti sequi post miseriam</verse>
        <verse osisID='Job.36.22'>ecce Deus excelsus in fortitudine sua et nullus ei similis in legislatoribus</verse>
        <verse osisID='Job.36.23'>quis poterit scrutari vias eius aut quis ei dicere operatus es iniquitatem</verse>
        <verse osisID='Job.36.24'>memento quod ignores opus eius de quo cecinerunt viri</verse>
        <verse osisID='Job.36.25'>omnes homines vident eum unusquisque intuetur procul</verse>
        <verse osisID='Job.36.26'>ecce Deus magnus vincens scientiam nostram numerus annorum eius inaestimabilis</verse>
        <verse osisID='Job.36.27'>qui aufert stillas pluviae et effundit imbres ad instar gurgitum</verse>
        <verse osisID='Job.36.28'>qui de nubibus fluunt quae praetexunt cuncta desuper</verse>
        <verse osisID='Job.36.29'>si voluerit extendere nubes quasi tentorium suum</verse>
        <verse osisID='Job.36.30'>et fulgurare lumine suo desuper cardines quoque maris operiet</verse>
        <verse osisID='Job.36.31'>per haec enim iudicat populos et dat escas multis mortalibus</verse>
        <verse osisID='Job.36.32'>in manibus abscondit lucem et praecipit ei ut rursus adveniat</verse>
        <verse osisID='Job.36.33'>adnuntiat de ea amico suo quod possessio eius sit et ad eam possit ascendere</verse>
      </chapter>
      <chapter osisID='Job.37'>
        <verse osisID='Job.37.1'>super hoc expavit cor meum et emotum est de loco suo</verse>
        <verse osisID='Job.37.2'>audite auditionem in terrore vocis eius et sonum de ore illius procedentem</verse>
        <verse osisID='Job.37.3'>subter omnes caelos ipse considerat et lumen illius super terminos terrae</verse>
        <verse osisID='Job.37.4'>post eum rugiet sonitus tonabit voce magnitudinis suae et non investigabitur cum audita fuerit vox eius</verse>
        <verse osisID='Job.37.5'>tonabit Deus in voce sua mirabiliter qui facit magna et inscrutabilia</verse>
        <verse osisID='Job.37.6'>qui praecipit nivi ut descendat in terram et hiemis pluviis et imbri fortitudinis suae</verse>
        <verse osisID='Job.37.7'>qui in manu omnium hominum signat ut noverint singuli opera sua</verse>
        <verse osisID='Job.37.8'>ingredietur bestia latibulum et in antro suo morabitur</verse>
        <verse osisID='Job.37.9'>ab interioribus egreditur tempestas et ab Arcturo frigus</verse>
        <verse osisID='Job.37.10'>flante Deo concrescit gelu et rursum latissimae funduntur aquae</verse>
        <verse osisID='Job.37.11'>frumentum desiderat nubes et nubes spargunt lumen suum</verse>
        <verse osisID='Job.37.12'>quae lustrant per circuitum quocumque eas voluntas gubernantis duxerit ad omne quod praeceperit illis super faciem orbis terrarum</verse>
        <verse osisID='Job.37.13'>sive in una tribu sive in terra sua sive in quocumque loco misericordiae suae eas iusserit inveniri</verse>
        <verse osisID='Job.37.14'>ausculta haec Iob sta et considera miracula Dei</verse>
        <verse osisID='Job.37.15'>numquid scis quando praeceperit Deus pluviis ut ostenderent lucem nubium eius</verse>
        <verse osisID='Job.37.16'>numquid nosti semitas nubium magnas et perfectas scientias</verse>
        <verse osisID='Job.37.17'>nonne vestimenta tua calida sunt cum perflata fuerit terra austro</verse>
        <verse osisID='Job.37.18'>tu forsitan cum eo fabricatus es caelos qui solidissimi quasi aere fusi sunt</verse>
        <verse osisID='Job.37.19'>ostende nobis quid dicamus illi nos quippe involvimur tenebris</verse>
        <verse osisID='Job.37.20'>quis narrabit ei quae loquor etiam si locutus fuerit homo devorabitur</verse>
        <verse osisID='Job.37.21'>at nunc non vident lucem subito aer cogitur in nubes et ventus transiens fugabit eas</verse>
        <verse osisID='Job.37.22'>ab aquilone aurum venit et ad Deum formidolosa laudatio</verse>
        <verse osisID='Job.37.23'>digne eum invenire non possumus magnus fortitudine et iudicio et iustitia et enarrari non potest</verse>
        <verse osisID='Job.37.24'>ideo timebunt eum viri et non audebunt contemplari omnes qui sibi videntur esse sapientes</verse>
      </chapter>
      <chapter osisID='Job.38'>
        <verse osisID='Job.38.1'>respondens autem Dominus Iob de turbine dixit</verse>
        <verse osisID='Job.38.2'>quis est iste involvens sententias sermonibus inperitis</verse>
        <verse osisID='Job.38.3'>accinge sicut vir lumbos tuos interrogabo te et responde mihi</verse>
        <verse osisID='Job.38.4'>ubi eras quando ponebam fundamenta terrae indica mihi si habes intellegentiam</verse>
        <verse osisID='Job.38.5'>quis posuit mensuras eius si nosti vel quis tetendit super eam lineam</verse>
        <verse osisID='Job.38.6'>super quo bases illius solidatae sunt aut quis dimisit lapidem angularem eius</verse>
        <verse osisID='Job.38.7'>cum me laudarent simul astra matutina et iubilarent omnes filii Dei</verse>
        <verse osisID='Job.38.8'>quis conclusit ostiis mare quando erumpebat quasi de vulva procedens</verse>
        <verse osisID='Job.38.9'>cum ponerem nubem vestimentum eius et caligine illud quasi pannis infantiae obvolverem</verse>
        <verse osisID='Job.38.10'>circumdedi illud terminis meis et posui vectem et ostia</verse>
        <verse osisID='Job.38.11'>et dixi usque huc venies et non procedes amplius et hic confringes tumentes fluctus tuos</verse>
        <verse osisID='Job.38.12'>numquid post ortum tuum praecepisti diluculo et ostendisti aurorae locum suum</verse>
        <verse osisID='Job.38.13'>et tenuisti concutiens extrema terrae et excussisti impios ex ea</verse>
        <verse osisID='Job.38.14'>restituetur ut lutum signaculum et stabit sicut vestimentum</verse>
        <verse osisID='Job.38.15'>auferetur ab impiis lux sua et brachium excelsum confringetur</verse>
        <verse osisID='Job.38.16'>numquid ingressus es profunda maris et in novissimis abyssis deambulasti</verse>
        <verse osisID='Job.38.17'>numquid apertae tibi sunt portae mortis et ostia tenebrosa vidisti</verse>
        <verse osisID='Job.38.18'>numquid considerasti latitudines terrae indica mihi si nosti omnia</verse>
        <verse osisID='Job.38.19'>in qua via habitet lux et tenebrarum quis locus sit</verse>
        <verse osisID='Job.38.20'>ut ducas unumquodque ad terminos suos et intellegas semitas domus eius</verse>
        <verse osisID='Job.38.21'>sciebas tunc quod nasciturus esses et numerum dierum tuorum noveras</verse>
        <verse osisID='Job.38.22'>numquid ingressus es thesauros nivis aut thesauros grandinis aspexisti</verse>
        <verse osisID='Job.38.23'>quae praeparavi in tempus hostis in diem pugnae et belli</verse>
        <verse osisID='Job.38.24'>per quam viam spargitur lux dividitur aestus super terram</verse>
        <verse osisID='Job.38.25'>quis dedit vehementissimo imbri cursum et viam sonantis tonitrui</verse>
        <verse osisID='Job.38.26'>ut plueret super terram absque homine in deserto ubi nullus mortalium commoratur</verse>
        <verse osisID='Job.38.27'>ut impleret inviam et desolatam et produceret herbas virentes</verse>
        <verse osisID='Job.38.28'>quis est pluviae pater vel quis genuit stillas roris</verse>
        <verse osisID='Job.38.29'>de cuius utero egressa est glacies et gelu de caelo quis genuit</verse>
        <verse osisID='Job.38.30'>in similitudinem lapidis aquae durantur et superficies abyssi constringitur</verse>
        <verse osisID='Job.38.31'>numquid coniungere valebis micantes stellas Pliadis aut gyrum Arcturi poteris dissipare</verse>
        <verse osisID='Job.38.32'>numquid producis luciferum in tempore suo et vesperum super filios terrae consurgere facis</verse>
        <verse osisID='Job.38.33'>numquid nosti ordinem caeli et pones rationem eius in terra</verse>
        <verse osisID='Job.38.34'>numquid elevabis in nebula vocem tuam et impetus aquarum operiet te</verse>
        <verse osisID='Job.38.35'>numquid mittes fulgura et ibunt et revertentia dicent tibi adsumus</verse>
        <verse osisID='Job.38.36'>quis posuit in visceribus hominis sapientiam vel quis dedit gallo intellegentiam</verse>
        <verse osisID='Job.38.37'>quis enarravit caelorum rationem et concentum caeli quis dormire faciet</verse>
        <verse osisID='Job.38.38'>quando fundebatur pulvis in terram et glebae conpingebantur</verse>
        <verse osisID='Job.38.39'>numquid capies leaenae praedam et animam catulorum eius implebis</verse>
        <verse osisID='Job.38.40'>quando cubant in antris et in specubus insidiantur</verse>
        <verse osisID='Job.38.41'>quis praeparat corvo escam suam quando pulli eius ad Deum clamant vagantes eo quod non habeant cibos</verse>
      </chapter>
      <chapter osisID='Job.39'>
        <verse osisID='Job.39.1'>numquid nosti tempus partus hibicum in petris vel parturientes cervas observasti</verse>
        <verse osisID='Job.39.2'>dinumerasti menses conceptus earum et scisti tempus partus earum</verse>
        <verse osisID='Job.39.3'>incurvantur ad fetum et pariunt et rugitus emittunt</verse>
        <verse osisID='Job.39.4'>separantur filii earum pergunt ad pastum egrediuntur et non revertuntur ad eas</verse>
        <verse osisID='Job.39.5'>quis dimisit onagrum liberum et vincula eius quis solvit</verse>
        <verse osisID='Job.39.6'>cui dedi in solitudine domum et tabernacula eius in terra salsuginis</verse>
        <verse osisID='Job.39.7'>contemnit multitudinem civitatis clamorem exactoris non audit</verse>
        <verse osisID='Job.39.8'>circumspicit montes pascuae suae et virentia quaeque perquirit</verse>
        <verse osisID='Job.39.9'>numquid volet rinoceros servire tibi aut morabitur ad praesepe tuum</verse>
        <verse osisID='Job.39.10'>numquid alligabis rinocerota ad arandum loro tuo aut confringet glebas vallium post te</verse>
        <verse osisID='Job.39.11'>numquid fiduciam habebis in magna fortitudine eius et derelinques ei labores tuos</verse>
        <verse osisID='Job.39.12'>numquid credes ei quoniam reddat sementem tibi et aream tuam congreget</verse>
        <verse osisID='Job.39.13'>pinna strutionum similis est pinnis herodii et accipitris</verse>
        <verse osisID='Job.39.14'>quando derelinquit in terra ova sua tu forsitan in pulvere calefacis ea</verse>
        <verse osisID='Job.39.15'>obliviscitur quod pes conculcet ea aut bestiae agri conterant</verse>
        <verse osisID='Job.39.16'>duratur ad filios suos quasi non sint sui frustra laboravit nullo timore cogente</verse>
        <verse osisID='Job.39.17'>privavit enim eam Deus sapientia nec dedit illi intellegentiam</verse>
        <verse osisID='Job.39.18'>cum tempus fuerit in altum alas erigit deridet equitem et ascensorem eius</verse>
        <verse osisID='Job.39.19'>numquid praebebis equo fortitudinem aut circumdabis collo eius hinnitum</verse>
        <verse osisID='Job.39.20'>numquid suscitabis eum quasi lucustas gloria narium eius terror</verse>
        <verse osisID='Job.39.21'>terram ungula fodit exultat audacter in occursum pergit armatis</verse>
        <verse osisID='Job.39.22'>contemnit pavorem nec cedit gladio</verse>
        <verse osisID='Job.39.23'>super ipsum sonabit faretra vibrabit hasta et clypeus</verse>
        <verse osisID='Job.39.24'>fervens et fremens sorbet terram nec reputat tubae sonare clangorem</verse>
        <verse osisID='Job.39.25'>ubi audierit bucinam dicet va procul odoratur bellum exhortationem ducum et ululatum exercitus</verse>
        <verse osisID='Job.39.26'>numquid per sapientiam tuam plumescit accipiter expandens alas suas ad austrum</verse>
        <verse osisID='Job.39.27'>aut ad praeceptum tuum elevabitur aquila et in arduis ponet nidum suum</verse>
        <verse osisID='Job.39.28'>in petris manet et in praeruptis silicibus commoratur atque inaccessis rupibus</verse>
        <verse osisID='Job.39.29'>inde contemplatur escam et de longe oculi eius prospiciunt</verse>
        <verse osisID='Job.39.30'>pulli eius lambent sanguinem et ubicumque cadaver fuerit statim adest</verse>
        <verse osisID='Job.39.31'>et adiecit Dominus et locutus est ad Iob</verse>
        <verse osisID='Job.39.32'>numquid qui contendit cum Deo tam facile conquiescit utique qui arguit Deum debet respondere ei</verse>
        <verse osisID='Job.39.33'>respondens autem Iob Domino dixit</verse>
        <verse osisID='Job.39.34'>qui leviter locutus sum respondere quid possum manum meam ponam super os meum</verse>
        <verse osisID='Job.39.35'>unum locutus sum quod utinam non dixissem et alterum quibus ultra non addam</verse>
      </chapter>
      <chapter osisID='Job.40'>
        <verse osisID='Job.40.1'>respondens autem Dominus Iob de turbine ait</verse>
        <verse osisID='Job.40.2'>accinge sicut vir lumbos tuos interrogabo te et indica mihi</verse>
        <verse osisID='Job.40.3'>numquid irritum facies iudicium meum et condemnabis me ut tu iustificeris</verse>
        <verse osisID='Job.40.4'>et si habes brachium sicut Deus et si voce simili tonas</verse>
        <verse osisID='Job.40.5'>circumda tibi decorem et in sublime erigere et esto gloriosus et speciosis induere vestibus</verse>
        <verse osisID='Job.40.6'>disperge superbos furore tuo et respiciens omnem arrogantem humilia</verse>
        <verse osisID='Job.40.7'>respice cunctos superbos et confunde eos et contere impios in loco suo</verse>
        <verse osisID='Job.40.8'>absconde eos in pulvere simul et facies eorum demerge in foveam</verse>
        <verse osisID='Job.40.9'>et ego confitebor quod salvare te possit dextera tua</verse>
        <verse osisID='Job.40.10'>ecce Behemoth quem feci tecum faenum quasi bos comedet</verse>
        <verse osisID='Job.40.11'>fortitudo eius in lumbis eius et virtus illius in umbilicis ventris eius</verse>
        <verse osisID='Job.40.12'>constringit caudam suam quasi cedrum nervi testiculorum eius perplexi sunt</verse>
        <verse osisID='Job.40.13'>ossa eius velut fistulae aeris cartilago illius quasi lamminae ferreae</verse>
        <verse osisID='Job.40.14'>ipse principium est viarum Dei qui fecit eum adplicabit gladium eius</verse>
        <verse osisID='Job.40.15'>huic montes herbas ferunt omnes bestiae agri ludent ibi</verse>
        <verse osisID='Job.40.16'>sub umbra dormit in secreto calami et locis humentibus</verse>
        <verse osisID='Job.40.17'>protegunt umbrae umbram eius circumdabunt eum salices torrentis</verse>
        <verse osisID='Job.40.18'>ecce absorbebit fluvium et non mirabitur habet fiduciam quod influat Iordanis in os eius</verse>
        <verse osisID='Job.40.19'>in oculis eius quasi hamo capiet eum et in sudibus perforabit nares eius</verse>
        <verse osisID='Job.40.20'>an extrahere poteris Leviathan hamo et fune ligabis linguam eius</verse>
        <verse osisID='Job.40.21'>numquid pones circulum in naribus eius et armilla perforabis maxillam eius</verse>
        <verse osisID='Job.40.22'>numquid multiplicabit ad te preces aut loquetur tibi mollia</verse>
        <verse osisID='Job.40.23'>numquid feriet tecum pactum et accipies eum servum sempiternum</verse>
        <verse osisID='Job.40.24'>numquid inludes ei quasi avi aut ligabis illum ancillis tuis</verse>
        <verse osisID='Job.40.25'>concident eum amici divident illum negotiatores</verse>
        <verse osisID='Job.40.26'>numquid implebis sagenas pelle eius et gurgustium piscium capite illius</verse>
        <verse osisID='Job.40.27'>pone super eum manum tuam memento belli nec ultra addas loqui</verse>
        <verse osisID='Job.40.28'>ecce spes eius frustrabitur eum et videntibus cunctis praecipitabitur</verse>
      </chapter>
      <chapter osisID='Job.41'>
        <verse osisID='Job.41.1'>non quasi crudelis suscitabo eum quis enim resistere potest vultui meo</verse>
        <verse osisID='Job.41.2'>quis ante dedit mihi ut reddam ei omnia quae sub caelo sunt mea sunt</verse>
        <verse osisID='Job.41.3'>non parcam ei et verbis potentibus et ad deprecandum conpositis</verse>
        <verse osisID='Job.41.4'>quis revelavit faciem indumenti eius et in medium oris eius quis intrabit</verse>
        <verse osisID='Job.41.5'>portas vultus eius quis aperiet per gyrum dentium eius formido</verse>
        <verse osisID='Job.41.6'>corpus illius quasi scuta fusilia et conpactum squamis se prementibus</verse>
        <verse osisID='Job.41.7'>una uni coniungitur et ne spiraculum quidem incedit per eas</verse>
        <verse osisID='Job.41.8'>una alteri adherebunt et tenentes se nequaquam separabuntur</verse>
        <verse osisID='Job.41.9'>sternutatio eius splendor ignis et oculi eius ut palpebrae diluculi</verse>
        <verse osisID='Job.41.10'>de ore eius lampades procedunt sicut taedae ignis accensae</verse>
        <verse osisID='Job.41.11'>de naribus eius procedit fumus sicut ollae succensae atque ferventis</verse>
        <verse osisID='Job.41.12'>halitus eius prunas ardere facit et flamma de ore eius egreditur</verse>
        <verse osisID='Job.41.13'>in collo eius morabitur fortitudo et faciem eius praecedet egestas</verse>
        <verse osisID='Job.41.14'>membra carnium eius coherentia sibi mittet contra eum fulmina et ad locum alium non ferentur</verse>
        <verse osisID='Job.41.15'>cor eius indurabitur quasi lapis et stringetur quasi malleatoris incus</verse>
        <verse osisID='Job.41.16'>cum sublatus fuerit timebunt angeli et territi purgabuntur</verse>
        <verse osisID='Job.41.17'>cum adprehenderit eum gladius subsistere non poterit neque hasta neque torax</verse>
        <verse osisID='Job.41.18'>reputabit enim quasi paleas ferrum et quasi lignum putridum aes</verse>
        <verse osisID='Job.41.19'>non fugabit eum vir sagittarius in stipulam versi sunt ei lapides fundae</verse>
        <verse osisID='Job.41.20'>quasi stipulam aestimabit malleum et deridebit vibrantem hastam</verse>
        <verse osisID='Job.41.21'>sub ipso erunt radii solis sternet sibi aurum quasi lutum</verse>
        <verse osisID='Job.41.22'>fervescere faciet quasi ollam profundum mare ponet quasi cum unguenta bulliunt</verse>
        <verse osisID='Job.41.23'>post eum lucebit semita aestimabit abyssum quasi senescentem</verse>
        <verse osisID='Job.41.24'>non est super terram potestas quae conparetur ei qui factus est ut nullum timeret</verse>
        <verse osisID='Job.41.25'>omne sublime videt ipse est rex super universos filios superbiae</verse>
      </chapter>
      <chapter osisID='Job.42'>
        <verse osisID='Job.42.1'>respondens autem Iob Domino dixit</verse>
        <verse osisID='Job.42.2'>scio quia omnia potes et nulla te latet cogitatio</verse>
        <verse osisID='Job.42.3'>quis est iste qui celat consilium absque scientia ideo insipienter locutus sum et quae ultra modum excederent scientiam meam</verse>
        <verse osisID='Job.42.4'>audi et ego loquar interrogabo et ostende mihi</verse>
        <verse osisID='Job.42.5'>auditu auris audivi te nunc autem oculus meus videt te</verse>
        <verse osisID='Job.42.6'>idcirco ipse me reprehendo et ago paenitentiam in favilla et cinere</verse>
        <verse osisID='Job.42.7'>postquam autem locutus est Dominus verba haec ad Iob dixit ad Eliphaz Themaniten iratus est furor meus in te et in duos amicos tuos quoniam non estis locuti coram me rectum sicut servus meus Iob</verse>
        <verse osisID='Job.42.8'>sumite igitur vobis septem tauros et septem arietes et ite ad servum meum Iob et offerte holocaustum pro vobis Iob autem servus meus orabit pro vobis faciem eius suscipiam ut non vobis inputetur stultitia neque enim locuti estis ad me recta sicut servus meus Iob</verse>
        <verse osisID='Job.42.9'>abierunt ergo Eliphaz Themanites et Baldad Suites et Sophar Naamathites et fecerunt sicut locutus fuerat ad eos Dominus et suscepit Dominus faciem Iob</verse>
        <verse osisID='Job.42.10'>Dominus quoque conversus est ad paenitentiam Iob cum oraret ille pro amicis suis et addidit Dominus omnia quaecumque fuerant Iob duplicia</verse>
        <verse osisID='Job.42.11'>venerunt autem ad eum omnes fratres sui et universae sorores suae et cuncti qui noverant eum prius et comederunt cum eo panem in domo eius et moverunt super eum caput et consolati sunt eum super omni malo quod intulerat Dominus super eum et dederunt ei unusquisque ovem unam et inaurem auream unam</verse>
        <verse osisID='Job.42.12'>Dominus autem benedixit novissimis Iob magis quam principio eius et facta sunt ei quattuordecim milia ovium et sex milia camelorum et mille iuga boum et mille asinae</verse>
        <verse osisID='Job.42.13'>et fuerunt ei septem filii et filiae tres</verse>
        <verse osisID='Job.42.14'>et vocavit nomen unius Diem et nomen secundae Cassia et nomen tertiae Cornu stibii</verse>
        <verse osisID='Job.42.15'>non sunt autem inventae mulieres speciosae sicut filiae Iob in universa terra deditque eis pater suus hereditatem inter fratres earum</verse>
        <verse osisID='Job.42.16'>vixit autem Iob post haec centum quadraginta annis et vidit filios suos et filios filiorum suorum usque ad quartam generationem et mortuus est senex et plenus dierum</verse>
      </chapter>
    </div></osisText>
</osis>