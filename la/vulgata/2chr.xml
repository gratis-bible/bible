<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Chr'>
      <chapter osisID='2Chr.1'>
        <verse osisID='2Chr.1.1'>confortatus est ergo Salomon filius David in regno suo et Dominus erat cum eo et magnificavit eum in excelsum</verse>
        <verse osisID='2Chr.1.2'>praecepitque Salomon universo Israheli tribunis et centurionibus et ducibus et iudicibus omnis Israhel et principibus familiarum</verse>
        <verse osisID='2Chr.1.3'>et abiit cum universa multitudine in excelsum Gabaon ubi erat tabernaculum foederis Dei quod fecit Moses famulus Dei in solitudine</verse>
        <verse osisID='2Chr.1.4'>arcam autem Dei adduxerat David de Cariathiarim in locum quem paraverat ei et ubi fixerat illi tabernaculum hoc est in Hierusalem</verse>
        <verse osisID='2Chr.1.5'>altare quoque aeneum quod fabricatus fuerat Beselehel filius  Uri filii Ur ibi erat coram tabernaculo Domini quod et requisivit Salomon et omnis ecclesia </verse>
        <verse osisID='2Chr.1.6'>ascenditque Salomon ad altare aeneum coram tabernaculo  foederis Domini et obtulit in eo mille hostias </verse>
        <verse osisID='2Chr.1.7'>ecce autem in ipsa nocte apparuit ei Deus dicens postula  quod vis ut dem tibi </verse>
        <verse osisID='2Chr.1.8'>dixitque Salomon Deo tu fecisti cum David patre meo  misericordiam magnam et constituisti me regem pro eo </verse>
        <verse osisID='2Chr.1.9'>nunc igitur Domine Deus impleatur sermo tuus quem pollicitus  es David patri meo tu enim fecisti me regem super populum tuum  multum qui tam innumerabilis est quam pulvis terrae </verse>
        <verse osisID='2Chr.1.10'>da mihi sapientiam et intellegentiam ut egrediar coram  populo tuo et ingrediar quis enim potest hunc populum tuum  digne qui tam grandis est iudicare </verse>
        <verse osisID='2Chr.1.11'>dixit autem Deus ad Salomonem quia hoc magis placuit cordi  tuo et non postulasti divitias et substantiam et gloriam neque  animas eorum qui te oderunt sed nec dies vitae plurimos petisti  autem sapientiam et scientiam ut iudicare possis populum meum  super quem constitui te regem </verse>
        <verse osisID='2Chr.1.12'>sapientia et scientia data sunt tibi divitias autem et  substantiam et gloriam dabo tibi ita ut nullus in regibus nec  ante te nec post te fuerit similis tui </verse>
        <verse osisID='2Chr.1.13'>venit ergo Salomon ab excelso Gabaon in Hierusalem coram  tabernaculo foederis et regnavit super Israhel </verse>
        <verse osisID='2Chr.1.14'>congregavitque sibi currus et equites et facti sunt ei  mille quadringenti currus et duodecim milia equitum et fecit  eos esse in urbibus quadrigarum et cum rege in Hierusalem </verse>
        <verse osisID='2Chr.1.15'>praebuitque rex argentum et aurum in Hierusalem quasi  lapides et cedros quasi sycomoros quae nascuntur in  campestribus multitudine magna </verse>
        <verse osisID='2Chr.1.16'>adducebantur autem ei et equi de Aegypto et de Coa a  negotiatoribus regis qui ibant et coemebant pretio </verse>
        <verse osisID='2Chr.1.17'>quadrigam equorum sescentis argenteis et equum centum  quinquaginta similiter de universis regnis Cettheorum et a  regibus Syriae emptio celebrabatur </verse>
      </chapter>
      <chapter osisID='2Chr.2'>
        <verse osisID='2Chr.2.1'>decrevit autem Salomon aedificare domum nomini Domini et  palatium sibi </verse>
        <verse osisID='2Chr.2.2'>et numeravit septuaginta milia virorum portantium umeris et  octoginta milia qui caederent lapides in montibus  praepositosque eorum tria milia sescentos </verse>
        <verse osisID='2Chr.2.3'>misit quoque ad Hiram regem Tyri dicens sicut egisti cum  David patre meo et misisti ei ligna cedrina ut aedificaret sibi  domum in qua et habitavit </verse>
        <verse osisID='2Chr.2.4'>sic fac mecum ut aedificem domum nomini Domini Dei mei et  consecrem eam ad adolendum incensum coram illo et fumiganda  aromata et ad propositionem panum sempiternam et holocaustomata  mane et vespere sabbatis quoque et neomeniis et sollemnitatibus  Domini Dei nostri in sempiternum quae mandata sunt Israheli </verse>
        <verse osisID='2Chr.2.5'>domus autem quam aedificare cupio magna est magnus est enim  Deus noster super omnes deos </verse>
        <verse osisID='2Chr.2.6'>quis ergo poterit praevalere ut aedificet ei dignam domum si  caelum et caeli caelorum capere eum non queunt quantus ego sum  ut possim ei aedificare domum sed ad hoc tantum ut adoleatur  incensum coram illo </verse>
        <verse osisID='2Chr.2.7'>mitte igitur mihi virum eruditum qui noverit operari in auro  et argento aere ferro purpura coccino et hyacintho et qui sciat  scalpere celata cum his artificibus quos mecum habeo in Iudaea  et in Hierusalem quos praeparavit David pater meus </verse>
        <verse osisID='2Chr.2.8'>sed et ligna cedrina mitte mihi et arceuthina et pinea de  Libano scio enim quod servi tui noverint caedere ligna de  Libano et erunt servi mei cum servis tuis </verse>
        <verse osisID='2Chr.2.9'>ut parentur mihi ligna plurima domus enim quam cupio  aedificare magna est nimis et inclita </verse>
        <verse osisID='2Chr.2.10'>praeterea operariis qui caesuri sunt ligna servis tuis dabo  in cibaria tritici choros viginti milia et hordei choros  totidem olei quoque sata viginti milia </verse>
        <verse osisID='2Chr.2.11'>dixit autem Hiram rex Tyri per litteras quas miserat  Salomoni quia dilexit Dominus populum suum idcirco te regnare  fecit super eum </verse>
        <verse osisID='2Chr.2.12'>et addidit dicens benedictus Dominus Deus Israhel qui fecit  caelum et terram qui dedit David regi filium sapientem et  eruditum et sensatum atque prudentem ut aedificaret domum  Domino et palatium sibi </verse>
        <verse osisID='2Chr.2.13'>misi ergo tibi virum prudentem et scientissimum Hiram  patrem meum </verse>
        <verse osisID='2Chr.2.14'>filium mulieris de filiabus Dan cuius pater Tyrius fuit qui  noverit operari in auro et argento et aere et ferro et marmore  et lignis in purpura quoque et hyacintho et bysso et coccino et  qui sciat celare omnem scalpturam et adinvenire prudenter  quodcumque in opere necessarium est cum artificibus tuis et cum  artificibus domini mei David patris tui </verse>
        <verse osisID='2Chr.2.15'>triticum ergo et hordeum et oleum et vinum quae pollicitus  es domine mi mitte servis tuis </verse>
        <verse osisID='2Chr.2.16'>nos autem caedemus ligna de Libano quot necessaria habueris  et adplicabimus ea ratibus per mare in Ioppe tuum erit  transferre ea in Hierusalem </verse>
        <verse osisID='2Chr.2.17'>numeravit igitur Salomon omnes viros proselytos qui erant  in terra Israhel post dinumerationem quam dinumeravit David  pater eius et inventi sunt centum quinquaginta milia et tria  milia sescenti </verse>
        <verse osisID='2Chr.2.18'>fecitque ex eis septuaginta milia qui umeris onera  portarent et octoginta milia qui lapides in montibus caederent  tria milia autem et sescentos praepositos operum populi </verse>
      </chapter>
      <chapter osisID='2Chr.3'>
        <verse osisID='2Chr.3.1'>et coepit Salomon aedificare domum Domini in Hierusalem in  monte Moria qui demonstratus fuerat David patri eius in loco  quem paraverat David in area Ornan Iebusei </verse>
        <verse osisID='2Chr.3.2'>coepit autem aedificare mense secundo anno quarto regni sui </verse>
        <verse osisID='2Chr.3.3'>et haec sunt fundamenta quae iecit Salomon ut aedificaret  domum Dei longitudinis cubitos in mensura prima sexaginta  latitudinis cubitos viginti </verse>
        <verse osisID='2Chr.3.4'>porticum vero ante frontem quae tendebatur in longum iuxta  mensuram latitudinis domus cubitorum viginti porro altitudo  centum viginti cubitorum erat et deauravit eam intrinsecus auro  mundissimo </verse>
        <verse osisID='2Chr.3.5'>domum quoque maiorem texit tabulis ligneis abiegnis et  lamminas auri obrizi adfixit per totum scalpsitque in ea palmas  et quasi catenulas se invicem conplectentes </verse>
        <verse osisID='2Chr.3.6'>stravit quoque pavimentum templi pretiosissimo marmore  decore multo </verse>
        <verse osisID='2Chr.3.7'>porro aurum erat probatissimum de cuius lamminis texit domum  et trabes eius et postes et parietes et ostia et celavit  cherubin in parietibus </verse>
        <verse osisID='2Chr.3.8'>fecit quoque domum sancti sanctorum longitudinem iuxta  latitudinem domus cubitorum viginti et latitudinem similiter  viginti cubitorum et lamminis aureis texit eam quasi talentis  sescentis </verse>
        <verse osisID='2Chr.3.9'>sed et clavos fecit aureos ita ut singuli clavi siclos  quinquagenos adpenderent cenacula quoque texit auro </verse>
        <verse osisID='2Chr.3.10'>fecit etiam in domo sancti sanctorum cherubin duo opere  statuario et texit eos auro </verse>
        <verse osisID='2Chr.3.11'>alae cherubin viginti cubitis extendebantur ita ut una ala  haberet cubitos quinque et tangeret parietem domus et altera  quinque cubitos habens alam tangeret alterius cherub </verse>
        <verse osisID='2Chr.3.12'>similiter cherub alterius ala quinque habebat cubitos et  tangebat parietem et ala eius altera quinque cubitorum alam  cherub alterius contingebat </verse>
        <verse osisID='2Chr.3.13'>igitur alae utriusque cherubin expansae erant et  extendebantur per cubitos viginti ipsi autem stabant erectis  pedibus et facies eorum versae erant ad exteriorem domum </verse>
        <verse osisID='2Chr.3.14'>fecit quoque velum ex hyacintho purpura coccino et bysso et  intexuit ei cherubin </verse>
        <verse osisID='2Chr.3.15'>ante fores etiam templi duas columnas quae triginta et  quinque cubitos habebant altitudinis porro capita earum quinque  cubitorum </verse>
        <verse osisID='2Chr.3.16'>necnon et quasi catenulas in oraculo et superposuit eas  capitibus columnarum malagranata etiam centum quae catenulis  interposuit </verse>
        <verse osisID='2Chr.3.17'>ipsas quoque columnas posuit in vestibulo templi unam a  dextris et alteram a sinistris eam quae a dextris erat vocavit  Iachin et quae ad levam Booz </verse>
      </chapter>
      <chapter osisID='2Chr.4'>
        <verse osisID='2Chr.4.1'>fecit quoque altare aeneum viginti cubitorum longitudinis et  viginti cubitorum latitudinis et decem cubitorum altitudinis </verse>
        <verse osisID='2Chr.4.2'>mare etiam fusile decem cubitis a labio usque ad labium  rotundum per circuitum quinque cubitos habebat altitudinis et  funiculus triginta cubitorum ambiebat gyrum eius </verse>
        <verse osisID='2Chr.4.3'>similitudo quoque boum erat subter illud et decem cubitis  quaedam extrinsecus celaturae quasi duobus versibus alvum maris  circuibant boves autem erant fusiles </verse>
        <verse osisID='2Chr.4.4'>et ipsum mare super duodecim boves inpositum erat quorum  tres respiciebant aquilonem et alii tres occidentem porro tres  alii meridiem et tres qui reliqui erant orientem mare habentes  superpositum posteriora autem boum erant intrinsecus sub mari </verse>
        <verse osisID='2Chr.4.5'>porro vastitas eius habebat mensuram palmi et labium illius  erat quasi labium calicis vel repandi lilii capiebatque  mensurae tria milia metretas </verse>
        <verse osisID='2Chr.4.6'>fecit quoque concas decem et posuit quinque a dextris et  quinque a sinistris ut lavarent in eis omnia quae in  holocaustum oblaturi erant porro in mari sacerdotes lavabantur </verse>
        <verse osisID='2Chr.4.7'>fecit autem et candelabra aurea decem secundum speciem qua  iussa erant fieri et posuit ea in templo quinque a dextris et  quinque a sinistris </verse>
        <verse osisID='2Chr.4.8'>necnon et mensas decem posuitque eas in templo quinque a  dextris et quinque a sinistris fialas quoque aureas centum </verse>
        <verse osisID='2Chr.4.9'>fecit etiam atrium sacerdotum et basilicam grandem et ostia  in basilica quae texit aere </verse>
        <verse osisID='2Chr.4.10'>porro mare posuit in latere dextro contra orientem ad  meridiem </verse>
        <verse osisID='2Chr.4.11'>fecit autem Hiram lebetas quoque et creagras et fialas et  conplevit omne opus regis in domo Dei </verse>
        <verse osisID='2Chr.4.12'>hoc est columnas duas et epistylia et capita et quasi  quaedam retiacula quae capita tegerent super epistylia </verse>
        <verse osisID='2Chr.4.13'>malagranata quoque quadringenta et retiacula duo ita ut  bini ordines malagranatorum singulis retiaculis iungerentur  quae protegerent epistylia et capita columnarum </verse>
        <verse osisID='2Chr.4.14'>bases etiam fecit et concas quas superposuit basibus </verse>
        <verse osisID='2Chr.4.15'>mare unum bovesque duodecim sub mari </verse>
        <verse osisID='2Chr.4.16'>et lebetas et creagras et fialas omnia vasa fecit Salomoni  Hiram pater eius in domo Domini ex aere mundissimo </verse>
        <verse osisID='2Chr.4.17'>in regione Iordanis fudit ea rex in argillosa terra inter  Socchoth et Saredatha </verse>
        <verse osisID='2Chr.4.18'>erat autem multitudo vasorum innumerabilis ita ut  ignoraretur pondus aeris </verse>
        <verse osisID='2Chr.4.19'>fecitque Salomon omnia vasa domus Dei et altare aureum et  mensas et super eas panes propositionis </verse>
        <verse osisID='2Chr.4.20'>candelabra quoque cum lucernis suis ut lucerent ante  oraculum iuxta ritum ex auro purissimo </verse>
        <verse osisID='2Chr.4.21'>et florentia quaedam et lucernas et forcipes aureos omnia  de auro mundissimo facta sunt </verse>
        <verse osisID='2Chr.4.22'>thymiamateria quoque et turibula et fialas et mortariola ex  auro purissimo et ostia celavit templi interioris id est in  sancto sanctorum et ostia templi forinsecus aurea sicque  conpletum est omne opus quod fecit Salomon in domo Domini </verse>
      </chapter>
      <chapter osisID='2Chr.5'>
        <verse osisID='2Chr.5.1'>intulit igitur Salomon omnia quae voverat David pater suus  argentum et aurum et universa vasa posuit in thesauris domus  Dei </verse>
        <verse osisID='2Chr.5.2'>post quae congregavit maiores natu Israhel et cunctos  principes tribuum et capita familiarum de filiis Israhel in  Hierusalem ut adducerent arcam foederis Domini de civitate  David quae est Sion </verse>
        <verse osisID='2Chr.5.3'>venerunt igitur ad regem omnes viri Israhel in die sollemni  mensis septimi </verse>
        <verse osisID='2Chr.5.4'>cumque venissent cuncti seniorum Israhel portaverunt Levitae  arcam </verse>
        <verse osisID='2Chr.5.5'>et intulerunt eam et omnem paraturam tabernaculi porro vasa  sanctuarii quae erant in tabernaculo portaverunt sacerdotes cum  Levitis </verse>
        <verse osisID='2Chr.5.6'>rex autem Salomon et universus coetus Israhel et omnes qui  fuerant congregati ante arcam immolabant arietes et boves  absque ullo numero tanta enim erat multitudo victimarum </verse>
        <verse osisID='2Chr.5.7'>et intulerunt sacerdotes arcam foederis Domini in locum suum  id est ad oraculum templi in sancta sanctorum subter alas  cherubin </verse>
        <verse osisID='2Chr.5.8'>ita ut cherubin expanderent alas suas super locum in quo  posita erat arca et ipsam arcam tegerent cum vectibus eius </verse>
        <verse osisID='2Chr.5.9'>vectium autem quibus portabatur arca quia paululum longiores  erant capita parebant ante oraculum si vero quis paululum  fuisset extrinsecus eos videre non poterat fuit itaque arca ibi  usque in praesentem diem </verse>
        <verse osisID='2Chr.5.10'>nihilque erat aliud in arca nisi duae tabulae quas posuerat  Moses in Horeb quando legem dedit Dominus filiis Israhel  egredientibus ex Aegypto </verse>
        <verse osisID='2Chr.5.11'>egressis autem sacerdotibus de sanctuario omnes enim  sacerdotes qui ibi potuerant inveniri sanctificati sunt nec  adhuc illo tempore vices et ministeriorum ordo inter eos  divisus erat </verse>
        <verse osisID='2Chr.5.12'>tam Levitae quam cantores id est et qui sub Asaph erant et  qui sub Heman et qui sub Idithun filii et fratres eorum vestiti  byssinis cymbalis et psalteriis et citharis concrepabant  stantes ad orientalem plagam altaris cumque eis sacerdotes  centum viginti canentes tubis </verse>
        <verse osisID='2Chr.5.13'>igitur cunctis pariter et tubis et voce et cymbalis et  organis et diversi generis musicorum concinentibus et vocem in  sublime tollentibus longe sonitus audiebatur ita ut cum Dominum  laudare coepissent et dicere confitemini Domino quoniam bonus  quoniam in aeternum misericordia eius impleretur domus Domini  nube </verse>
        <verse osisID='2Chr.5.14'>nec possent sacerdotes stare et ministrare propter  caliginem conpleverat enim gloria Domini domum Dei </verse>
      </chapter>
      <chapter osisID='2Chr.6'>
        <verse osisID='2Chr.6.1'>tunc Salomon ait Dominus pollicitus est ut habitaret in  caligine </verse>
        <verse osisID='2Chr.6.2'>ego autem aedificavi domum nomini eius ut habitaret ibi in  perpetuum </verse>
        <verse osisID='2Chr.6.3'>et convertit faciem suam et benedixit universae multitudini  Israhel nam omnis turba stabat intenta et ait </verse>
        <verse osisID='2Chr.6.4'>benedictus Dominus Deus Israhel qui quod locutus est David  patri meo opere conplevit dicens </verse>
        <verse osisID='2Chr.6.5'>a die qua eduxi populum meum de terra Aegypti non elegi  civitatem de cunctis tribubus Israhel ut aedificaretur in ea  domus nomini meo neque elegi quemquam alium virum ut esset dux  in populo meo Israhel </verse>
        <verse osisID='2Chr.6.6'>sed elegi Hierusalem ut sit nomen meum in ea et elegi David  ut constituerem eum super populum meum Israhel </verse>
        <verse osisID='2Chr.6.7'>cumque fuisset voluntatis David patris mei ut aedificaret  domum nomini Domini Dei Israhel </verse>
        <verse osisID='2Chr.6.8'>dixit Dominus ad eum quia haec fuit voluntas tua ut  aedificares domum nomini meo bene quidem fecisti habere  huiuscemodi voluntatem </verse>
        <verse osisID='2Chr.6.9'>sed non tu aedificabis domum verum filius tuus qui  egredietur de lumbis tuis ipse aedificabit domum nomini meo </verse>
        <verse osisID='2Chr.6.10'>conplevit ergo Dominus sermonem suum quem locutus fuerat et  ego surrexi pro David patre meo et sedi super thronum Israhel  sicut locutus est Dominus et aedificavi domum nomini Domini Dei  Israhel </verse>
        <verse osisID='2Chr.6.11'>et posui in ea arcam in qua est pactum Domini quod pepigit  cum filiis Israhel </verse>
        <verse osisID='2Chr.6.12'>stetit ergo coram altare Domini ex adverso universae  multitudinis Israhel et extendit manus suas </verse>
        <verse osisID='2Chr.6.13'>siquidem fecerat Salomon basem aeneam et posuerat eam in  medio basilicae habentem quinque cubitos longitudinis et  quinque cubitos latitudinis et tres cubitos in altum stetitque  super eam et deinceps flexis genibus contra universam  multitudinem Israhel et palmis in caelum levatis </verse>
        <verse osisID='2Chr.6.14'>ait Domine Deus Israhel non est similis tui Deus in caelo  et in terra qui custodis pactum et misericordiam cum servis  tuis qui ambulant coram te in toto corde suo </verse>
        <verse osisID='2Chr.6.15'>qui praestitisti servo tuo David patri meo quaecumque  locutus fueras ei et quae ore promiseras opere conplesti sicut  et praesens tempus probat </verse>
        <verse osisID='2Chr.6.16'>nunc ergo Domine Deus Israhel imple servo tuo patri meo  David quaecumque locutus es dicens non deficiet ex te vir coram  me qui sedeat super thronum Israhel ita tamen si custodierint  filii tui vias suas et ambulaverint in lege mea sicut et tu  ambulasti coram me </verse>
        <verse osisID='2Chr.6.17'>et nunc Domine Deus Israhel firmetur sermo tuus quem  locutus es servo tuo David </verse>
        <verse osisID='2Chr.6.18'>ergone credibile est ut habitet Deus cum hominibus super  terram si caelum et caeli caelorum non te capiunt quanto magis  domus ista quam aedificavi </verse>
        <verse osisID='2Chr.6.19'>sed ad hoc tantum facta est ut respicias orationem servi  tui et obsecrationem eius Domine Deus meus audias et preces  quas fundit famulus tuus coram te </verse>
        <verse osisID='2Chr.6.20'>ut aperias oculos tuos super domum istam diebus et noctibus  super locum in quo pollicitus es ut invocaretur nomen tuum </verse>
        <verse osisID='2Chr.6.21'>et exaudires orationem quam servus tuus orat in eo exaudi  preces famuli tui et populi tui Israhel quicumque oraverit in  loco isto et exaudi de habitaculo tuo id est de caelis et  propitiare </verse>
        <verse osisID='2Chr.6.22'>si peccaverit quispiam in proximum suum et iurare contra  eum paratus venerit seque maledicto constrinxerit coram altari  in domo ista </verse>
        <verse osisID='2Chr.6.23'>tu audies de caelo et facies iudicium servorum tuorum ita  ut reddas iniquo viam suam in caput proprium et ulciscaris  iustum retribuens ei secundum iustitiam suam </verse>
        <verse osisID='2Chr.6.24'>si superatus fuerit populus tuus Israhel ab inimicis  peccabunt enim tibi et conversi egerint paenitentiam et  obsecraverint nomen tuum et fuerint deprecati in loco isto </verse>
        <verse osisID='2Chr.6.25'>tu exaudi de caelo et propitiare peccato populi tui Israhel  et reduc eos in terram quam dedisti eis et patribus eorum </verse>
        <verse osisID='2Chr.6.26'>si clauso caelo pluvia non fluxerit propter peccata populi  et deprecati te fuerint in loco isto et confessi nomini tuo et  conversi a peccatis suis cum eos adflixeris </verse>
        <verse osisID='2Chr.6.27'>exaudi de caelo Domine et dimitte peccata servis tuis et  populi tui Israhel et doce eos viam bonam per quam ingrediantur  et da pluviam terrae quam dedisti populo tuo ad possidendum </verse>
        <verse osisID='2Chr.6.28'>fames si orta fuerit in terra et pestilentia erugo et  aurugo et lucusta et brucus et hostes vastatis regionibus  portas obsederint civitatis omnisque plaga et infirmitas  presserit </verse>
        <verse osisID='2Chr.6.29'>si quis de populo tuo Israhel fuerit deprecatus cognoscens  plagam et infirmitatem suam et expanderit manus suas in domo  hac </verse>
        <verse osisID='2Chr.6.30'>tu exaudi de caelo de sublimi scilicet habitaculo tuo et  propitiare et redde unicuique secundum vias suas quas nosti eum  habere in corde suo tu enim solus nosti corda filiorum hominum </verse>
        <verse osisID='2Chr.6.31'>ut timeant te et ambulent in viis tuis cunctis diebus  quibus vivunt super faciem terrae quam dedisti patribus nostris </verse>
        <verse osisID='2Chr.6.32'>externum quoque qui non est de populo tuo Israhel si  venerit de terra longinqua propter nomen tuum magnum et propter  manum tuam robustam et brachium tuum extentum et adoraverit in  loco isto </verse>
        <verse osisID='2Chr.6.33'>tu exaudies de caelo firmissimo habitaculo tuo et facies  cuncta pro quibus invocaverit te ille peregrinus ut sciant  omnes populi terrae nomen tuum et timeant te sicut populus tuus  Israhel et cognoscant quia nomen tuum invocatum est super domum  hanc quam aedificavi </verse>
        <verse osisID='2Chr.6.34'>si egressus fuerit populus tuus ad bellum contra  adversarios suos per viam in qua miseris eos adorabunt te  contra viam in qua civitas haec est quam elegisti et domus quam  aedificavi nomini tuo </verse>
        <verse osisID='2Chr.6.35'>ut exaudias de caelo preces eorum et obsecrationem et  ulciscaris </verse>
        <verse osisID='2Chr.6.36'>si autem et peccaverint tibi neque enim est homo qui non  peccet et iratus fueris eis et tradideris hostibus et captivos  eos duxerint in terram longinquam vel certe quae iuxta est </verse>
        <verse osisID='2Chr.6.37'>et conversi corde suo in terra ad quam captivi ducti  fuerant egerint paenitentiam et deprecati te fuerint in terra  captivitatis suae dicentes peccavimus inique fecimus iniuste  egimus </verse>
        <verse osisID='2Chr.6.38'>et reversi fuerint ad te in toto corde suo et in tota anima  sua in terra captivitatis suae ad quam ducti sunt adorabunt te  contra viam terrae suae quam dedisti patribus eorum et urbis  quam elegisti et domus quam aedificavi nomini tuo </verse>
        <verse osisID='2Chr.6.39'>ut exaudias de caelo hoc est de firmo habitaculo tuo preces  eorum et facias iudicium et dimittas populo tuo quamvis  peccatori </verse>
        <verse osisID='2Chr.6.40'>tu es enim Deus meus aperiantur quaeso oculi tui et aures  tuae intentae sint ad orationem quae fit in loco isto </verse>
        <verse osisID='2Chr.6.41'>nunc igitur consurge Domine Deus in requiem tuam tu et arca  fortitudinis tuae sacerdotes tui Domine Deus induantur salute  et sancti tui laetentur in bonis </verse>
        <verse osisID='2Chr.6.42'>Domine Deus ne averseris faciem christi tui memento  misericordiarum David servi tui </verse>
      </chapter>
      <chapter osisID='2Chr.7'>
        <verse osisID='2Chr.7.1'>cumque conplesset Salomon fundens preces ignis descendit de  caelo et devoravit holocausta et victimas et maiestas Domini  implevit domum </verse>
        <verse osisID='2Chr.7.2'>nec poterant sacerdotes ingredi templum Domini eo quod  implesset maiestas Domini templum Domini </verse>
        <verse osisID='2Chr.7.3'>sed et omnes filii Israhel videbant descendentem ignem et  gloriam Domini super domum et corruentes proni in terram super  pavimentum stratum lapide adoraverunt et laudaverunt Dominum  quoniam bonus quoniam in aeternum misericordia eius </verse>
        <verse osisID='2Chr.7.4'>rex autem et omnis populus immolabant victimas coram Domino </verse>
        <verse osisID='2Chr.7.5'>mactavit igitur rex Salomon hostias boum viginti duo milia  arietum centum viginti milia et dedicavit domum Dei rex et  universus populus </verse>
        <verse osisID='2Chr.7.6'>sacerdotes autem stabant in officiis suis et Levitae in  organis carminum Domini quae fecit David rex ad laudandum  Dominum quoniam in aeternum misericordia eius hymnos David  canentes per manus suas porro sacerdotes canebant tubis ante  eos cunctusque Israhel stabat </verse>
        <verse osisID='2Chr.7.7'>sanctificavit quoque Salomon medium atrii ante templum  Domini obtulerat enim ibi holocausta et adipes pacificorum quia  altare aeneum quod fecerat non poterat sustinere holocausta et  sacrificia et adipes </verse>
        <verse osisID='2Chr.7.8'>fecit ergo Salomon sollemnitatem in tempore illo septem  diebus et omnis Israhel cum eo ecclesia magna valde ab introitu  Emath usque ad torrentem Aegypti </verse>
        <verse osisID='2Chr.7.9'>fecitque die octavo collectam eo quod dedicasset altare  septem diebus et sollemnitatem celebrasset diebus septem </verse>
        <verse osisID='2Chr.7.10'>igitur in die vicesimo tertio mensis septimi dimisit  populos ad tabernacula sua laetantes atque gaudentes super bono  quod fecerat Dominus David et Salomoni et Israhel populo suo </verse>
        <verse osisID='2Chr.7.11'>conplevitque Salomon domum Domini et domum regis et omnia  quae disposuerat in corde suo ut faceret in domo Domini et in  domo sua et prosperatus est </verse>
        <verse osisID='2Chr.7.12'>apparuit autem ei Dominus nocte et ait audivi orationem  tuam et elegi locum istum mihi in domum sacrificii </verse>
        <verse osisID='2Chr.7.13'>si clausero caelum et pluvia non fluxerit et mandavero et  praecepero lucustae ut devoret terram et misero pestilentiam in  populum meum </verse>
        <verse osisID='2Chr.7.14'>conversus autem populus meus super quos invocatum est nomen  meum deprecatus me fuerit et exquisierit faciem meam et egerit  paenitentiam a viis suis pessimis et ego exaudiam de caelo et  propitius ero peccatis eorum et sanabo terram eorum </verse>
        <verse osisID='2Chr.7.15'>oculi quoque mei erunt aperti et aures meae erectae ad  orationem eius qui in loco isto oraverit </verse>
        <verse osisID='2Chr.7.16'>elegi enim et sanctificavi locum istum ut sit nomen meum  ibi in sempiternum et permaneant oculi mei et cor meum ibi  cunctis diebus </verse>
        <verse osisID='2Chr.7.17'>tu quoque si ambulaveris coram me sicut ambulavit David  pater tuus et feceris iuxta omnia quae praecepi tibi et  iustitias meas iudiciaque servaveris </verse>
        <verse osisID='2Chr.7.18'>suscitabo thronum regni tui sicut pollicitus sum David  patri tuo dicens non auferetur de stirpe tua vir qui sit  princeps in Israhel </verse>
        <verse osisID='2Chr.7.19'>si autem aversi fueritis et dereliqueritis iustitias meas  et praecepta mea quae proposui vobis et abeuntes servieritis  diis alienis et adoraveritis eos </verse>
        <verse osisID='2Chr.7.20'>evellam vos de terra mea quam dedi vobis et domum hanc quam  sanctificavi nomini meo proiciam a facie mea et tradam eam in  parabolam et in exemplum cunctis populis </verse>
        <verse osisID='2Chr.7.21'>et domus ista erit in proverbium universis transeuntibus et  dicent stupentes quare fecit Dominus sic terrae huic et domui  huic </verse>
        <verse osisID='2Chr.7.22'>respondebuntque quia dereliquerunt Dominum Deum patrum  suorum qui eduxit eos de terra Aegypti et adprehenderunt deos  alienos et adoraverunt eos atque coluerunt idcirco venerunt  super eos universa haec mala </verse>
      </chapter>
      <chapter osisID='2Chr.8'>
        <verse osisID='2Chr.8.1'>expletis autem viginti annis postquam aedificavit Salomon  domum Domini et domum suam </verse>
        <verse osisID='2Chr.8.2'>civitates quas dederat Hiram Salomoni aedificavit et  habitare ibi fecit filios Israhel </verse>
        <verse osisID='2Chr.8.3'>abiit quoque in Emath Suba et obtinuit eam </verse>
        <verse osisID='2Chr.8.4'>et aedificavit Palmyram in deserto et alias civitates  munitissimas aedificavit in Emath </verse>
        <verse osisID='2Chr.8.5'>extruxitque Bethoron superiorem et Bethoron inferiorem  civitates muratas habentes portas et vectes et seras </verse>
        <verse osisID='2Chr.8.6'>Baalath etiam et omnes urbes firmissimas quae fuerunt  Salomonis cunctasque urbes quadrigarum et urbes equitum omnia  quae voluit Salomon atque disposuit aedificavit in Hierusalem  et in Libano et in universa terra potestatis suae </verse>
        <verse osisID='2Chr.8.7'>omnem populum qui derelictus fuerat de Hettheis et Amorreis  et Ferezeis et Eveis et Iebuseis qui non erant de stirpe  Israhel </verse>
        <verse osisID='2Chr.8.8'>de filiis eorum et de posteris quos non interfecerant filii  Israhel subiugavit Salomon in tributarios usque in diem hanc </verse>
        <verse osisID='2Chr.8.9'>porro de filiis Israhel non posuit ut servirent operibus  regis ipsi enim erant viri bellatores et duces primi et  principes quadrigarum et equitum eius </verse>
        <verse osisID='2Chr.8.10'>omnes autem principes exercitus regis Salomonis fuerunt  ducenti quinquaginta qui erudiebant populum </verse>
        <verse osisID='2Chr.8.11'>filiam vero Pharaonis transtulit de civitate David in domum  quam aedificaverat ei dixit enim non habitabit uxor mea in domo  David regis Israhel eo quod sanctificata sit quia ingressa est  eam arca Domini </verse>
        <verse osisID='2Chr.8.12'>tunc obtulit Salomon holocausta Domino super altare Domini  quod extruxerat ante porticum </verse>
        <verse osisID='2Chr.8.13'>ut per singulos dies offerretur in eo iuxta praeceptum Mosi  in sabbatis et in kalendis et in festis diebus ter per annum id  est in sollemnitate azymorum et in sollemnitate ebdomadarum et  in sollemnitate tabernaculorum </verse>
        <verse osisID='2Chr.8.14'>et constituit iuxta dispositionem David patris sui officia  sacerdotum in ministeriis suis et Levitas in ordine suo ut  laudarent et ministrarent coram sacerdotibus iuxta ritum  uniuscuiusque diei et ianitores in divisionibus suis per portam  et portam sic enim praeceperat David homo Dei </verse>
        <verse osisID='2Chr.8.15'>nec praetergressi sunt de mandatis regis tam sacerdotes  quam Levitae ex omnibus quae praeceperat et in custodiis  thesaurorum </verse>
        <verse osisID='2Chr.8.16'>omnes inpensas praeparatas habuit Salomon ex eo die quo  fundavit domum Domini usque in diem quo perfecit eam </verse>
        <verse osisID='2Chr.8.17'>tunc abiit Salomon in Hesiongaber et in Ahilath ad oram  maris Rubri quae est in terra Edom </verse>
        <verse osisID='2Chr.8.18'>misit autem ei Hiram per manum servorum suorum naves et  nautas gnaros maris et abierunt cum servis Salomonis in Ophir  tuleruntque inde quadringenta quinquaginta talenta auri et  adtulerunt ad regem Salomonem </verse>
      </chapter>
      <chapter osisID='2Chr.9'>
        <verse osisID='2Chr.9.1'>regina quoque Saba cum audisset famam Salomonis venit ut  temptaret eum enigmatibus in Hierusalem cum magnis opibus et  camelis qui portabant aromata et auri plurimum gemmasque  pretiosas cumque venisset ad Salomonem locuta est ei quaecumque  erant in corde suo </verse>
        <verse osisID='2Chr.9.2'>et exposuit ei Salomon omnia quae proposuerat nec quicquam  fuit quod ei non perspicuum fecerit </verse>
        <verse osisID='2Chr.9.3'>quod postquam vidit sapientiam scilicet Salomonis et domum  quam aedificaverat </verse>
        <verse osisID='2Chr.9.4'>necnon cibaria mensae eius et habitacula servorum et officia  ministrorum eius et vestimenta eorum pincernas quoque et vestes  eorum et victimas quas immolabat in domo Domini non erat prae  stupore ultra in ea spiritus </verse>
        <verse osisID='2Chr.9.5'>dixitque ad regem verus sermo quem audieram in terra mea de  virtutibus et sapientia tua </verse>
        <verse osisID='2Chr.9.6'>non credebam narrantibus donec ipsa venissem et vidissent  oculi mei et probassem vix medietatem mihi sapientiae tuae  fuisse narratam vicisti famam virtutibus tuis </verse>
        <verse osisID='2Chr.9.7'>beati viri tui et beati servi tui hii qui adsistunt coram te  in omni tempore et audiunt sapientiam tuam </verse>
        <verse osisID='2Chr.9.8'>sit Dominus Deus tuus benedictus qui voluit te ordinare  super thronum suum regem Domini Dei tui quia diligit Deus  Israhel et vult servare eum in aeternum idcirco posuit te super  eum regem ut facias iudicia atque iustitiam </verse>
        <verse osisID='2Chr.9.9'>dedit autem regi centum viginti talenta auri et aromata  multa nimis et gemmas pretiosissimas non fuerunt aromata talia  ut haec quae dedit regina Saba regi Salomoni </verse>
        <verse osisID='2Chr.9.10'>sed et servi Hiram cum servis Salomonis adtulerunt aurum de  Ophir et ligna thyina et gemmas pretiosissimas </verse>
        <verse osisID='2Chr.9.11'>de quibus fecit rex de lignis scilicet thyinis gradus in  domo Domini et in domo regia citharas quoque et psalteria  cantoribus numquam visa sunt in terra Iuda ligna talia </verse>
        <verse osisID='2Chr.9.12'>rex autem Salomon dedit reginae Saba cuncta quae voluit et  quae postulavit multo plura quam adtulerat ad eum quae reversa  abiit in terram suam cum servis suis </verse>
        <verse osisID='2Chr.9.13'>erat autem pondus auri quod adferebatur Salomoni per annos  singulos sescenta sexaginta sex talenta auri </verse>
        <verse osisID='2Chr.9.14'>excepta ea summa quam legati diversarum gentium et  negotiatores adferre consueverant omnesque reges Arabiae et  satrapae terrarum qui conportabant aurum et argentum Salomoni </verse>
        <verse osisID='2Chr.9.15'>fecit igitur rex Salomon ducentas hastas aureas de summa  sescentorum aureorum qui in hastis singulis expendebantur </verse>
        <verse osisID='2Chr.9.16'>trecenta quoque scuta aurea trecentorum aureorum quibus  tegebantur scuta singula posuitque ea rex in armamentario quod  erat consitum nemore </verse>
        <verse osisID='2Chr.9.17'>fecit quoque rex solium eburneum grande et vestivit illud  auro mundissimo </verse>
        <verse osisID='2Chr.9.18'>sexque gradus quibus ascendebatur ad solium et scabillum  aureum et brachiola duo altrinsecus et duos leones stantes  iuxta brachiola </verse>
        <verse osisID='2Chr.9.19'>sed et alios duodecim leunculos stantes super sex gradus ex  utraque parte non fuit tale solium in universis regnis </verse>
        <verse osisID='2Chr.9.20'>omnia quoque vasa convivii regis erant aurea et vasa domus  saltus Libani ex auro purissimo argentum enim in diebus illis  pro nihilo reputabatur </verse>
        <verse osisID='2Chr.9.21'>siquidem naves regis ibant in Tharsis cum servis Hiram  semel in annis tribus et deferebant inde aurum et argentum et  ebur et simias et pavos </verse>
        <verse osisID='2Chr.9.22'>magnificatus est igitur Salomon super omnes reges terrae  divitiis et gloria </verse>
        <verse osisID='2Chr.9.23'>omnesque reges terrarum desiderabant faciem videre  Salomonis ut audirent sapientiam quam dederat Deus in corde  eius </verse>
        <verse osisID='2Chr.9.24'>et deferebant ei munera vasa argentea et aurea et vestes et  arma et aromata equos et mulos per singulos annos </verse>
        <verse osisID='2Chr.9.25'>habuit quoque Salomon quadraginta milia equorum in stabulis  et curruum equitumque duodecim milia constituitque eos in  urbibus quadrigarum et ubi erat rex in Hierusalem </verse>
        <verse osisID='2Chr.9.26'>exercuit etiam potestatem super cunctos reges a fluvio  Eufraten usque ad terram Philisthinorum id est usque ad  terminos Aegypti </verse>
        <verse osisID='2Chr.9.27'>tantamque copiam praebuit argenti in Hierusalem quasi  lapidum et cedrorum tantam multitudinem velut sycaminorum quae  gignuntur in campestribus </verse>
        <verse osisID='2Chr.9.28'>adducebantur autem ei equi de Aegypto cunctisque regionibus </verse>
        <verse osisID='2Chr.9.29'>reliqua vero operum Salomonis priorum et novissimorum  scripta sunt in verbis Nathan prophetae et in libris Ahiae  Silonitis in visione quoque Iaddo videntis contra Hieroboam  filium Nabath </verse>
        <verse osisID='2Chr.9.30'>regnavit autem Salomon in Hierusalem super omnem Israhel  quadraginta annis </verse>
        <verse osisID='2Chr.9.31'>dormivitque cum patribus suis et sepelierunt eum in  civitate David regnavitque pro eo Roboam filius eius </verse>
      </chapter>
      <chapter osisID='2Chr.10'>
        <verse osisID='2Chr.10.1'>profectus est autem Roboam in Sychem illuc enim cunctus  Israhel convenerat ut constituerent eum regem </verse>
        <verse osisID='2Chr.10.2'>quod cum audisset Hieroboam filius Nabath qui erat in  Aegypto fugerat quippe illuc ante Salomonem statim reversus est </verse>
        <verse osisID='2Chr.10.3'>vocaveruntque eum et venit cum universo Israhel et locuti  sunt ad Roboam dicentes </verse>
        <verse osisID='2Chr.10.4'>pater tuus durissimo iugo nos pressit tu leviora impera  patre tuo qui nobis gravem inposuit servitutem et paululum de  onere subleva ut serviamus tibi </verse>
        <verse osisID='2Chr.10.5'>qui ait post tres dies revertimini ad me cumque abisset  populus </verse>
        <verse osisID='2Chr.10.6'>iniit consilium cum senibus qui steterant coram patre eius  Salomone dum adviveret dicens quid datis consilii ut respondeam  populo </verse>
        <verse osisID='2Chr.10.7'>qui dixerunt ei si placueris populo huic et lenieris eos  verbis clementibus servient tibi omni tempore </verse>
        <verse osisID='2Chr.10.8'>at ille reliquit consilium senum et cum iuvenibus tractare  coepit qui cum eo nutriti fuerant et erant in comitatu illius </verse>
        <verse osisID='2Chr.10.9'>dixitque ad eos quid vobis videtur vel respondere quid  debeo populo huic qui dixit mihi subleva iugum quod inposuit  nobis pater tuus </verse>
        <verse osisID='2Chr.10.10'>at illi responderunt ut iuvenes et nutriti cum eo in  deliciis atque dixerunt sic loqueris populo qui dixit tibi  pater tuus adgravavit iugum nostrum tu subleva et sic  respondebis eis minimus digitus meus grossior est lumbis patris  mei </verse>
        <verse osisID='2Chr.10.11'>pater meus inposuit vobis iugum grave et ego maius pondus  adponam pater meus cecidit vos flagellis ego vero caedam  scorpionibus </verse>
        <verse osisID='2Chr.10.12'>venit ergo Hieroboam et universus populus ad Roboam die  tertio sicut praeceperat eis </verse>
        <verse osisID='2Chr.10.13'>responditque rex dura derelicto consilio seniorum </verse>
        <verse osisID='2Chr.10.14'>locutusque est iuxta iuvenum voluntatem pater meus grave  vobis inposuit iugum quod ego gravius faciam pater meus cecidit  vos flagellis ego vero caedam scorpionibus </verse>
        <verse osisID='2Chr.10.15'>et non adquievit populi precibus erat enim voluntatis Dei  ut conpleretur sermo eius quem locutus fuerat per manum Ahiae  Silonitis ad Hieroboam filium Nabath </verse>
        <verse osisID='2Chr.10.16'>populus autem universus rege duriora dicente sic locutus  est ad eum non est nobis pars in David neque hereditas in filio  Isai revertere in tabernacula tua Israhel tu autem pasce domum  tuam David et abiit Israhel in tabernacula sua </verse>
        <verse osisID='2Chr.10.17'>super filios autem Israhel qui habitabant in civitatibus  Iuda regnavit Roboam </verse>
        <verse osisID='2Chr.10.18'>misitque rex Roboam Aduram qui praeerat tributis et  lapidaverunt eum filii Israhel et mortuus est porro rex Roboam  currum festinavit ascendere et fugit in Hierusalem </verse>
        <verse osisID='2Chr.10.19'>recessitque Israhel a domo David usque ad diem hanc </verse>
      </chapter>
      <chapter osisID='2Chr.11'>
        <verse osisID='2Chr.11.1'>venit autem Roboam in Hierusalem et convocavit universam  domum Iuda et Beniamin in centum octoginta milibus electorum  atque bellantium ut dimicaret contra Israhel et converteret ad  se regnum suum </verse>
        <verse osisID='2Chr.11.2'>factusque est sermo Domini ad Semeiam hominem Dei dicens </verse>
        <verse osisID='2Chr.11.3'>loquere ad Roboam filium Salomonis regem Iuda et ad  universum Israhel qui est in Iuda et Beniamin </verse>
        <verse osisID='2Chr.11.4'>haec dicit Dominus non ascendetis neque pugnabitis contra  fratres vestros revertatur unusquisque in domum suam quia mea  hoc gestum est voluntate qui cum audissent sermonem Domini  reversi sunt nec perrexerunt contra Hieroboam </verse>
        <verse osisID='2Chr.11.5'>habitavit autem Roboam in Hierusalem et aedificavit  civitates muratas in Iuda </verse>
        <verse osisID='2Chr.11.6'>extruxitque Bethleem et Aetham et Thecue </verse>
        <verse osisID='2Chr.11.7'>Bethsur quoque et Soccho et Odollam </verse>
        <verse osisID='2Chr.11.8'>necnon Geth et Maresa et Ziph </verse>
        <verse osisID='2Chr.11.9'>sed et Aduram et Lachis et Azecha </verse>
        <verse osisID='2Chr.11.10'>Saraa quoque et Ahilon et Hebron quae erant in Iuda et  Beniamin civitates munitissimas </verse>
        <verse osisID='2Chr.11.11'>cumque clausisset eas muris posuit in eis principes  ciborumque horrea hoc est olei et vini </verse>
        <verse osisID='2Chr.11.12'>sed et in singulis urbibus fecit armamentaria scutorum et  hastarum firmavitque eas multa diligentia et imperavit super  Iudam et Beniamin </verse>
        <verse osisID='2Chr.11.13'>sacerdotes autem et Levitae qui erant in universo Israhel  venerunt ad eum de cunctis sedibus suis </verse>
        <verse osisID='2Chr.11.14'>relinquentes suburbana et possessiones suas et transeuntes  ad Iudam et Hierusalem eo quod abiecisset eos Hieroboam et  posteri eius ne sacerdotio Domini fungerentur </verse>
        <verse osisID='2Chr.11.15'>qui constituit sibi sacerdotes excelsorum et daemonum  vitulorumque quos fecerat </verse>
        <verse osisID='2Chr.11.16'>sed et de cunctis tribubus Israhel quicumque dederant cor  suum ut quaererent Dominum Deum Israhel venerunt Hierusalem ad  immolandas victimas Domino Deo patrum suorum </verse>
        <verse osisID='2Chr.11.17'>et roboraverunt regnum Iuda et confirmaverunt Roboam  filium Salomonis per tres annos ambulaverunt enim in viis David  et Salomonis annis tantum tribus </verse>
        <verse osisID='2Chr.11.18'>duxit autem Roboam uxorem Maalath filiam Hierimuth filii  David Abiail quoque filiam Heliab filii Isai </verse>
        <verse osisID='2Chr.11.19'>quae peperit ei filios Ieus et Somoriam et Zoom </verse>
        <verse osisID='2Chr.11.20'>post hanc quoque accepit Maacha filiam Absalom quae  peperit ei Abia et Ethai et Ziza et Salumith </verse>
        <verse osisID='2Chr.11.21'>amavit autem Roboam Maacha filiam Absalom super omnes  uxores suas et concubinas nam uxores decem et octo duxerat  concubinasque sexaginta et genuit viginti octo filios et  sexaginta filias </verse>
        <verse osisID='2Chr.11.22'>constituit vero in capite Abiam filium Maacha ducem super  fratres suos ipsum enim regem facere cogitabat </verse>
        <verse osisID='2Chr.11.23'>qui sapientior fuit et potentior super omnes filios eius  et in cunctis finibus Iuda et Beniamin et in universis  civitatibus muratis praebuitque eis escas plurimas et multas  petivit uxores </verse>
      </chapter>
      <chapter osisID='2Chr.12'>
        <verse osisID='2Chr.12.1'>cumque roboratum fuisset regnum Roboam et confortatum  dereliquit legem Domini et omnis Israhel cum eo </verse>
        <verse osisID='2Chr.12.2'>anno autem quinto regni Roboam ascendit Sesac rex Aegypti  in Hierusalem quia peccaverunt Domino </verse>
        <verse osisID='2Chr.12.3'>cum mille ducentis curribus et sexaginta milibus equitum  nec erat numerus vulgi quod venerat cum eo ex Aegypto Lybies  scilicet et Trogoditae et Aethiopes </verse>
        <verse osisID='2Chr.12.4'>cepitque civitates munitissimas in Iuda et venit usque  Hierusalem </verse>
        <verse osisID='2Chr.12.5'>Semeias autem propheta ingressus est ad Roboam et principes  Iuda qui congregati fuerant in Hierusalem fugientes Sesac  dixitque ad eos haec dicit Dominus vos reliquistis me et ego  reliqui vos in manu Sesac </verse>
        <verse osisID='2Chr.12.6'>consternatique principes Israhel et rex dixerunt iustus est  Dominus </verse>
        <verse osisID='2Chr.12.7'>cumque vidisset Dominus quod humiliati essent factus est  sermo Domini ad Semeiam dicens quia humiliati sunt non  disperdam eos daboque eis pauxillum auxilii et non stillabit  furor meus super Hierusalem per manum Sesac </verse>
        <verse osisID='2Chr.12.8'>verumtamen servient ei ut sciant distantiam servitutis meae  et servitutis regni terrarum </verse>
        <verse osisID='2Chr.12.9'>recessit itaque Sesac rex Aegypti ab Hierusalem sublatis  thesauris domus Domini et domus regis omniaque secum tulit et  clypeos aureos quos fecerat Salomon </verse>
        <verse osisID='2Chr.12.10'>pro quibus fecit rex aeneos et tradidit illos principibus  scutariorum qui custodiebant vestibulum palatii </verse>
        <verse osisID='2Chr.12.11'>cumque introiret rex domum Domini veniebant scutarii et  tollebant eos iterumque referebant ad armamentarium suum </verse>
        <verse osisID='2Chr.12.12'>verumtamen quia humiliati sunt aversa est ab eis ira  Domini nec deleti sunt penitus siquidem et in Iuda inventa sunt  opera bona </verse>
        <verse osisID='2Chr.12.13'>confortatus est igitur rex Roboam in Hierusalem atque  regnavit quadraginta autem et unius anni erat cum regnare  coepisset et decem septemque annis regnavit in Hierusalem urbe  quam elegit Dominus ut confirmaret nomen suum ibi de cunctis  tribubus Israhel nomenque matris eius Naama Ammanitis </verse>
        <verse osisID='2Chr.12.14'>fecit autem malum et non praeparavit cor suum ut quaereret  Dominum </verse>
        <verse osisID='2Chr.12.15'>opera vero Roboam prima et novissima scripta sunt in  libris Semeiae prophetae et Addo videntis et diligenter  exposita pugnaveruntque adversum se Roboam et Hieroboam cunctis  diebus </verse>
        <verse osisID='2Chr.12.16'>et dormivit Roboam cum patribus suis sepultusque est in  civitate David et regnavit Abia filius eius pro eo </verse>
      </chapter>
      <chapter osisID='2Chr.13'>
        <verse osisID='2Chr.13.1'>anno octavodecimo regis Hieroboam regnavit Abia super Iudam </verse>
        <verse osisID='2Chr.13.2'>tribus annis regnavit in Hierusalem nomenque matris eius  Michaia filia Urihel de Gabaa et erat bellum inter Abia et  Hieroboam </verse>
        <verse osisID='2Chr.13.3'>cumque inisset Abia certamen et haberet bellicosissimos  viros et electorum quadringenta milia Hieroboam instruxit e  contra aciem octingenta milia virorum qui et ipsi electi erant  et ad bella fortissimi </verse>
        <verse osisID='2Chr.13.4'>stetit igitur Abia super montem Someron qui erat in Ephraim  et ait audi Hieroboam et omnis Israhel </verse>
        <verse osisID='2Chr.13.5'>num ignoratis quod Dominus Deus Israhel dederit regnum  David super Israhel in sempiternum ipsi et filiis eius pactum  salis </verse>
        <verse osisID='2Chr.13.6'>et surrexit Hieroboam filius Nabath servus Salomonis filii  David et rebellavit contra dominum suum </verse>
        <verse osisID='2Chr.13.7'>congregatique sunt ad eum viri vanissimi et filii Belial et  praevaluerunt contra Roboam filium Salomonis porro Roboam erat  rudis et corde pavido nec potuit resistere eis </verse>
        <verse osisID='2Chr.13.8'>nunc ergo vos dicitis quod resistere possitis regno Domini  quod possidet per filios David habetisque grandem populi  multitudinem atque vitulos aureos quos fecit vobis Hieroboam in  deos </verse>
        <verse osisID='2Chr.13.9'>et eiecistis sacerdotes Domini filios Aaron atque Levitas  et fecistis vobis sacerdotes sicut omnes populi terrarum  quicumque venerit et initiaverit manum suam in tauro in bubus  et in arietibus septem fit sacerdos eorum qui non sunt dii </verse>
        <verse osisID='2Chr.13.10'>noster autem Dominus Deus est quem non relinquimus  sacerdotesque ministrant Domino de filiis Aaron et Levitae sunt  in ordine suo </verse>
        <verse osisID='2Chr.13.11'>holocausta quoque offerunt Domino per singulos dies mane  et vespere et thymiama iuxta legis praecepta confectum et  proponuntur panes in mensa mundissima estque apud nos  candelabrum aureum et lucernae eius ut accendantur semper ad  vesperam nos quippe custodimus praecepta Domini Dei nostri quem  vos reliquistis </verse>
        <verse osisID='2Chr.13.12'>ergo in exercitu nostro dux Deus est et sacerdotes eius  qui clangunt tubis et resonant contra vos filii Israhel nolite  pugnare contra Dominum Deum patrum vestrorum quia non vobis  expedit </verse>
        <verse osisID='2Chr.13.13'>haec illo loquente Hieroboam retro moliebatur insidias  cumque ex adverso hostium staret ignorantem Iudam suo ambiebat  exercitu </verse>
        <verse osisID='2Chr.13.14'>respiciensque Iudas vidit instare bellum ex adverso et  post tergum et clamavit ad Dominum ac sacerdotes tubis canere  coeperunt </verse>
        <verse osisID='2Chr.13.15'>omnesque viri Iuda vociferati sunt et ecce illis  clamantibus perterruit Deus Hieroboam et omnem Israhel qui  stabat ex adverso Abia et Iuda </verse>
        <verse osisID='2Chr.13.16'>fugeruntque filii Israhel Iudam et tradidit eos Deus in  manu eorum </verse>
        <verse osisID='2Chr.13.17'>percussit ergo eos Abia et populus eius plaga magna et  corruerunt vulnerati ex Israhel quingenta milia virorum fortium </verse>
        <verse osisID='2Chr.13.18'>humiliatique sunt filii Israhel in tempore illo et  vehementissime confortati filii Iuda eo quod sperassent in  Domino Deo patrum suorum </verse>
        <verse osisID='2Chr.13.19'>persecutus est autem Abia fugientem Hieroboam et cepit  civitates eius Bethel et filias eius et Hiesena cum filiabus  suis Ephron quoque et filias eius </verse>
        <verse osisID='2Chr.13.20'>nec valuit ultra resistere Hieroboam in diebus Abia quem  percussit Dominus et mortuus est </verse>
        <verse osisID='2Chr.13.21'>igitur Abia confortato imperio suo accepit uxores  quattuordecim procreavitque viginti duos filios et sedecim  filias </verse>
        <verse osisID='2Chr.13.22'>reliqua autem sermonum Abia viarumque et operum eius  scripta sunt diligentissime in libro prophetae Addo </verse>
      </chapter>
      <chapter osisID='2Chr.14'>
        <verse osisID='2Chr.14.1'>dormivit autem Abia cum patribus suis et sepelierunt eum in  civitate David regnavitque Asa filius eius pro eo in cuius  diebus quievit terra annis decem </verse>
        <verse osisID='2Chr.14.2'>fecit autem Asa quod bonum et placitum erat in conspectu  Dei sui et subvertit altaria peregrini cultus et excelsa </verse>
        <verse osisID='2Chr.14.3'>et confregit statuas lucosque succidit </verse>
        <verse osisID='2Chr.14.4'>ac praecepit Iudae ut quaereret Dominum Deum patrum suorum  et faceret legem et universa mandata </verse>
        <verse osisID='2Chr.14.5'>et abstulit e cunctis urbibus Iuda aras et fana et regnavit  in pace </verse>
        <verse osisID='2Chr.14.6'>aedificavit quoque urbes munitas in Iuda quia quietus erat  et nulla temporibus eius bella surrexerant pacem Domino  largiente </verse>
        <verse osisID='2Chr.14.7'>dixit autem Iudae aedificemus civitates istas et vallemus  muris et roboremus turribus et portis et seris donec a bellis  quieta sunt omnia eo quod quaesierimus Dominum Deum patrum  nostrorum et dederit nobis pacem per gyrum aedificaverunt  igitur et nullum in extruendo inpedimentum fuit </verse>
        <verse osisID='2Chr.14.8'>habuit autem Asa in exercitu suo portantium scuta et hastas  de Iuda trecenta milia de Beniamin vero scutariorum et  sagittariorum ducenta octoginta milia omnes isti viri  fortissimi </verse>
        <verse osisID='2Chr.14.9'>egressus est autem contra eos Zara Aethiops cum exercitu  decies centena milia et curribus trecentis et venit usque  Maresa </verse>
        <verse osisID='2Chr.14.10'>porro Asa perrexit obviam et instruxit aciem ad bellum in  valle Sephata quae est iuxta Maresa </verse>
        <verse osisID='2Chr.14.11'>et invocavit Dominum Deum et ait Domine non est apud te  ulla distantia utrum in paucis auxilieris an in pluribus adiuva  nos Domine Deus noster in te enim et in tuo nomine habentes  fiduciam venimus contra hanc multitudinem Domine Deus noster tu  es non praevaleat contra te homo </verse>
        <verse osisID='2Chr.14.12'>exterruit itaque Dominus Aethiopas coram Asa et Iuda  fugeruntque Aethiopes </verse>
        <verse osisID='2Chr.14.13'>et persecutus est eos Asa et populus qui cum eo erat usque  Gerar et ruerunt Aethiopes usque ad internicionem quia Domino  caedente contriti sunt et exercitu illius proeliante tulerunt  ergo spolia multa </verse>
        <verse osisID='2Chr.14.14'>et percusserunt omnes civitates per circuitum Gerare  grandis quippe cunctos terror invaserat et diripuerunt urbes et  multam praedam asportaverunt </verse>
        <verse osisID='2Chr.14.15'>sed et caulas ovium destruentes tulerunt pecorum infinitam  multitudinem et camelorum reversique sunt Hierusalem </verse>
      </chapter>
      <chapter osisID='2Chr.15'>
        <verse osisID='2Chr.15.1'>Azarias autem filius Oded facto in se spiritu Dei </verse>
        <verse osisID='2Chr.15.2'>egressus est in occursum Asa et dixit ei audite me Asa et  omnis Iuda et Beniamin Dominus vobiscum quia fuistis cum eo si  quaesieritis eum invenietis si autem dereliqueritis derelinquet  vos </verse>
        <verse osisID='2Chr.15.3'>transibunt autem multi dies in Israhel absque Deo vero et  absque sacerdote doctore et absque lege </verse>
        <verse osisID='2Chr.15.4'>cumque reversi fuerint in angustia sua ad Dominum Deum  Israhel et quaesierint eum repperient </verse>
        <verse osisID='2Chr.15.5'>in tempore illo non erit pax egredienti et ingredienti sed  terrores undique in cunctis habitatoribus terrarum </verse>
        <verse osisID='2Chr.15.6'>pugnabit enim gens contra gentem et civitas contra  civitatem quia Dominus conturbabit eos in omni angustia </verse>
        <verse osisID='2Chr.15.7'>vos ergo confortamini et non dissolvantur manus vestrae  erit enim merces operi vestro </verse>
        <verse osisID='2Chr.15.8'>quod cum audisset Asa verba scilicet et prophetiam Oded  prophetae confortatus est et abstulit idola de omni terra Iuda  et Beniamin et ex urbibus quas ceperat montis Ephraim et  dedicavit altare Domini quod erat ante porticum Domini </verse>
        <verse osisID='2Chr.15.9'>congregavitque universum Iuda et Beniamin et advenas cum  eis de Ephraim et de Manasse et de Symeon plures enim ad eum  confugerant ex Israhel videntes quod Dominus Deus illius esset  cum eo </verse>
        <verse osisID='2Chr.15.10'>cumque venissent Hierusalem mense tertio anno quintodecimo  regni Asa </verse>
        <verse osisID='2Chr.15.11'>immolaverunt Domino in die illa de manubiis et praeda quam  adduxerant boves septingentos et arietes septem milia </verse>
        <verse osisID='2Chr.15.12'>et intravit ex more ad corroborandum foedus ut quaererent  Dominum Deum patrum suorum in toto corde et in tota anima sua </verse>
        <verse osisID='2Chr.15.13'>si quis autem inquit non quaesierit Dominum Deum Israhel  moriatur a minimo usque ad maximum a viro usque ad mulierem </verse>
        <verse osisID='2Chr.15.14'>iuraveruntque Domino voce magna in iubilo et in clangore  tubae et in sonitu bucinarum </verse>
        <verse osisID='2Chr.15.15'>omnes qui erant in Iuda cum execratione in omni enim corde  suo iuraverunt et in tota voluntate quaesierunt eum et  invenerunt praestititque eis Dominus requiem per circuitum </verse>
        <verse osisID='2Chr.15.16'>sed et Maacham matrem Asa regis ex augusto deposuit  imperio eo quod fecisset in luco simulacrum Priapi quod omne  contrivit et in frusta comminuens conbusit in torrente Cedron </verse>
        <verse osisID='2Chr.15.17'>excelsa autem derelicta sunt in Israhel attamen cor Asa  erat perfectum cunctis diebus eius </verse>
        <verse osisID='2Chr.15.18'>ea quae voverat pater suus et ipse intulit in domum Domini  argentum et aurum vasorumque diversam supellectilem </verse>
        <verse osisID='2Chr.15.19'>bellum vero non fuit usque ad tricesimum quintum annum  regni Asa </verse>
      </chapter>
      <chapter osisID='2Chr.16'>
        <verse osisID='2Chr.16.1'>anno autem tricesimo sexto regni eius ascendit Baasa rex  Israhel in Iudam et muro circumdabat Rama ut nullus tute posset  egredi et ingredi de regno Asa </verse>
        <verse osisID='2Chr.16.2'>protulit ergo Asa argentum et aurum de thesauris domus  Domini et de thesauris regis misitque ad Benadad regem Syriae  qui habitabat in Damasco dicens </verse>
        <verse osisID='2Chr.16.3'>foedus inter me et te est pater quoque meus et pater tuus  habuere concordiam quam ob rem misi tibi argentum et aurum ut  rupto foedere quod habes cum Baasa rege Israhel facias eum a me  recedere </verse>
        <verse osisID='2Chr.16.4'>quo conperto Benadad misit principes exercituum suorum ad  urbes Israhel qui percusserunt Ahion et Dan et Abelmaim et  universas urbes muratas Nepthalim </verse>
        <verse osisID='2Chr.16.5'>quod cum audisset Baasa desivit aedificare Rama et  intermisit opus suum </verse>
        <verse osisID='2Chr.16.6'>porro Asa rex adsumpsit universum Iudam et tulerunt lapides  Rama et ligna quae aedificationi praeparaverat Baasa  aedificavitque ex eis Gabaa et Maspha </verse>
        <verse osisID='2Chr.16.7'>in tempore illo venit Anani propheta ad Asam regem Iuda et  dixit ei quia habuisti fiduciam in rege Syriae et non in Domino  Deo tuo idcirco evasit Syriae regis exercitus de manu tua </verse>
        <verse osisID='2Chr.16.8'>nonne Aethiopes et Lybies multo plures erant quadrigis et  equitibus et multitudine nimia quos cum Domino credidisses  tradidit in manu tua </verse>
        <verse osisID='2Chr.16.9'>oculi enim eius contemplantur universam terram et praebent  fortitudinem his qui corde perfecto credunt in eum stulte  igitur egisti et propter hoc ex praesenti tempore contra te  bella consurgent </verse>
        <verse osisID='2Chr.16.10'>iratusque Asa adversus videntem iussit eum mitti in nervum  valde quippe super hoc fuerat indignatus et interfecit de  populo in tempore illo plurimos </verse>
        <verse osisID='2Chr.16.11'>opera autem Asa prima et novissima scripta sunt in libro  regum Iuda et Israhel </verse>
        <verse osisID='2Chr.16.12'>aegrotavit etiam Asa anno tricesimo nono regni sui dolore  pedum vehementissimo et nec in infirmitate sua quaesivit  Dominum sed magis in medicorum arte confisus est </verse>
        <verse osisID='2Chr.16.13'>dormivitque cum patribus suis et mortuus est anno  quadragesimo primo regni sui </verse>
        <verse osisID='2Chr.16.14'>et sepelierunt eum in sepulchro suo quod foderat sibi in  civitate David posueruntque eum super lectulum suum plenum  aromatibus et unguentis meretriciis quae erant pigmentariorum  arte confecta et conbuserunt super eum ambitione nimia </verse>
      </chapter>
      <chapter osisID='2Chr.17'>
        <verse osisID='2Chr.17.1'>regnavit autem Iosaphat filius eius pro eo et invaluit  contra Israhel </verse>
        <verse osisID='2Chr.17.2'>constituitque militum numeros in cunctis urbibus Iudae quae  erant vallatae muris praesidiaque disposuit in terra Iuda et in  civitatibus Ephraim quas ceperat Asa pater eius </verse>
        <verse osisID='2Chr.17.3'>et fuit Dominus cum Iosaphat quia ambulavit in viis David  patris sui primis et non speravit in Baalim </verse>
        <verse osisID='2Chr.17.4'>sed in Deo patris sui et perrexit in praeceptis illius et  non iuxta peccata Israhel </verse>
        <verse osisID='2Chr.17.5'>confirmavitque Dominus regnum in manu eius et dedit omnis  Iuda munera Iosaphat factaeque sunt ei infinitae divitiae et  multa gloria </verse>
        <verse osisID='2Chr.17.6'>cumque sumpsisset cor eius audaciam propter vias Domini  etiam excelsa et lucos de Iuda abstulit </verse>
        <verse osisID='2Chr.17.7'>tertio autem anno regni sui misit de principibus suis  Benail et Obdiam et Zacchariam et Nathanahel et Micheam ut  docerent in civitatibus Iuda </verse>
        <verse osisID='2Chr.17.8'>et cum eis Levitas Semeiam et Nathaniam et Zabadiam Asahel  quoque et Semiramoth et Ionathan Adoniam et Tobiam et  Tobadoniam Levitas et cum eis Elisama et Ioram sacerdotes </verse>
        <verse osisID='2Chr.17.9'>docebantque in Iuda habentes librum legis Domini et  circuibant cunctas urbes Iuda atque erudiebant populum </verse>
        <verse osisID='2Chr.17.10'>itaque factus est pavor Domini super omnia regna terrarum  quae erant per gyrum Iuda nec audebant bellare contra Iosaphat </verse>
        <verse osisID='2Chr.17.11'>sed et Philisthei Iosaphat munera deferebant et vectigal  argenti Arabes quoque adducebant pecora arietum septem milia  septingentos et hircos totidem </verse>
        <verse osisID='2Chr.17.12'>crevit ergo Iosaphat et magnificatus est usque in sublime  atque aedificavit in Iuda domos ad instar turrium urbesque  muratas </verse>
        <verse osisID='2Chr.17.13'>et multa opera patravit in urbibus Iuda viri quoque  bellatores et robusti erant in Hierusalem </verse>
        <verse osisID='2Chr.17.14'>quorum iste numerus per domos atque familias singulorum in  Iuda principes exercitus Ednas dux et cum eo robustissimorum  trecenta milia </verse>
        <verse osisID='2Chr.17.15'>post hunc Iohanan princeps et cum eo ducenta octoginta  milia </verse>
        <verse osisID='2Chr.17.16'>post istum quoque Amasias filius Zechri consecratus Domino  et cum eo ducenta milia virorum fortium </verse>
        <verse osisID='2Chr.17.17'>hunc sequebatur robustus ad proelia Heliada et cum eo  tenentium arcum et clypeum ducenta milia </verse>
        <verse osisID='2Chr.17.18'>post istum etiam Iozabath et cum eo centum octoginta milia  expeditorum militum </verse>
        <verse osisID='2Chr.17.19'>hii omnes erant ad manum regis exceptis aliis quos  posuerat in urbibus muratis et in universo Iuda </verse>
      </chapter>
      <chapter osisID='2Chr.18'>
        <verse osisID='2Chr.18.1'>fuit ergo Iosaphat dives et inclitus multum et adfinitate  coniunctus est Ahab </verse>
        <verse osisID='2Chr.18.2'>descenditque post annos ad eum in Samariam ad cuius  adventum mactavit Ahab arietes et boves plurimos et populo qui  venerat cum eo persuasitque illi ut ascenderet in Ramoth Galaad </verse>
        <verse osisID='2Chr.18.3'>dixitque Ahab rex Israhel ad Iosaphat regem Iuda veni mecum  in Ramoth Galaad cui ille respondit ut ego et tu sicut populus  tuus sic et populus meus tecumque erimus in bello </verse>
        <verse osisID='2Chr.18.4'>dixitque Iosaphat ad regem Israhel consule obsecro  inpraesentiarum sermonem Domini </verse>
        <verse osisID='2Chr.18.5'>congregavitque rex Israhel prophetarum quadringentos viros  et dixit ad eos in Ramoth Galaad ad bellandum ire debemus an  quiescere at illi ascende inquiunt et tradet Deus in manu regis </verse>
        <verse osisID='2Chr.18.6'>dixitque Iosaphat numquid non est hic prophetes Domini ut  ab illo etiam requiramus </verse>
        <verse osisID='2Chr.18.7'>et ait rex Israhel ad Iosaphat est vir unus a quo possumus  quaerere Domini voluntatem sed ego odi eum quia non prophetat  mihi bonum sed malum omni tempore est autem Micheas filius  Iembla dixitque Iosaphat ne loquaris rex hoc modo </verse>
        <verse osisID='2Chr.18.8'>vocavit ergo rex Israhel unum de eunuchis et dixit ei voca  cito Micheam filium Iembla </verse>
        <verse osisID='2Chr.18.9'>porro rex Israhel et Iosaphat rex Iuda uterque sedebant in  solio suo vestiti cultu regio sedebant autem in area iuxta  portam Samariae omnesque prophetae vaticinabantur coram eis </verse>
        <verse osisID='2Chr.18.10'>Sedecias vero filius Chanana fecit sibi cornua ferrea et  ait haec dicit Dominus his ventilabis Syriam donec conteras eam </verse>
        <verse osisID='2Chr.18.11'>omnesque prophetae similiter prophetabant atque dicebant  ascende in Ramoth Galaad et prosperaberis et tradet eos Dominus  in manu regis </verse>
        <verse osisID='2Chr.18.12'>nuntius autem qui ierat ad vocandum Micheam ait illi en  verba omnium prophetarum uno ore bona regi adnuntiant quaeso  ergo te ut et sermo tuus ab eis non dissentiat loquarisque  prospera </verse>
        <verse osisID='2Chr.18.13'>cui respondit Micheas vivit Dominus quia quodcumque  dixerit Deus meus hoc loquar </verse>
        <verse osisID='2Chr.18.14'>venit ergo ad regem cui rex ait Michea ire debemus in  Ramoth Galaad ad bellandum an quiescere cui ille respondit  ascendite cuncta enim prospera evenient et tradentur hostes in  manus vestras </verse>
        <verse osisID='2Chr.18.15'>dixitque rex iterum atque iterum te adiuro ut non mihi  loquaris nisi quod verum est in nomine Domini </verse>
        <verse osisID='2Chr.18.16'>at ille ait vidi universum Israhel dispersum in montibus  sicut oves absque pastore et dixit Dominus non habent isti  dominos revertatur unusquisque ad domum suam in pace </verse>
        <verse osisID='2Chr.18.17'>et ait rex Israhel ad Iosaphat nonne dixi tibi quod non  prophetaret iste mihi quicquam boni sed ea quae mala sunt </verse>
        <verse osisID='2Chr.18.18'>at ille idcirco ait audite verbum Domini vidi Dominum  sedentem in solio suo et omnem exercitum caeli adsistentem ei a  dextris et sinistris </verse>
        <verse osisID='2Chr.18.19'>et dixit Dominus quis decipiet Ahab regem Israhel ut  ascendat et corruat in Ramoth Galaad cumque diceret unus hoc  modo et alter alio </verse>
        <verse osisID='2Chr.18.20'>processit spiritus et stetit coram Domino et ait ego  decipiam eum cui Dominus in quo inquit decipies </verse>
        <verse osisID='2Chr.18.21'>at ille respondit egrediar et ero spiritus mendax in ore  omnium prophetarum eius dixitque Dominus decipies et  praevalebis egredere et fac ita </verse>
        <verse osisID='2Chr.18.22'>nunc igitur ecce dedit Dominus spiritum mendacii in ore  omnium prophetarum tuorum et Dominus locutus est de te mala </verse>
        <verse osisID='2Chr.18.23'>accessit autem Sedecias filius Chanana et percussit  Micheae maxillam et ait per quam viam transivit spiritus Domini  a me ut loqueretur tibi </verse>
        <verse osisID='2Chr.18.24'>dixitque Micheas tu ipse videbis in die illo quando  ingressus fueris cubiculum de cubiculo ut abscondaris </verse>
        <verse osisID='2Chr.18.25'>praecepit autem rex Israhel dicens tollite Micheam et  ducite eum ad Amon principem civitatis et ad Ioas filium  Ammelech </verse>
        <verse osisID='2Chr.18.26'>et dicetis haec dicit rex mittite hunc in carcerem et date  ei panis modicum et aquae pauxillum donec revertar in pace </verse>
        <verse osisID='2Chr.18.27'>dixitque Micheas si reversus fueris in pace non est  locutus Dominus in me et ait audite populi omnes </verse>
        <verse osisID='2Chr.18.28'>igitur ascenderunt rex Israhel et Iosaphat rex Iuda in  Ramoth Galaad </verse>
        <verse osisID='2Chr.18.29'>dixitque rex Israhel ad Iosaphat mutabo habitum et sic ad  pugnandum vadam tu autem induere vestibus tuis mutatoque rex  Israhel habitu venit ad bellum </verse>
        <verse osisID='2Chr.18.30'>rex autem Syriae praeceperat ducibus equitatus sui dicens  ne pugnetis contra minimum aut contra maximum nisi contra solum  regem Israhel </verse>
        <verse osisID='2Chr.18.31'>itaque cum vidissent principes equitatus Iosaphat dixerunt  rex Israhel iste est et circumdederunt eum dimicantes at ille  clamavit ad Dominum et auxiliatus est ei atque avertit eos ab  illo </verse>
        <verse osisID='2Chr.18.32'>cum enim vidissent duces equitatus quod non esset rex  Israhel reliquerunt eum </verse>
        <verse osisID='2Chr.18.33'>accidit autem ut unus e populo sagittam in incertum  iaceret et percuteret regem Israhel inter cervicem et scapulas  at ille aurigae suo ait converte manum tuam et educ me de acie  quia vulneratus sum </verse>
        <verse osisID='2Chr.18.34'>et finita est pugna in die illo porro rex Israhel stabat  in curru suo contra Syros usque ad vesperam et mortuus est  occidente sole </verse>
      </chapter>
      <chapter osisID='2Chr.19'>
        <verse osisID='2Chr.19.1'>reversus est autem Iosaphat rex Iuda domum suam pacifice in  Hierusalem </verse>
        <verse osisID='2Chr.19.2'>cui occurrit Hieu filius Anani videns et ait ad eum impio  praebes auxilium et his qui oderunt Dominum amicitia iungeris  et idcirco iram quidem Domini merebaris </verse>
        <verse osisID='2Chr.19.3'>sed bona opera inventa sunt in te eo quod abstuleris lucos  de terra Iuda et praeparaveris cor tuum ut requireres Dominum </verse>
        <verse osisID='2Chr.19.4'>habitavit ergo Iosaphat in Hierusalem rursumque egressus  est ad populum de Bersabee usque ad montem Ephraim et revocavit  eos ad Dominum Deum patrum suorum </verse>
        <verse osisID='2Chr.19.5'>constituitque iudices terrae in cunctis civitatibus Iuda  munitis per singula loca </verse>
        <verse osisID='2Chr.19.6'>et praecipiens iudicibus videte ait quid faciatis non enim  hominis exercetis iudicium sed Domini et quodcumque  iudicaveritis in vos redundabit </verse>
        <verse osisID='2Chr.19.7'>sit timor Domini vobiscum et cum diligentia cuncta facite  non est enim apud Dominum Deum nostrum iniquitas nec personarum  acceptio nec cupido munerum </verse>
        <verse osisID='2Chr.19.8'>in Hierusalem quoque constituit Iosaphat Levitas et  sacerdotes et principes familiarum ex Israhel ut iudicium et  causam Domini iudicarent habitatoribus eius </verse>
        <verse osisID='2Chr.19.9'>praecepitque eis dicens sic agetis in timore Dei fideliter  et corde perfecto </verse>
        <verse osisID='2Chr.19.10'>omnem causam quae venerit ad vos fratrum vestrorum qui  habitant in urbibus suis inter cognationem et cognationem  ubicumque quaestio est de lege de mandato de caerimoniis de  iustificationibus ostendite eis ut non peccent in Dominum et ne  veniat ira super vos et super fratres vestros sic ergo agetis  et non peccabitis </verse>
        <verse osisID='2Chr.19.11'>Amarias autem sacerdos et pontifex vester in his quae ad  Dominum pertinent praesidebit porro Zabadias filius Ismahel qui  est dux in domo Iuda super ea opera erit quae ad regis officium  pertinent habetisque magistros Levitas coram vobis confortamini  et agite diligenter et erit Dominus cum bonis </verse>
      </chapter>
      <chapter osisID='2Chr.20'>
        <verse osisID='2Chr.20.1'>post haec congregati sunt filii Moab et filii Ammon et cum  eis de Ammanitis ad Iosaphat ut pugnarent contra eum </verse>
        <verse osisID='2Chr.20.2'>veneruntque nuntii et indicaverunt Iosaphat dicentes venit  contra te multitudo magna de his locis quae trans mare sunt et  de Syria et ecce consistunt in Asasonthamar quae est Engaddi </verse>
        <verse osisID='2Chr.20.3'>Iosaphat autem timore perterritus totum se contulit ad  rogandum Dominum et praedicavit ieiunium universo Iuda </verse>
        <verse osisID='2Chr.20.4'>congregatusque Iudas ad precandum Dominum sed et omnes de  urbibus suis venerunt ad obsecrandum eum </verse>
        <verse osisID='2Chr.20.5'>cumque stetisset Iosaphat in medio coetu Iudae et  Hierusalem in domo Domini ante atrium novum </verse>
        <verse osisID='2Chr.20.6'>ait Domine Deus patrum nostrorum tu es Deus in caelo et  dominaris cunctis regnis gentium in manu tua est fortitudo et  potentia nec quisquam tibi potest resistere </verse>
        <verse osisID='2Chr.20.7'>nonne tu Deus noster interfecisti omnes habitatores terrae  huius coram populo tuo Israhel et dedisti eam semini Abraham  amici tui in sempiternum </verse>
        <verse osisID='2Chr.20.8'>habitaveruntque in ea et extruxerunt in illa sanctuarium  nomini tuo dicentes </verse>
        <verse osisID='2Chr.20.9'>si inruerint super nos mala gladius iudicii pestilentia et  fames stabimus coram domo hac in conspectu tuo in qua invocatum  est nomen tuum et clamabimus ad te in tribulationibus nostris  et exaudies salvosque facies </verse>
        <verse osisID='2Chr.20.10'>nunc igitur ecce filii Ammon et Moab et mons Seir per quos  non concessisti Israheli ut transirent quando egrediebantur de  Aegypto sed declinaverunt ab eis et non interfecerunt illos </verse>
        <verse osisID='2Chr.20.11'>e contrario agunt et nituntur eicere nos de possessione  quam tradidisti nobis </verse>
        <verse osisID='2Chr.20.12'>Deus noster ergo non iudicabis eos in nobis quidem non  tanta est fortitudo ut possimus huic multitudini resistere quae  inruit super nos sed cum ignoremus quid agere debeamus hoc  solum habemus residui ut oculos nostros dirigamus ad te </verse>
        <verse osisID='2Chr.20.13'>omnis vero Iuda stabat coram Domino cum parvulis et  uxoribus et liberis suis </verse>
        <verse osisID='2Chr.20.14'>erat autem Hiazihel filius Zacchariae filii Banaiae filii  Hiehihel filii Mathaniae Levites de filiis Asaph super quem  factus est spiritus Domini in medio turbae </verse>
        <verse osisID='2Chr.20.15'>et ait adtendite omnis Iuda et qui habitatis Hierusalem et  tu rex Iosaphat haec dicit Dominus vobis nolite timere nec  paveatis hanc multitudinem non est enim vestra pugna sed Dei </verse>
        <verse osisID='2Chr.20.16'>cras descendetis contra eos ascensuri enim sunt per clivum  nomine Sis et invenietis illos in summitate torrentis qui est  contra solitudinem Hieruhel </verse>
        <verse osisID='2Chr.20.17'>non eritis vos qui dimicabitis sed tantummodo confidenter  state et videbitis auxilium Domini super vos o Iuda et  Hierusalem nolite timere nec paveatis cras egredimini contra  eos et Dominus erit vobiscum </verse>
        <verse osisID='2Chr.20.18'>Iosaphat ergo et Iuda et omnes habitatores Hierusalem  ceciderunt proni in terram coram Domino et adoraverunt eum </verse>
        <verse osisID='2Chr.20.19'>porro Levitae de filiis Caath et de filiis Core laudabant  Dominum Deum Israhel voce magna in excelsum </verse>
        <verse osisID='2Chr.20.20'>cumque mane surrexissent egressi sunt per desertum Thecuae  profectisque eis stans Iosaphat in medio eorum dixit audite me  Iuda et omnes habitatores Hierusalem credite in Domino Deo  vestro et securi eritis credite prophetis eius et cuncta  evenient prospera </verse>
        <verse osisID='2Chr.20.21'>deditque consilium populo et statuit cantores Domini ut  laudarent eum in turmis suis et antecederent exercitum ac voce  consona dicerent confitemini Domino quoniam in aeternum  misericordia eius </verse>
        <verse osisID='2Chr.20.22'>cumque coepissent laudes canere vertit Dominus insidias  eorum in semet ipsos filiorum scilicet Ammon et Moab et montis  Seir qui egressi fuerant ut pugnarent contra Iudam et percussi  sunt </verse>
        <verse osisID='2Chr.20.23'>namque filii Ammon et Moab consurrexerunt adversum  habitatores montis Seir ut interficerent et delerent eos cumque  hoc opere perpetrassent etiam in semet ipsos versi mutuis  concidere vulneribus </verse>
        <verse osisID='2Chr.20.24'>porro Iudas cum venisset ad speculam quae respicit  solitudinem vidit procul omnem late regionem plenam cadaveribus  nec superesse quemquam qui necem potuisset evadere </verse>
        <verse osisID='2Chr.20.25'>venit ergo Iosaphat et omnis populus cum eo ad detrahenda  spolia mortuorum inveneruntque inter cadavera variam  supellectilem vestes quoque et vasa pretiosissima et  diripuerunt ita ut omnia portare non possent nec per tres dies  spolia auferre pro praedae magnitudine </verse>
        <verse osisID='2Chr.20.26'>die autem quarto congregati sunt in valle Benedictionis  etenim quoniam ibi benedixerant Domino vocaverunt locum illum  vallis Benedictionis usque in praesentem diem </verse>
        <verse osisID='2Chr.20.27'>reversusque est omnis vir Iuda et habitatores Hierusalem  et Iosaphat ante eos in Hierusalem cum laetitia magna eo quod  dedisset eis Dominus gaudium de inimicis suis </verse>
        <verse osisID='2Chr.20.28'>ingressique sunt Hierusalem cum psalteriis et citharis et  tubis in domum Domini </verse>
        <verse osisID='2Chr.20.29'>inruit autem pavor Domini super universa regna terrarum  cum audissent quod pugnasset Dominus contra inimicos Israhel </verse>
        <verse osisID='2Chr.20.30'>quievitque regnum Iosaphat et praebuit ei Deus pacem per  circuitum </verse>
        <verse osisID='2Chr.20.31'>regnavit igitur Iosaphat super Iudam et erat triginta  quinque annorum cum regnare coepisset viginti autem et quinque  annis regnavit in Hierusalem nomen matris eius Azuba filia  Selachi </verse>
        <verse osisID='2Chr.20.32'>et ambulavit in via patris sui Asa nec declinavit ab ea  faciens quae placita erant coram Domino </verse>
        <verse osisID='2Chr.20.33'>verumtamen excelsa non abstulit et adhuc populus non  direxerat cor suum ad Dominum Deum patrum suorum </verse>
        <verse osisID='2Chr.20.34'>reliqua autem gestorum Iosaphat priorum et novissimorum  scripta sunt in verbis Hieu filii Anani quae digessit in libro  regum Israhel </verse>
        <verse osisID='2Chr.20.35'>post haec iniit amicitias Iosaphat rex Iuda cum Ochozia  rege Israhel cuius opera fuerunt impiissima </verse>
        <verse osisID='2Chr.20.36'>et particeps fuit ut facerent naves quae irent in Tharsis  feceruntque classem in Asiongaber </verse>
        <verse osisID='2Chr.20.37'>prophetavit autem Eliezer filius Dodoau de Maresa ad  Iosaphat dicens quia habuisti foedus cum Ochozia percussit  Dominus opera tua contritaeque sunt naves nec potuerunt ire in  Tharsis </verse>
      </chapter>
      <chapter osisID='2Chr.21'>
        <verse osisID='2Chr.21.1'>dormivit autem Iosaphat cum patribus suis et sepultus est  cum eis in civitate David regnavitque Ioram filius eius pro eo </verse>
        <verse osisID='2Chr.21.2'>qui habuit fratres filios Iosaphat Azariam et Hiahihel et  Zacchariam et Azariam et Michahel et Saphatiam omnes hii filii  Iosaphat regis Israhel </verse>
        <verse osisID='2Chr.21.3'>deditque eis pater suus multa munera argenti et auri et  pensitationes cum civitatibus munitissimis in Iuda regnum autem  tradidit Ioram eo quod esset primogenitus </verse>
        <verse osisID='2Chr.21.4'>surrexit ergo Ioram super regnum patris sui cumque se  confirmasset occidit omnes fratres suos gladio et quosdam de  principibus Israhel </verse>
        <verse osisID='2Chr.21.5'>triginta duo annorum erat Ioram cum regnare coepisset et  octo annis regnavit in Hierusalem </verse>
        <verse osisID='2Chr.21.6'>ambulavitque in viis regum Israhel sicut egerat domus Ahab  filia quippe Ahab erat uxor eius et fecit malum in conspectu  Domini </verse>
        <verse osisID='2Chr.21.7'>noluit autem Dominus disperdere domum David propter pactum  quod inierat cum eo et quia promiserat ut daret illi lucernam  et filiis eius omni tempore </verse>
        <verse osisID='2Chr.21.8'>in diebus illis rebellavit Edom ne esset subditus Iudae et  constituit sibi regem </verse>
        <verse osisID='2Chr.21.9'>cumque transisset Ioram cum principibus suis et cuncto  equitatu qui erat secum surrexit nocte et percussit Edom qui se  circumdederat et omnes duces equitatus eius </verse>
        <verse osisID='2Chr.21.10'>attamen rebellavit Edom ne esset sub dicione Iuda usque ad  hanc diem eo tempore et Lobna recessit ne esset sub manu illius  dereliquerat enim Dominum Deum patrum suorum </verse>
        <verse osisID='2Chr.21.11'>insuper et excelsa fabricatus est in urbibus Iuda et  fornicari fecit habitatores Hierusalem et praevaricari Iudam </verse>
        <verse osisID='2Chr.21.12'>adlatae sunt autem ei litterae ab Helia propheta in quibus  scriptum erat haec dicit Dominus Deus David patris tui quoniam  non ambulasti in viis Iosaphat patris tui et in viis Asa regis  Iuda </verse>
        <verse osisID='2Chr.21.13'>sed incessisti per iter regum Israhel et fornicari fecisti  Iudam et habitatores Hierusalem imitatus fornicationem domus  Ahab insuper et fratres tuos domum patris tui meliores te  occidisti </verse>
        <verse osisID='2Chr.21.14'>ecce Dominus percutiet te plaga magna cum populo tuo et  filiis et uxoribus tuis universaque substantia tua </verse>
        <verse osisID='2Chr.21.15'>tu autem aegrotabis pessimo languore uteri donec  egrediantur vitalia tua paulatim per dies singulos </verse>
        <verse osisID='2Chr.21.16'>suscitavit ergo Dominus contra Ioram spiritum  Philisthinorum et Arabum qui confines sunt Aethiopibus </verse>
        <verse osisID='2Chr.21.17'>et ascenderunt in terram Iuda et vastaverunt eam  diripueruntque cunctam substantiam quae inventa est in domo  regis insuper et filios eius et uxores nec remansit ei filius  nisi Ioachaz qui minimus natu erat </verse>
        <verse osisID='2Chr.21.18'>et super haec omnia percussit eum Dominus alvi languore  insanabili </verse>
        <verse osisID='2Chr.21.19'>cumque diei succederet dies et temporum spatia volverentur  duorum annorum expletus est circulus et sic longa consumptus  tabe ita ut egereret etiam viscera sua languore pariter et vita  caruit mortuusque est in infirmitate pessima et non fecit ei  populus secundum morem conbustionis exequias sicut fecerat  maioribus eius </verse>
        <verse osisID='2Chr.21.20'>triginta duum annorum fuit cum regnare coepisset et octo  annis regnavit in Hierusalem ambulavitque non recte et  sepelierunt eum in civitate David verumtamen non in sepulchro  regum </verse>
      </chapter>
      <chapter osisID='2Chr.22'>
        <verse osisID='2Chr.22.1'>constituerunt autem habitatores Hierusalem Ochoziam filium  eius minimum regem pro eo omnes enim maiores natu qui ante eum  fuerant interfecerant latrones Arabum qui inruerant in castra  regnavitque Ochozias filius Ioram regis Iuda </verse>
        <verse osisID='2Chr.22.2'>filius quadraginta duo annorum erat Ochozias cum regnare  coepisset et uno anno regnavit in Hierusalem nomen matris eius  Otholia filia Amri </verse>
        <verse osisID='2Chr.22.3'>sed et ipse ingressus est per vias domus Ahab mater enim  eius inpulit eum ut impie ageret </verse>
        <verse osisID='2Chr.22.4'>fecit igitur malum in conspectu Domini sicut domus Ahab  ipsi enim fuerunt ei consiliarii post mortem patris sui in  interitum eius </verse>
        <verse osisID='2Chr.22.5'>ambulavitque in consiliis eorum et perrexit cum Ioram filio  Ahab rege Israhel in bellum contra Azahel regem Syriae in  Ramoth Galaad vulneraveruntque Syri Ioram </verse>
        <verse osisID='2Chr.22.6'>qui reversus est ut curaretur in Hiezrahel multas enim  plagas acceperat in supradicto certamine igitur Azarias filius  Ioram rex Iuda descendit ut inviseret Ioram filium Ahab in  Hiezrahel aegrotantem </verse>
        <verse osisID='2Chr.22.7'>voluntatis quippe fuit Dei adversum Ochoziam ut veniret ad  Ioram et cum venisset egrederetur cum eo adversum Hieu filium  Namsi quem unxit Dominus ut deleret domum Ahab </verse>
        <verse osisID='2Chr.22.8'>cum ergo subverteret Hieu domum Ahab invenit principes Iuda  et filios fratrum Ochoziae qui ministrabant ei et interfecit  illos </verse>
        <verse osisID='2Chr.22.9'>ipsumque perquirens Ochoziam conprehendit latentem in  Samaria adductumque ad se occidit et sepelierunt eum eo quod  esset filius Iosaphat qui quaesierat Dominum in toto corde suo  nec erat ultra spes aliqua ut de stirpe regnaret Ochoziae </verse>
        <verse osisID='2Chr.22.10'>siquidem Otholia mater eius videns quod mortuus esset  filius suus surrexit et interfecit omnem stirpem regiam domus  Ioram </verse>
        <verse osisID='2Chr.22.11'>porro Iosabeth filia regis tulit Ioas filium Ochoziae et  furata est eum de medio filiorum regis cum interficerentur  absconditque cum nutrice sua in cubiculo lectulorum Iosabeth  autem quae absconderat eum erat filia regis Ioram uxor Ioiadae  pontificis soror Ochoziae et idcirco Otholia non interfecit eum </verse>
        <verse osisID='2Chr.22.12'>fuit ergo cum eis in domo Dei absconditus sex annis quibus  regnavit Otholia super terram </verse>
      </chapter>
      <chapter osisID='2Chr.23'>
        <verse osisID='2Chr.23.1'>anno autem septimo confortatus Ioiadae adsumpsit  centuriones Azariam videlicet filium Hieroam et Ismahel filium  Iohanan Azariam quoque filium Oded et Maasiam filium Adaiae et  Elisaphat filium Zechri et iniit cum eis foedus </verse>
        <verse osisID='2Chr.23.2'>qui circumeuntes Iudam congregaverunt Levitas de cunctis  urbibus Iuda et principes familiarum Israhel veneruntque in  Hierusalem </verse>
        <verse osisID='2Chr.23.3'>iniit igitur omnis multitudo pactum in domo Domini cum rege  dixitque ad eos Ioiadae ecce filius regis regnabit sicut  locutus est Dominus super filios David </verse>
        <verse osisID='2Chr.23.4'>iste est ergo sermo quem facietis </verse>
        <verse osisID='2Chr.23.5'>tertia pars vestrum qui veniunt ad sabbatum sacerdotum et  Levitarum et ianitorum erit in portis tertia vero pars ad domum  regis et tertia in porta quae appellatur Fundamenti omne vero  reliquum vulgus sit in atriis domus Domini </verse>
        <verse osisID='2Chr.23.6'>nec quisquam alius ingrediatur domum Domini nisi sacerdotes  et qui ministrant de Levitis ipsi tantummodo ingrediantur quia  sanctificati sunt et omne reliquum vulgus observet custodias  Domini </verse>
        <verse osisID='2Chr.23.7'>Levitae autem circumdent regem habentes singuli arma sua et  si quis alius ingressus fuerit templum interficiatur sintque  cum rege et intrante et egrediente </verse>
        <verse osisID='2Chr.23.8'>fecerunt igitur Levitae et universus Iuda iuxta omnia quae  praeceperat Ioiadae pontifex et adsumpserunt singuli viros qui  sub se erant et veniebant per ordinem sabbati cum his qui iam  impleverant sabbatum et egressuri erant siquidem Ioiadae  pontifex non dimiserat abire turmas quae sibi per singulas  ebdomadas succedere consueverant </verse>
        <verse osisID='2Chr.23.9'>deditque Ioiadae sacerdos centurionibus lanceas clypeosque  et peltas regis David quas consecraverat in domo Domini </verse>
        <verse osisID='2Chr.23.10'>constituitque omnem populum tenentium pugiones a parte  templi dextra usque ad partem templi sinistram coram altari et  templo per circuitum regis </verse>
        <verse osisID='2Chr.23.11'>et eduxerunt filium regis et inposuerunt ei diadema  dederuntque in manu eius tenendam legem et constituerunt eum  regem unxit quoque illum Ioiadae pontifex et filii eius  inprecatique sunt atque dixerunt vivat rex </verse>
        <verse osisID='2Chr.23.12'>quod cum audisset Otholia vocem scilicet currentium atque  laudantium regem ingressa est ad populum in templum Domini </verse>
        <verse osisID='2Chr.23.13'>cumque vidisset regem stantem super gradum in introitu et  principes turmasque circa eum omnem quoque populum terrae  gaudentem atque clangentem tubis et diversi generis organis  concinentem vocemque laudantium scidit vestimenta sua et ait  insidiae insidiae </verse>
        <verse osisID='2Chr.23.14'>egressus autem Ioiadae pontifex ad centuriones et  principes exercitus dixit eis educite illam extra septa templi  et interficiatur foris gladio praecepitque sacerdos ne  occideretur in domo Domini </verse>
        <verse osisID='2Chr.23.15'>et inposuerunt cervicibus eius manus cumque intrasset  portam Equorum domus regis interfecerunt eam ibi </verse>
        <verse osisID='2Chr.23.16'>pepigit autem Ioiadae foedus inter se universumque populum  et regem ut esset populus Domini </verse>
        <verse osisID='2Chr.23.17'>itaque ingressus est omnis populus domum Baal et  destruxerunt eam et altaria ac simulacra illius confregerunt  Matthan quoque sacerdotem Baal interfecerunt ante aras </verse>
        <verse osisID='2Chr.23.18'>constituit autem Ioiadae praepositos in domo Domini et sub  manibus sacerdotum ac Levitarum quos distribuit David in domo  Domini ut offerrent holocausta Domino sicut scriptum est in  lege Mosi in gaudio et canticis iuxta dispositionem David </verse>
        <verse osisID='2Chr.23.19'>constituit quoque ianitores in portis domus Domini ut non  ingrederetur eam inmundus in omni re </verse>
        <verse osisID='2Chr.23.20'>adsumpsitque centuriones et fortissimos viros ac principes  populi et omne vulgus terrae et fecerunt descendere regem de  domo Domini et introire per medium portae superioris in domum  regis et conlocaverunt eum in solio regali </verse>
        <verse osisID='2Chr.23.21'>laetatusque est omnis populus terrae et urbs quievit porro  Otholia interfecta est gladio </verse>
      </chapter>
      <chapter osisID='2Chr.24'>
        <verse osisID='2Chr.24.1'>septem annorum erat Ioas cum regnare coepisset et  quadraginta annis regnavit in Hierusalem nomen matris eius  Sebia de Bersabee </verse>
        <verse osisID='2Chr.24.2'>fecitque quod bonum est coram Domino cunctis diebus Ioiadae  sacerdotis </verse>
        <verse osisID='2Chr.24.3'>accepit autem ei Ioiadae uxores duas e quibus genuit filios  et filias </verse>
        <verse osisID='2Chr.24.4'>post quae placuit Ioas ut instauraret domum Domini </verse>
        <verse osisID='2Chr.24.5'>congregavitque sacerdotes et Levitas et dixit eis  egredimini ad civitates Iuda et colligite de universo Israhel  pecuniam ad sarta tecta templi Dei vestri per singulos annos  festinatoque hoc facite porro Levitae egere neglegentius </verse>
        <verse osisID='2Chr.24.6'>vocavitque rex Ioiadae principem et dixit ei quare non tibi  fuit curae ut cogeres Levitas inferre de Iuda et de Hierusalem  pecuniam quae constituta est a Mose servo Domini ut inferret  eam omnis multitudo Israhel in tabernaculum testimonii </verse>
        <verse osisID='2Chr.24.7'>Otholia enim impiissima et filii eius destruxerunt domum  Domini et de universis quae sanctificata fuerant templo Domini  ornaverunt fanum Baalim </verse>
        <verse osisID='2Chr.24.8'>praecepit ergo rex et fecerunt arcam posueruntque eam iuxta  portam domus Domini forinsecus </verse>
        <verse osisID='2Chr.24.9'>et praedicatum est in Iuda et Hierusalem ut deferrent  singuli pretium Domino quod constituit Moses servus Dei super  omnem Israhel in deserto </verse>
        <verse osisID='2Chr.24.10'>laetatique sunt cuncti principes et omnis populus et  ingressi contulerunt in arcam Domini atque miserunt ita ut  impleretur </verse>
        <verse osisID='2Chr.24.11'>cumque tempus esset ut deferrent arcam coram rege per  manus Levitarum videbant enim multam pecuniam ingrediebatur  scriba regis et quem primus sacerdos constituerat  effundebantque pecuniam quae erat in arca porro arcam  reportabant ad locum suum sicque faciebant per singulos dies et  congregata est infinita pecunia </verse>
        <verse osisID='2Chr.24.12'>quam dederunt rex et Ioiada his qui praeerant operibus  domus Domini at illi conducebant ex ea caesores lapidum et  artifices operum singulorum ut instaurarent domum Domini fabros  quoque ferri et aeris ut quod cadere coeperat fulciretur </verse>
        <verse osisID='2Chr.24.13'>egeruntque hii qui operabantur industrie et obducebatur  parietum cicatrix per manus eorum ac suscitaverunt domum Domini  in statum pristinum et firme eam stare fecerunt </verse>
        <verse osisID='2Chr.24.14'>cumque conplessent omnia opera detulerunt coram rege et  Ioiadae reliquam partem pecuniae de qua facta sunt vasa templi  in ministerium et ad holocausta fialae quoque et cetera vasa  aurea et argentea et offerebantur holocausta in domo Domini  iugiter cunctis diebus Ioiadae </verse>
        <verse osisID='2Chr.24.15'>senuit autem Ioiadae plenus dierum et mortuus est cum  centum triginta esset annorum </verse>
        <verse osisID='2Chr.24.16'>sepelieruntque eum in civitate David cum regibus eo quod  fecisset bonum cum Israhel et cum domo eius </verse>
        <verse osisID='2Chr.24.17'>postquam autem obiit Ioiada ingressi sunt principes Iuda  et adoraverunt regem qui delinitus obsequiis eorum adquievit  eis </verse>
        <verse osisID='2Chr.24.18'>et dereliquerunt templum Domini Dei patrum suorum  servieruntque lucis et sculptilibus et facta est ira contra  Iudam et Hierusalem propter hoc peccatum </verse>
        <verse osisID='2Chr.24.19'>mittebatque eis prophetas ut reverterentur ad Dominum quos  protestantes illi audire nolebant </verse>
        <verse osisID='2Chr.24.20'>spiritus itaque Dei induit Zacchariam filium Ioiadae  sacerdotem et stetit in conspectu populi et dixit eis haec  dicit Dominus quare transgredimini praeceptum Domini quod vobis  non proderit et dereliquistis Dominum ut derelinqueret vos </verse>
        <verse osisID='2Chr.24.21'>qui congregati adversus eum miserunt lapides iuxta regis  imperium in atrio domus Domini </verse>
        <verse osisID='2Chr.24.22'>et non est recordatus Ioas rex misericordiae quam fecerat  Ioiadae pater illius secum sed interfecit filium eius qui cum  moreretur ait videat Dominus et requirat </verse>
        <verse osisID='2Chr.24.23'>cumque evolutus esset annus ascendit contra eum exercitus  Syriae venitque in Iudam et Hierusalem et interfecit cunctos  principes populi atque universam praedam miserunt regi Damascum </verse>
        <verse osisID='2Chr.24.24'>et certe cum permodicus venisset numerus Syrorum tradidit  Dominus manibus eorum infinitam multitudinem eo quod  reliquissent Dominum Deum patrum suorum in Ioas quoque  ignominiosa exercuere iudicia </verse>
        <verse osisID='2Chr.24.25'>et abeuntes dimiserunt eum in languoribus magnis  surrexerunt autem contra eum servi sui in ultionem sanguinis  filii Ioiadae sacerdotis et occiderunt eum in lectulo suo et  mortuus est sepelieruntque eum in civitate David sed non in  sepulchris regum </verse>
        <verse osisID='2Chr.24.26'>insidiati vero sunt ei Zabath filius Semath Ammanitidis et  Iozabath filius Semarith Moabitidis </verse>
        <verse osisID='2Chr.24.27'>porro filii eius ac summa pecuniae quae adunata fuerat sub  eo et instauratio domus Dei scripta sunt diligentius in libro  regum regnavitque Amasias filius eius pro eo </verse>
      </chapter>
      <chapter osisID='2Chr.25'>
        <verse osisID='2Chr.25.1'>viginti quinque annorum erat Amasias cum regnare coepisset  et viginti novem annis regnavit in Hierusalem nomen matris eius  Ioaden de Hierusalem </verse>
        <verse osisID='2Chr.25.2'>fecitque bonum in conspectu Domini verumtamen non in corde  perfecto </verse>
        <verse osisID='2Chr.25.3'>cumque roboratum sibi videret imperium iugulavit servos qui  occiderant regem patrem suum </verse>
        <verse osisID='2Chr.25.4'>sed filios eorum non interfecit sicut scriptum est in libro  legis Mosi ubi praecepit Dominus dicens non occidentur patres  pro filiis neque filii pro patribus suis sed unusquisque in suo  peccato morietur </verse>
        <verse osisID='2Chr.25.5'>congregavit igitur Amasias Iudam et constituit eos per  familias tribunosque et centuriones in universo Iuda et  Beniamin et recensuit a viginti annis sursum invenitque  triginta milia iuvenum qui egrederentur ad pugnam et tenerent  hastam et clypeum </verse>
        <verse osisID='2Chr.25.6'>mercede quoque conduxit de Israhel centum milia robustorum  centum talentis argenti </verse>
        <verse osisID='2Chr.25.7'>venit autem homo Dei ad illum et ait o rex ne egrediatur  tecum exercitus Israhel non est enim Dominus cum Israhel et  cunctis filiis Ephraim </verse>
        <verse osisID='2Chr.25.8'>quod si putas in robore exercitus bella consistere superari  te faciet Deus ab hostibus Dei quippe est et adiuvare et in  fugam vertere </verse>
        <verse osisID='2Chr.25.9'>dixitque Amasias ad hominem Dei quid ergo fiet de centum  talentis quae dedi militibus Israhel et respondit ei homo Dei  habet Dominus unde tibi dare possit multo his plura </verse>
        <verse osisID='2Chr.25.10'>separavit itaque Amasias exercitum qui venerat ad eum ex  Ephraim ut reverteretur in locum suum at illi contra Iudam  vehementer irati reversi sunt in regionem suam </verse>
        <verse osisID='2Chr.25.11'>porro Amasias confidenter eduxit populum suum et abiit in  vallem Salinarum percussitque filios Seir decem milia </verse>
        <verse osisID='2Chr.25.12'>et alia decem milia virorum ceperunt filii Iuda et  adduxerunt ad praeruptum cuiusdam petrae praecipitaveruntque  eos de summo in praeceps qui universi crepuerunt </verse>
        <verse osisID='2Chr.25.13'>at ille exercitus quem remiserat Amasias ne secum iret ad  proelium diffusus est in civitatibus Iuda a Samaria usque  Bethoron et interfectis tribus milibus diripuit praedam magnam </verse>
        <verse osisID='2Chr.25.14'>Amasias vero post caedem Idumeorum et adlatos deos  filiorum Seir statuit illos in deos sibi et adorabat eos et  illis adolebat incensum </verse>
        <verse osisID='2Chr.25.15'>quam ob rem iratus Dominus contra Amasiam misit ad illum  prophetam qui diceret ei cur adorasti deos qui non liberaverunt  populum suum de manu tua </verse>
        <verse osisID='2Chr.25.16'>cumque haec ille loqueretur respondit ei num consiliarius  regis es quiesce ne interficiam te discedensque propheta scio  inquit quod cogitaverit Dominus occidere te qui et fecisti hoc  malum et insuper non adquievisti consilio meo </verse>
        <verse osisID='2Chr.25.17'>igitur Amasias rex Iuda inito pessimo consilio misit ad  Ioas filium Ioachaz filii Hieu regem Israhel dicens veni  videamus nos mutuo </verse>
        <verse osisID='2Chr.25.18'>at ille remisit nuntium dicens carduus qui est in Libano  misit ad cedrum Libani dicens da filiam tuam filio meo uxorem  et ecce bestiae quae erant in silva Libani transierunt et  conculcaverunt carduum </verse>
        <verse osisID='2Chr.25.19'>dixisti percussi Edom et idcirco erigitur cor tuum in  superbiam sede in domo tua cur malum adversum te provocas ut  cadas et tu et Iudas tecum </verse>
        <verse osisID='2Chr.25.20'>noluit audire Amasias eo quod Domini esset voluntas ut  traderetur in manibus hostium propter deos Edom </verse>
        <verse osisID='2Chr.25.21'>ascendit igitur Ioas rex Israhel et mutuos sibi praebuere  conspectus Amasias autem rex Iuda erat in Bethsames Iudae </verse>
        <verse osisID='2Chr.25.22'>corruitque Iudas coram Israhel et fugit in tabernacula sua </verse>
        <verse osisID='2Chr.25.23'>porro Amasiam regem Iuda filium Ioas filii Ioachaz cepit  Ioas rex Israhel in Bethsames et adduxit in Hierusalem  destruxitque murum eius a porta Ephraim usque ad portam Anguli  quadringentis cubitis </verse>
        <verse osisID='2Chr.25.24'>omne quoque aurum et argentum et universa vasa quae  reppererat in domo Dei et apud Obededom in thesauris etiam  domus regiae necnon et filios obsidum reduxit Samariam </verse>
        <verse osisID='2Chr.25.25'>vixit autem Amasias filius Ioas rex Iuda postquam mortuus  est Ioas filius Ioachaz rex Israhel quindecim annis </verse>
        <verse osisID='2Chr.25.26'>reliqua vero sermonum Amasiae priorum et novissimorum  scripta sunt in libro regum Iuda et Israhel </verse>
        <verse osisID='2Chr.25.27'>qui postquam recessit a Domino tetenderunt ei insidias in  Hierusalem cumque fugisset Lachis miserunt et interfecerunt eum  ibi </verse>
        <verse osisID='2Chr.25.28'>reportantesque super equos sepelierunt eum cum patribus  suis in civitate David </verse>
      </chapter>
      <chapter osisID='2Chr.26'>
        <verse osisID='2Chr.26.1'>omnis autem populus Iuda filium eius Oziam annorum sedecim  constituit regem pro patre suo Amasia </verse>
        <verse osisID='2Chr.26.2'>ipse aedificavit Ahilath et restituit eam dicioni Iudae  postquam dormivit rex cum patribus suis </verse>
        <verse osisID='2Chr.26.3'>sedecim annorum erat Ozias cum regnare coepisset et  quinquaginta duobus annis regnavit in Hierusalem nomen matris  eius Hiechelia de Hierusalem </verse>
        <verse osisID='2Chr.26.4'>fecitque quod erat rectum in oculis Domini iuxta omnia quae  fecerat Amasias pater eius </verse>
        <verse osisID='2Chr.26.5'>et exquisivit Deum in diebus Zacchariae intellegentis et  videntis Deum cumque requireret Dominum direxit eum in omnibus </verse>
        <verse osisID='2Chr.26.6'>denique egressus est et pugnavit contra Philisthim et  destruxit murum Geth et murum Iabniae murumque Azoti  aedificavit quoque oppida in Azoto et in Philisthim </verse>
        <verse osisID='2Chr.26.7'>et adiuvit eum Deus contra Philisthim et contra Arabas qui  habitabant in Gurbaal et contra Ammanitas </verse>
        <verse osisID='2Chr.26.8'>pendebantque Ammanitae munera Oziae et divulgatum est nomen  eius usque ad introitum Aegypti propter crebras victorias </verse>
        <verse osisID='2Chr.26.9'>aedificavitque Ozias turres in Hierusalem super portam  Anguli et super portam Vallis et reliquas in eodem muri latere  firmavitque eas </verse>
        <verse osisID='2Chr.26.10'>extruxit etiam turres in solitudine et fodit cisternas  plurimas eo quod haberet multa pecora tam in campestribus quam  in heremi vastitate vineas quoque habuit et vinitores in  montibus et in Carmelo erat quippe homo agriculturae deditus </verse>
        <verse osisID='2Chr.26.11'>fuit autem exercitus bellatorum eius qui procedebant ad  proelia sub manu Hiehihel scribae Maasiaeque doctoris et sub  manu Ananiae qui erat de ducibus regis </verse>
        <verse osisID='2Chr.26.12'>omnisque numerus principum per familias virorum fortium  duum milium sescentorum </verse>
        <verse osisID='2Chr.26.13'>et sub eis universus exercitus trecentorum et septem  milium quingentorum qui erant apti ad bella et pro rege contra  adversarios dimicabant </verse>
        <verse osisID='2Chr.26.14'>praeparavit quoque eis Ozias id est cuncto exercitui  clypeos et hastas et galeas et loricas arcusque et fundas ad  iaciendos lapides </verse>
        <verse osisID='2Chr.26.15'>et fecit in Hierusalem diversi generis machinas quas in  turribus conlocavit et in angulis murorum ut mitterent sagittas  et saxa grandia egressumque est nomen eius procul eo quod  auxiliaretur ei Dominus et corroborasset illum </verse>
        <verse osisID='2Chr.26.16'>sed cum roboratus esset elevatum est cor eius in interitum  suum et neglexit Dominum Deum suum ingressusque templum Domini  adolere voluit incensum super altare thymiamatis </verse>
        <verse osisID='2Chr.26.17'>statimque ingressus post eum Azarias sacerdos et cum eo  sacerdotes Domini octoginta viri fortissimi </verse>
        <verse osisID='2Chr.26.18'>restiterunt regi atque dixerunt non est tui officii Ozia  ut adoleas incensum Domino sed sacerdotum hoc est filiorum  Aaron qui consecrati sunt ad huiuscemodi ministerium egredere  de sanctuario ne contempseris quia non reputabitur tibi in  gloriam hoc a Domino Deo </verse>
        <verse osisID='2Chr.26.19'>iratusque est Ozias et tenens in manu turibulum ut  adoleret incensum minabatur sacerdotibus statimque orta est  lepra in fronte eius coram sacerdotibus in domo Domini super  altare thymiamatis </verse>
        <verse osisID='2Chr.26.20'>cumque respexisset eum Azarias pontifex et omnes reliqui  sacerdotes viderunt lepram in fronte eius et festinato  expulerunt eum sed et ipse perterritus adceleravit egredi eo  quod sensisset ilico plagam Domini </verse>
        <verse osisID='2Chr.26.21'>fuit igitur Ozias rex leprosus usque ad diem mortis suae  et habitavit in domo separata plenus lepra ob quam et eiectus  fuerat de domo Domini porro Ioatham filius eius rexit domum  regis et iudicabat populum terrae </verse>
        <verse osisID='2Chr.26.22'>reliqua autem sermonum Oziae priorum et novissimorum  scripsit Esaias filius Amos propheta </verse>
        <verse osisID='2Chr.26.23'>dormivitque Ozias cum patribus suis et sepelierunt eum in  agro regalium sepulchrorum eo quod esset leprosus regnavitque  Ioatham filius eius pro eo </verse>
      </chapter>
      <chapter osisID='2Chr.27'>
        <verse osisID='2Chr.27.1'>viginti quinque annorum erat Ioatham cum regnare coepisset  et sedecim annis regnavit in Hierusalem nomen matris eius  Hierusa filia Sadoc </verse>
        <verse osisID='2Chr.27.2'>fecitque quod rectum erat coram Domino iuxta omnia quae  fecerat Ozias pater suus excepto quod non est ingressus templum  Domini et adhuc populus delinquebat </verse>
        <verse osisID='2Chr.27.3'>ipse aedificavit portam domus Domini Excelsam et in muro  Ophel multa construxit </verse>
        <verse osisID='2Chr.27.4'>urbes quoque aedificavit in montibus Iuda et in saltibus  castella et turres </verse>
        <verse osisID='2Chr.27.5'>ipse pugnavit contra regem filiorum Ammon et vicit eos  dederuntque ei filii Ammon in tempore illo centum talenta  argenti et decem milia choros tritici ac totidem choros hordei  haec ei praebuerunt filii Ammon in anno secundo et tertio </verse>
        <verse osisID='2Chr.27.6'>corroboratusque est Ioatham eo quod direxisset vias suas  coram Domino Deo suo </verse>
        <verse osisID='2Chr.27.7'>reliqua autem sermonum Ioatham et omnes pugnae eius et  opera scripta sunt in libro regum Israhel et Iuda </verse>
        <verse osisID='2Chr.27.8'>viginti quinque annorum erat cum regnare coepisset et  sedecim annis regnavit in Hierusalem </verse>
        <verse osisID='2Chr.27.9'>dormivitque Ioatham cum patribus suis et sepelierunt eum in  civitate David et regnavit Achaz filius eius pro eo </verse>
      </chapter>
      <chapter osisID='2Chr.28'>
        <verse osisID='2Chr.28.1'>viginti annorum erat Achaz cum regnare coepisset et sedecim  annis regnavit in Hierusalem non fecit rectum in conspectu  Domini sicut David pater eius </verse>
        <verse osisID='2Chr.28.2'>sed ambulavit in viis regum Israhel insuper et statuas  fudit Baalim </verse>
        <verse osisID='2Chr.28.3'>ipse est qui adolevit incensum in valle Benennon et  lustravit filios suos in igne iuxta ritum gentium quas  interfecit Dominus in adventu filiorum Israhel </verse>
        <verse osisID='2Chr.28.4'>sacrificabat quoque et thymiama succendebat in excelsis et  in collibus et sub omni ligno frondoso </verse>
        <verse osisID='2Chr.28.5'>tradiditque eum Dominus Deus eius in manu regis Syriae qui  percussit eum magnamque praedam de eius cepit imperio et  adduxit in Damascum manibus quoque regis Israhel traditus est  et percussus plaga grandi </verse>
        <verse osisID='2Chr.28.6'>occiditque Phacee filius Romeliae de Iuda centum viginti  milia in die uno omnes viros bellatores eo quod reliquissent  Dominum Deum patrum suorum </verse>
        <verse osisID='2Chr.28.7'>eodem tempore occidit Zechri vir potens ex Ephraim Masiam  filium regis et Ezricam ducem domus eius Helcanam quoque  secundum a rege </verse>
        <verse osisID='2Chr.28.8'>ceperuntque filii Israhel de fratribus suis ducenta milia  mulierum puerorum et puellarum et infinitam praedam  pertuleruntque eam in Samariam </verse>
        <verse osisID='2Chr.28.9'>ea tempestate erat ibi propheta Domini nomine Oded qui  egressus obviam exercitui venientium in Samariam dixit eis ecce  iratus Dominus Deus patrum vestrorum contra Iudam tradidit eos  manibus vestris et occidistis illos atrociter ita ut caelum  pertingeret vestra crudelitas </verse>
        <verse osisID='2Chr.28.10'>insuper filios Iuda et Hierusalem vultis vobis subicere in  servos et ancillas quod nequaquam facto opus est peccatis enim  super hoc Domino Deo vestro </verse>
        <verse osisID='2Chr.28.11'>sed audite consilium meum et reducite captivos quos  adduxistis de fratribus vestris quia magnus furor Domini  inminet vobis </verse>
        <verse osisID='2Chr.28.12'>steterunt itaque viri de principibus filiorum Ephraim  Azarias filius Iohanan Barachias filius Mosollamoth Hiezechias  filius Sellum et Amasa filius Adali contra eos qui veniebant de  proelio </verse>
        <verse osisID='2Chr.28.13'>et dixerunt eis non introducetis huc captivos ne peccemus  Domino quare vultis adicere super peccata nostra et vetera  cumulare delicta grande quippe peccatum est et ira furoris  Domini inminet super Israhel </verse>
        <verse osisID='2Chr.28.14'>dimiseruntque viri bellatores praedam et universa quae  ceperant coram principibus et omni multitudine </verse>
        <verse osisID='2Chr.28.15'>steteruntque viri quos supra memoravimus et adprehendentes  captivos omnesque qui nudi erant vestierunt de spoliis cumque  vestissent eos et calciassent et refecissent cibo ac potu  unxissent quoque propter laborem et adhibuissent eis curam  quicumque ambulare non poterant et erant inbecillo corpore  inposuerunt eos iumentis et adduxerunt Hierichum civitatem  Palmarum ad fratres eorum ipsique reversi sunt Samariam </verse>
        <verse osisID='2Chr.28.16'>tempore illo misit rex Achaz ad regem Assyriorum auxilium  postulans </verse>
        <verse osisID='2Chr.28.17'>veneruntque Idumei et percusserunt multos ex Iuda et  ceperunt praedam magnam </verse>
        <verse osisID='2Chr.28.18'>Philisthim quoque diffusi sunt per urbes campestres et ad  meridiem Iuda ceperuntque Bethsames et Ahilon et Gaderoth  Soccho quoque et Thamnam et Gamzo cum viculis suis et  habitaverunt in eis </verse>
        <verse osisID='2Chr.28.19'>humiliaverat enim Dominus Iudam propter Achaz regem Iuda  eo quod nudasset eum auxilio et contemptui habuisset Dominum </verse>
        <verse osisID='2Chr.28.20'>adduxitque contra eum Thaglathphalnasar regem Assyriorum  qui et adflixit eum et nullo resistente vastavit </verse>
        <verse osisID='2Chr.28.21'>igitur Achaz spoliata domo Domini et domo regum et  principum dedit regi Assyriorum munera et tamen nihil ei  profuit </verse>
        <verse osisID='2Chr.28.22'>insuper et in tempore angustiae suae auxit contemptum in  Dominum ipse per se rex Achaz </verse>
        <verse osisID='2Chr.28.23'>immolavit diis Damasci victimas percussoribus suis et  dixit dii regum Syriae auxiliantur eis quos ego placabo hostiis  et aderunt mihi cum e contrario ipsi fuerint ruina eius et  universo Israhel </verse>
        <verse osisID='2Chr.28.24'>direptis itaque Achaz omnibus vasis domus Dei atque  confractis clusit ianuas templi Dei et fecit sibi altaria in  universis angulis Hierusalem </verse>
        <verse osisID='2Chr.28.25'>in omnibus quoque urbibus Iuda extruxit aras ad cremandum  tus atque ad iracundiam provocavit Dominum Deum patrum suorum </verse>
        <verse osisID='2Chr.28.26'>reliqua autem sermonum eius et omnium operum priorum et  novissimorum scripta sunt in libro regum Iuda et Israhel </verse>
        <verse osisID='2Chr.28.27'>dormivitque Achaz cum patribus suis et sepelierunt eum in  civitate Hierusalem neque enim receperunt eum in sepulchra  regum Israhel regnavitque Ezechias filius eius pro eo </verse>
      </chapter>
      <chapter osisID='2Chr.29'>
        <verse osisID='2Chr.29.1'>igitur Ezechias regnare coepit cum viginti quinque esset  annorum et viginti novem annis regnavit in Hierusalem nomen  matris eius Abia filia Zacchariae </verse>
        <verse osisID='2Chr.29.2'>fecitque quod erat placitum in conspectu Domini iuxta omnia  quae fecerat David pater eius </verse>
        <verse osisID='2Chr.29.3'>ipse anno et mense primo regni sui aperuit valvas domus  Domini et instauravit eas </verse>
        <verse osisID='2Chr.29.4'>adduxitque sacerdotes atque Levitas et congregavit eos in  plateam orientalem </verse>
        <verse osisID='2Chr.29.5'>dixitque ad eos audite me Levitae et sanctificamini mundate  domum Domini Dei patrum vestrorum auferte omnem inmunditiam de  sanctuario </verse>
        <verse osisID='2Chr.29.6'>peccaverunt patres nostri et fecerunt malum in conspectu  Domini Dei nostri derelinquentes eum averterunt facies suas a  tabernaculo Domini et praebuerunt dorsum </verse>
        <verse osisID='2Chr.29.7'>cluserunt ostia quae erant in porticu et extinxerunt  lucernas incensumque non adoleverunt et holocausta non  obtulerunt in sanctuario Deo Israhel </verse>
        <verse osisID='2Chr.29.8'>concitatus est itaque furor Domini super Iudam et  Hierusalem tradiditque eos in commotionem et in interitum et in  sibilum sicut ipsi cernitis oculis vestris </verse>
        <verse osisID='2Chr.29.9'>en corruerunt patres nostri gladiis filii nostri et filiae  nostrae et coniuges captivae ductae sunt propter hoc scelus </verse>
        <verse osisID='2Chr.29.10'>nunc igitur placet mihi ut ineamus foedus cum Domino Deo  Israhel et avertat a nobis furorem irae suae </verse>
        <verse osisID='2Chr.29.11'>filii mi nolite neglegere vos elegit Dominus ut stetis  coram eo et ministretis illi colatis eum et cremetis incensum </verse>
        <verse osisID='2Chr.29.12'>surrexerunt ergo Levitae Maath filius Amasiae et Iohel  filius Azariae de filiis Caath porro de filiis Merari Cis  filius Abdai et Azarias filius Iallelel de filiis autem Gersom  Ioha filius Zemma et Eden filius Ioaha </verse>
        <verse osisID='2Chr.29.13'>at vero de filiis Elisaphan Samri et Iahihel de filiis  quoque Asaph Zaccharias et Mathanias </verse>
        <verse osisID='2Chr.29.14'>necnon de filiis Heman Iahihel et Semei sed et de filiis  Idithun Semeias et Ozihel </verse>
        <verse osisID='2Chr.29.15'>congregaveruntque fratres suos et sanctificati sunt et  ingressi iuxta mandatum regis et imperium Domini ut expiarent  domum Dei </verse>
        <verse osisID='2Chr.29.16'>sacerdotes quoque ingressi templum Domini ut  sanctificarent illud extulerunt omnem inmunditiam quam intro  reppererant in vestibulum domus Domini quam tulerunt Levitae et  asportaverunt ad torrentem Cedron foras </verse>
        <verse osisID='2Chr.29.17'>coeperunt autem prima die mensis primi mundare et in die  octava eiusdem mensis ingressi sunt porticum templi Domini  expiaveruntque templum diebus octo et in die sextadecima mensis  eiusdem quod coeperant impleverunt </verse>
        <verse osisID='2Chr.29.18'>ingressi quoque sunt ad Ezechiam regem et dixerunt ei  sanctificavimus omnem domum Domini et altare holocaustoseos  vasaque eius necnon et mensam propositionis cum omnibus vasis  suis </verse>
        <verse osisID='2Chr.29.19'>cunctamque templi supellectilem quam polluerat rex Achaz  in regno suo postquam praevaricatus est et ecce exposita sunt  omnia coram altari Domini </verse>
        <verse osisID='2Chr.29.20'>consurgensque diluculo Ezechias rex adunavit omnes  principes civitatis et ascendit domum Domini </verse>
        <verse osisID='2Chr.29.21'>obtuleruntque simul tauros septem arietes septem agnos  septem et hircos septem pro peccato pro regno pro sanctuario  pro Iuda dixit quoque sacerdotibus filiis Aaron ut offerrent  super altare Domini </verse>
        <verse osisID='2Chr.29.22'>mactaverunt igitur tauros et susceperunt sacerdotes  sanguinem et fuderunt illud super altare mactaverunt etiam  arietes et illorum sanguinem super altare fuderunt immolaverunt  agnos et fuderunt super altare sanguinem </verse>
        <verse osisID='2Chr.29.23'>adplicaverunt hircos pro peccato coram rege et universa  multitudine inposueruntque manus suas super eos </verse>
        <verse osisID='2Chr.29.24'>et immolaverunt illos sacerdotes et asperserunt sanguinem  eorum altari pro piaculo universi Israhelis pro omni quippe  Israhel praeceperat rex ut holocaustum fieret et pro peccato </verse>
        <verse osisID='2Chr.29.25'>constituit quoque Levitas in domo Domini cum cymbalis et  psalteriis et citharis secundum dispositionem David et Gad  videntis regis et Nathan prophetae siquidem Domini praeceptum  fuit per manum prophetarum eius </verse>
        <verse osisID='2Chr.29.26'>steteruntque Levitae tenentes organa David et sacerdotes  tubas </verse>
        <verse osisID='2Chr.29.27'>et iussit Ezechias ut offerrent holocaustum super altare  cumque offerrentur holocausta coeperunt laudes canere Domino et  clangere tubis atque in diversis organis quae David rex Israhel  reppererat concrepare </verse>
        <verse osisID='2Chr.29.28'>omni autem turba adorante cantores et hii qui tenebant  tubas erant in officio suo donec conpleretur holocaustum </verse>
        <verse osisID='2Chr.29.29'>cumque finita esset oblatio incurvatus est rex et omnes  qui erant cum eo et adoraverunt </verse>
        <verse osisID='2Chr.29.30'>praecepitque Ezechias et principes Levitis ut laudarent  Dominum sermonibus David et Asaph videntis qui laudaverunt eum  magna laetitia et curvato genu adoraverunt </verse>
        <verse osisID='2Chr.29.31'>Ezechias autem etiam haec addidit implestis manus vestras  Domino accedite et offerte victimas et laudes in domo Domini  obtulit ergo universa multitudo hostias et laudes et holocausta  mente devota </verse>
        <verse osisID='2Chr.29.32'>porro numerus holocaustorum quae obtulit multitudo hic  fuit tauros septuaginta arietes centum agnos ducentos </verse>
        <verse osisID='2Chr.29.33'>sanctificaveruntque Domino boves sescentos et oves tria  milia </verse>
        <verse osisID='2Chr.29.34'>sacerdotes vero pauci erant nec poterant sufficere ut  pelles holocaustorum detraherent unde et Levitae fratres eorum  adiuverunt eos donec impleretur opus et sanctificarentur  antistites Levitae quippe faciliori ritu sanctificantur quam  sacerdotes </verse>
        <verse osisID='2Chr.29.35'>fuerunt igitur holocausta plurima adipes pacificorum et  libamina holocaustorum et conpletus est cultus domus Domini </verse>
        <verse osisID='2Chr.29.36'>laetatusque est Ezechias et omnis populus eo quod  ministerium Domini esset expletum de repente quippe hoc fieri  placuerat </verse>
      </chapter>
      <chapter osisID='2Chr.30'>
        <verse osisID='2Chr.30.1'>misit quoque Ezechias ad omnem Israhel et Iudam scripsitque  epistulas ad Ephraim et Manassem ut venirent ad domum Domini in  Hierusalem et facerent phase Domino Deo Israhel </verse>
        <verse osisID='2Chr.30.2'>inito ergo consilio regis et principum et universi coetus  Hierusalem decreverunt ut facerent phase mense secundo </verse>
        <verse osisID='2Chr.30.3'>non enim occurrerant facere in tempore suo quia sacerdotes  qui possent sufficere sanctificati non fuerant et populus  necdum congregatus erat in Hierusalem </verse>
        <verse osisID='2Chr.30.4'>placuitque sermo regi et omni multitudini </verse>
        <verse osisID='2Chr.30.5'>et decreverunt ut mitterent nuntios in universum Israhel de  Bersabee usque Dan ut venirent et facerent phase Domino Deo  Israhel in Hierusalem multi enim non fecerant sicut lege  praescriptum est </verse>
        <verse osisID='2Chr.30.6'>perrexeruntque cursores cum epistulis ex regis imperio et  principum eius in universum Israhel et Iudam iuxta quod rex  iusserat praedicantes filii Israhel revertimini ad Dominum Deum  Abraham et Isaac et Israhel et revertetur ad reliquias quae  effugerunt manum regis Assyriorum </verse>
        <verse osisID='2Chr.30.7'>nolite fieri sicut patres vestri et fratres qui recesserunt  a Domino Deo patrum suorum et tradidit eos in interitum ut ipsi  cernitis </verse>
        <verse osisID='2Chr.30.8'>nolite indurare cervices vestras sicut patres vestri  tradite manus Domino et venite ad sanctuarium eius quod  sanctificavit in aeternum servite Domino Deo patrum vestrorum  et avertetur a vobis ira furoris eius </verse>
        <verse osisID='2Chr.30.9'>si enim vos reversi fueritis ad Dominum fratres vestri et  filii habebunt misericordiam coram dominis suis qui illos  duxere captivos et revertentur in terram hanc pius enim et  clemens est Dominus Deus vester et non avertet faciem suam a  vobis si reversi fueritis ad eum </verse>
        <verse osisID='2Chr.30.10'>igitur cursores pergebant velociter de civitate in  civitatem per terram Ephraim et Manasse usque Zabulon illis  inridentibus et subsannantibus eos </verse>
        <verse osisID='2Chr.30.11'>attamen quidam viri ex Aser et Manasse et Zabulon  adquiescentes consilio venerunt Hierusalem </verse>
        <verse osisID='2Chr.30.12'>in Iuda vero facta est manus Domini ut daret eis cor unum  et facerent iuxta praeceptum regis et principum verbum Domini </verse>
        <verse osisID='2Chr.30.13'>congregatique sunt in Hierusalem populi multi ut facerent  sollemnitatem azymorum in mense secundo </verse>
        <verse osisID='2Chr.30.14'>et surgentes destruxerunt altaria quae erant in Hierusalem  atque universa in quibus idolis adolebatur incensum  subvertentes proiecerunt in torrentem Cedron </verse>
        <verse osisID='2Chr.30.15'>immolaverunt autem phase quartadecima die mensis secundi  sacerdotes quoque atque Levitae tandem sanctificati obtulerunt  holocausta in domo Domini </verse>
        <verse osisID='2Chr.30.16'>steteruntque in ordine suo iuxta dispositionem et legem  Mosi hominis Dei sacerdotes vero suscipiebant effundendum  sanguinem de manibus Levitarum </verse>
        <verse osisID='2Chr.30.17'>eo quod multa turba sanctificata non esset et idcirco  Levitae immolarent phase his qui non occurrerant sanctificari  Domino </verse>
        <verse osisID='2Chr.30.18'>magna etiam pars populi de Ephraim et Manasse et Isachar  et Zabulon quae sanctificata non fuerat comedit phase non iuxta  quod scriptum est et oravit pro eis Ezechias dicens Dominus  bonus propitiabitur </verse>
        <verse osisID='2Chr.30.19'>cunctis qui in toto corde requirunt Dominum Deum patrum  suorum et non inputabit eis quod minus sanctificati sunt </verse>
        <verse osisID='2Chr.30.20'>quem exaudivit Dominus et placatus est populo </verse>
        <verse osisID='2Chr.30.21'>feceruntque filii Israhel qui inventi sunt in Hierusalem  sollemnitatem azymorum septem diebus in laetitia magna  laudantes Dominum per singulos dies Levitae quoque et  sacerdotes per organa quae suo officio congruebant </verse>
        <verse osisID='2Chr.30.22'>et locutus est Ezechias ad cor omnium Levitarum qui  habebant intellegentiam bonam super Domino et comederunt septem  diebus sollemnitatis immolantes victimas pacificorum et  laudantes Dominum Deum patrum suorum </verse>
        <verse osisID='2Chr.30.23'>placuitque universae multitudini ut celebrarent etiam  alios dies septem quod et fecerunt cum ingenti gaudio </verse>
        <verse osisID='2Chr.30.24'>Ezechias enim rex Iuda praebuerat multitudini mille tauros  et septem milia ovium principes vero dederant populo tauros  mille et oves decem milia sanctificata ergo est sacerdotum  plurima multitudo </verse>
        <verse osisID='2Chr.30.25'>et hilaritate perfusa omnis turba Iuda tam sacerdotum et  Levitarum quam universae frequentiae quae venerat ex Israhel  proselytorum quoque de terra Israhel et habitantium in Iuda </verse>
        <verse osisID='2Chr.30.26'>factaque est grandis celebritas in Hierusalem qualis a  diebus Salomonis filii David regis Israhel in ea urbe non  fuerat </verse>
        <verse osisID='2Chr.30.27'>surrexerunt autem sacerdotes atque Levitae benedicentes  populo et exaudita est vox eorum pervenitque oratio in  habitaculum sanctum caeli </verse>
      </chapter>
      <chapter osisID='2Chr.31'>
        <verse osisID='2Chr.31.1'>cumque haec fuissent rite celebrata egressus est omnis  Israhel qui inventus fuerat in urbibus Iuda et fregerunt  simulacra succideruntque lucos demoliti sunt excelsa et altaria  destruxerunt non solum de universo Iuda et Beniamin sed de  Ephraim quoque et Manasse donec penitus everterent reversique  sunt omnes filii Israhel in possessiones et civitates suas </verse>
        <verse osisID='2Chr.31.2'>Ezechias vero constituit turmas sacerdotales et leviticas  per divisiones suas unumquemque in officio proprio tam  sacerdotum videlicet quam Levitarum ad holocausta et pacifica  ut ministrarent et confiterentur canerentque in portis  castrorum Domini </verse>
        <verse osisID='2Chr.31.3'>pars autem regis erat ut de propria eius substantia  offerretur holocaustum mane semper et vespere sabbatis quoque  et kalendis et sollemnitatibus ceteris sicut scriptum est in  lege Mosi </verse>
        <verse osisID='2Chr.31.4'>praecepit etiam populo habitantium Hierusalem ut darent  partes sacerdotibus et Levitis et possent vacare legi Domini </verse>
        <verse osisID='2Chr.31.5'>quod cum percrebruisset in auribus multitudinis plurimas  obtulere primitias filii Israhel frumenti vini et olei mellis  quoque et omnium quae gignit humus decimas obtulerunt </verse>
        <verse osisID='2Chr.31.6'>sed et filii Israhel et Iuda qui habitabant in urbibus Iuda  obtulerunt decimas boum et ovium decimasque sanctorum quae  voverant Domino Deo suo atque universa portantes fecerunt  acervos plurimos </verse>
        <verse osisID='2Chr.31.7'>mense tertio coeperunt acervorum iacere fundamenta et mense  septimo conpleverunt eos </verse>
        <verse osisID='2Chr.31.8'>cumque ingressi fuissent Ezechias et principes eius  viderunt acervos et benedixerunt Domino ac populo Israhel </verse>
        <verse osisID='2Chr.31.9'>interrogavitque Ezechias sacerdotes et Levitas cur ita  iacerent acervi </verse>
        <verse osisID='2Chr.31.10'>respondit illi Azarias sacerdos primus de stirpe Sadoc  dicens ex quo coeperunt offerri primitiae in domo Domini  comedimus et saturati sumus remanseruntque plurima eo quod  benedixerit Dominus populo suo reliquiarum autem copia est ista  quam cernis </verse>
        <verse osisID='2Chr.31.11'>praecepit igitur Ezechias ut praepararent horrea in domo  Domini quod cum fecissent </verse>
        <verse osisID='2Chr.31.12'>intulerunt tam primitias quam decimas et quaecumque  voverant fideliter fuit autem praefectus eorum Chonenias Levita  et Semei frater eius secundus </verse>
        <verse osisID='2Chr.31.13'>post quem Ieihel et Azazias et Naath et Asahel et Ierimoth  Iozabath quoque et Helihel et Iesmachias et Maath et Banaias  praepositi sub manibus Choneniae et Semei fratris eius ex  imperio Ezechiae regis et Azariae pontificis domus Domini ad  quos omnia pertinebant </verse>
        <verse osisID='2Chr.31.14'>Core vero filius Iemna Levites et ianitor orientalis  portae praepositus erat his quae sponte offerebantur Domino  primitiisque et consecratis in sancta sanctorum </verse>
        <verse osisID='2Chr.31.15'>et sub cura eius Eden et Meniamin Hiesue et Sameias  Amarias quoque et Sechenias in civitatibus sacerdotum ut  fideliter distribuerent fratribus suis partes minoribus atque  maioribus </verse>
        <verse osisID='2Chr.31.16'>exceptis maribus ab annis tribus et supra cunctis qui  ingrediebantur templum Domini et quicquid per dies singulos  conducebat in ministerio atque observationibus iuxta divisiones  suas </verse>
        <verse osisID='2Chr.31.17'>sacerdotibus per familias et Levitis a vicesimo anno et  supra per ordines et turmas suas </verse>
        <verse osisID='2Chr.31.18'>universaeque multitudini tam uxoribus quam liberis eorum  utriusque sexus fideliter cibi de his quae sanctificata fuerant  praebebantur </verse>
        <verse osisID='2Chr.31.19'>sed et filiorum Aaron per agros et suburbana urbium  singularum dispositi erant viri qui partes distribuerent  universo sexui masculino de sacerdotibus et Levitis </verse>
        <verse osisID='2Chr.31.20'>fecit ergo Ezechias universa quae diximus in omni Iuda  operatusque est bonum et rectum et verum coram Domino Deo suo </verse>
        <verse osisID='2Chr.31.21'>in universa cultura ministerii domus Domini iuxta legem et  caerimonias volens requirere Deum suum in toto corde suo  fecitque et prosperatus est </verse>
      </chapter>
      <chapter osisID='2Chr.32'>
        <verse osisID='2Chr.32.1'>post quae et huiuscemodi veritatem venit Sennacherib rex  Assyriorum et ingressus Iudam obsedit civitates munitas volens  eas capere </verse>
        <verse osisID='2Chr.32.2'>quod cum vidisset Ezechias venisse scilicet Sennacherib et  totum belli impetum verti contra Hierusalem </verse>
        <verse osisID='2Chr.32.3'>inito cum principibus consilio virisque fortissimis ut  obturarent capita fontium quae erant extra urbem et hoc omnium  decernente sententia </verse>
        <verse osisID='2Chr.32.4'>congregavit plurimam multitudinem et obturaverunt cunctos  fontes et rivum qui fluebat in medio terrae dicentes ne veniant  reges Assyriorum et inveniant aquarum abundantiam </verse>
        <verse osisID='2Chr.32.5'>aedificavit quoque agens industrie omnem murum qui fuerat  dissipatus et extruxit turres desuper et forinsecus alterum  murum instauravitque Mello in civitate David et fecit universi  generis armaturam et clypeos </verse>
        <verse osisID='2Chr.32.6'>constituitque principes bellatorum in exercitu et  convocavit universos in platea portae civitatis ac locutus est  ad cor eorum dicens </verse>
        <verse osisID='2Chr.32.7'>viriliter agite et confortamini nolite timere nec paveatis  regem Assyriorum et universam multitudinem quae est cum eo  multo enim plures nobiscum sunt quam cum illo </verse>
        <verse osisID='2Chr.32.8'>cum illo est brachium carneum nobiscum Dominus Deus noster  qui auxiliator est noster pugnatque pro nobis confortatusque  est populus huiuscemodi verbis Ezechiae regis Iuda </verse>
        <verse osisID='2Chr.32.9'>quae postquam gesta sunt misit Sennacherib rex Assyriorum  servos suos Hierusalem ipse enim cum universo exercitu  obsidebat Lachis ad Ezechiam regem Iuda et ad omnem populum qui  erat in urbe dicens </verse>
        <verse osisID='2Chr.32.10'>haec dicit Sennacherib rex Assyriorum in quo habentes  fiduciam sedetis obsessi in Hierusalem </verse>
        <verse osisID='2Chr.32.11'>num Ezechias decipit vos ut tradat morti in fame et siti  adfirmans quod Dominus Deus vester liberet vos de manu regis  Assyriorum </verse>
        <verse osisID='2Chr.32.12'>numquid non iste est Ezechias qui destruxit excelsa illius  et altaria et praecepit Iudae et Hierusalem dicens coram altari  uno adorabitis et in ipso conburetis incensum </verse>
        <verse osisID='2Chr.32.13'>an ignoratis quae ego fecerim et patres mei cunctis  terrarum populis numquid praevaluerunt dii gentium omniumque  terrarum liberare regionem suam de manu mea </verse>
        <verse osisID='2Chr.32.14'>quis est de universis diis gentium quas vastaverunt patres  mei qui potuerit eruere populum suum de manu mea ut possit  etiam Deus vester eruere vos de hac manu </verse>
        <verse osisID='2Chr.32.15'>non vos ergo decipiat Ezechias nec vana persuasione  deludat neque credatis ei si enim nullus potuit deus cunctarum  gentium atque regnorum liberare populum suum de manu mea et de  manu patrum meorum consequenter nec Deus vester poterit eruere  vos de hac manu </verse>
        <verse osisID='2Chr.32.16'>sed et alia multa locuti sunt servi eius contra Dominum  Deum et contra Ezechiam servum eius </verse>
        <verse osisID='2Chr.32.17'>epistulas quoque scripsit plenas blasphemiae in Dominum  Deum Israhel et locutus est adversus eum sicut dii gentium  ceterarum non potuerunt liberare populos suos de manu mea sic  et Deus Ezechiae eruere non poterit populum suum de manu ista </verse>
        <verse osisID='2Chr.32.18'>insuper et clamore magno lingua iudaica contra populum qui  sedebat in muris Hierusalem personabat ut terreret eos et  caperet civitatem </verse>
        <verse osisID='2Chr.32.19'>locutusque est contra Deum Hierusalem sicut adversum deos  populorum terrae opera manuum hominum </verse>
        <verse osisID='2Chr.32.20'>oraverunt igitur Ezechias rex et Esaias filius Amos  prophetes adversum hanc blasphemiam ac vociferati sunt usque in  caelum </verse>
        <verse osisID='2Chr.32.21'>et misit Dominus angelum qui percussit omnem virum  robustum et bellatorem et principem exercitus regis Assyriorum  reversusque est cum ignominia in terram suam cumque ingressus  esset domum dei sui filii qui egressi fuerant de utero eius  interfecerunt eum gladio </verse>
        <verse osisID='2Chr.32.22'>salvavitque Dominus Ezechiam et habitatores Hierusalem de  manu Sennacherib regis Assyriorum et de manu omnium et  praestitit ei quietem per circuitum </verse>
        <verse osisID='2Chr.32.23'>multi etiam deferebant hostias et sacrificia Domino  Hierusalem et munera Ezechiae regi Iuda qui exaltatus est post  haec coram cunctis gentibus </verse>
        <verse osisID='2Chr.32.24'>in diebus illis aegrotavit Ezechias usque ad mortem et  oravit Dominum exaudivitque eum et dedit ei signum </verse>
        <verse osisID='2Chr.32.25'>sed non iuxta beneficia quae acceperat retribuit quia  elevatum est cor eius et facta est contra eum ira et contra  Iudam ac Hierusalem </verse>
        <verse osisID='2Chr.32.26'>humiliatusque est postea eo quod exaltatum fuisset cor  eius tam ipse quam habitatores Hierusalem et idcirco non venit  super eos ira Domini in diebus Ezechiae </verse>
        <verse osisID='2Chr.32.27'>fuit autem Ezechias dives et inclitus valde et thesauros  sibi plurimos congregavit argenti auri et lapidis pretiosi  aromatum et armorum universi generis et vasorum magni pretii </verse>
        <verse osisID='2Chr.32.28'>apothecas quoque frumenti vini et olei et praesepia omnium  iumentorum caulasque pecoribus </verse>
        <verse osisID='2Chr.32.29'>et urbes exaedificavit habebat quippe greges ovium et  armentorum innumerabiles eo quod dedisset ei Dominus  substantiam multam nimis </verse>
        <verse osisID='2Chr.32.30'>ipse est Ezechias qui obturavit superiorem fontem aquarum  Gion et avertit eas subter ad occidentem urbis David in omnibus  operibus suis fecit prospere quae voluit </verse>
        <verse osisID='2Chr.32.31'>attamen in legatione principum Babylonis qui missi fuerant  ad eum ut interrogarent de portento quod acciderat super terram  dereliquit eum Deus ut temptaretur et nota fierent omnia quae  erant in corde eius </verse>
        <verse osisID='2Chr.32.32'>reliqua autem sermonum Ezechiae et misericordiarum eius  scripta sunt in visione Esaiae filii Amos prophetae et in libro  regum Iuda et Israhel </verse>
        <verse osisID='2Chr.32.33'>dormivitque Ezechias cum patribus suis et sepelierunt eum  supra sepulchra filiorum David et celebravit eius exequias  universus Iuda et omnes habitatores Hierusalem regnavitque  Manasses filius eius pro eo </verse>
      </chapter>
      <chapter osisID='2Chr.33'>
        <verse osisID='2Chr.33.1'>duodecim annorum erat Manasses cum regnare coepisset et  quinquaginta quinque annis regnavit in Hierusalem </verse>
        <verse osisID='2Chr.33.2'>fecit autem malum coram Domino iuxta abominationes gentium  quas subvertit Dominus coram filiis Israhel </verse>
        <verse osisID='2Chr.33.3'>et conversus instauravit excelsa quae demolitus fuerat  Ezechias pater eius construxitque aras Baalim et fecit lucos et  adoravit omnem militiam caeli et coluit eam </verse>
        <verse osisID='2Chr.33.4'>aedificavit quoque altaria in domo Domini de qua dixerat  Dominus in Hierusalem erit nomen meum in aeternum </verse>
        <verse osisID='2Chr.33.5'>aedificavit autem ea cuncto exercitui caeli in duobus  atriis domus Domini </verse>
        <verse osisID='2Chr.33.6'>transireque fecit filios suos per ignem in valle Benennon  observabat somnia sectabatur auguria maleficis artibus  inserviebat habebat secum magos et incantatores multaque mala  operatus est coram Domino ut inritaret eum </verse>
        <verse osisID='2Chr.33.7'>sculptile quoque et conflatile signum posuit in domo Domini  de qua locutus est Dominus ad David et ad Salomonem filium eius  dicens in domo hac et in Hierusalem quam elegi de cunctis  tribubus Israhel ponam nomen meum in sempiternum </verse>
        <verse osisID='2Chr.33.8'>et movere non faciam pedem Israhel de terra quam tradidi  patribus eorum ita dumtaxat si custodierint facere quae  praecepi eis cunctamque legem et caerimonias atque iudicia per  manum Mosi </verse>
        <verse osisID='2Chr.33.9'>igitur Manasses seduxit Iudam et habitatores Hierusalem ut  facerent malum super omnes gentes quas subverterat Dominus a  facie filiorum Israhel </verse>
        <verse osisID='2Chr.33.10'>locutusque est Dominus ad eum et ad populum illius et  adtendere noluerunt </verse>
        <verse osisID='2Chr.33.11'>idcirco superinduxit eis principes exercitus regis  Assyriorum ceperuntque Manassen et vinctum catenis atque  conpedibus duxerunt Babylonem </verse>
        <verse osisID='2Chr.33.12'>qui postquam coangustatus est oravit Dominum Deum suum et  egit paenitentiam valde coram Deo patrum suorum </verse>
        <verse osisID='2Chr.33.13'>deprecatusque est eum et obsecravit intente et exaudivit  orationem eius reduxitque eum Hierusalem in regnum suum et  cognovit Manasses quod Dominus ipse esset Deus </verse>
        <verse osisID='2Chr.33.14'>post haec aedificavit murum extra civitatem David ad  occidentem Gion in convalle ab introitu portae Piscium per  circuitum usque ad Ophel et exaltavit illum vehementer  constituitque principes exercitus in cunctis civitatibus Iuda  munitis </verse>
        <verse osisID='2Chr.33.15'>et abstulit deos alienos et simulacrum de domo Domini aras  quoque quas fecerat in monte domus Domini et in Hierusalem et  proiecit omnia extra urbem </verse>
        <verse osisID='2Chr.33.16'>porro instauravit altare Domini et immolavit super illud  victimas et pacifica et laudem praecepitque Iudae ut serviret  Domino Deo Israhel </verse>
        <verse osisID='2Chr.33.17'>attamen adhuc populus immolabat in excelsis Domino Deo suo </verse>
        <verse osisID='2Chr.33.18'>reliqua autem gestorum Manasse et obsecratio eius ad Deum  suum verba quoque videntium qui loquebantur ad eum in nomine  Domini Dei Israhel continentur in sermonibus regum Israhel </verse>
        <verse osisID='2Chr.33.19'>oratio quoque eius et exauditio et cuncta peccata atque  contemptus loca etiam in quibus aedificavit excelsa et fecit  lucos et statuas antequam ageret paenitentiam scripta sunt in  sermonibus Ozai </verse>
        <verse osisID='2Chr.33.20'>dormivit ergo Manasses cum patribus suis et sepelierunt  eum in domo sua regnavitque pro eo filius eius Amon </verse>
        <verse osisID='2Chr.33.21'>viginti duo annorum erat Amon cum regnare coepisset et  duobus annis regnavit in Hierusalem </verse>
        <verse osisID='2Chr.33.22'>fecitque malum in conspectu Domini sicut fecerat Manasses  pater eius et cunctis idolis quae Manasses fuerat fabricatus  immolavit atque servivit </verse>
        <verse osisID='2Chr.33.23'>et non est reveritus faciem Domini sicut reveritus est  Manasses pater eius et multo maiora deliquit </verse>
        <verse osisID='2Chr.33.24'>cumque coniurassent adversus eum servi sui interfecerunt  eum in domo sua </verse>
        <verse osisID='2Chr.33.25'>porro reliqua populi multitudo caesis his qui Amon  percusserant constituit regem Iosiam filium eius pro eo </verse>
      </chapter>
      <chapter osisID='2Chr.34'>
        <verse osisID='2Chr.34.1'>octo annorum erat Iosias cum regnare coepisset et triginta  et uno annis regnavit in Hierusalem </verse>
        <verse osisID='2Chr.34.2'>fecitque quod erat rectum in conspectu Domini et ambulavit  in viis David patris sui non declinavit neque ad dexteram neque  ad sinistram </verse>
        <verse osisID='2Chr.34.3'>octavo autem anno regni sui cum adhuc esset puer coepit  quaerere Deum patris sui David et duodecimo anno postquam  coeperat mundavit Iudam et Hierusalem ab excelsis et lucis  simulacrisque et sculptilibus </verse>
        <verse osisID='2Chr.34.4'>destruxeruntque coram eo aras Baalim et simulacra quae  superposita fuerant demoliti sunt lucos etiam et sculptilia  succidit atque comminuit et super tumulos eorum qui eis  immolare consueverant fragmenta dispersit </verse>
        <verse osisID='2Chr.34.5'>ossa praeterea sacerdotum conbusit in altaribus idolorum  mundavitque Iudam et Hierusalem </verse>
        <verse osisID='2Chr.34.6'>sed et in urbibus Manasse et Ephraim et Symeon usque  Nepthalim cuncta subvertit </verse>
        <verse osisID='2Chr.34.7'>cumque altaria dissipasset et lucos et sculptilia  contrivisset in frusta cunctaque delubra demolitus esset de  universa terra Israhel reversus est Hierusalem </verse>
        <verse osisID='2Chr.34.8'>igitur anno octavodecimo regni sui mundata iam terra et  templo Domini misit Saphan filium Eseliae et Maasiam principem  civitatis et Ioha filium Ioachaz a commentariis ut instaurarent  domum Domini Dei sui </verse>
        <verse osisID='2Chr.34.9'>qui venerunt ad Helciam sacerdotem magnum acceptamque ab eo  pecuniam quae inlata fuerat in domum Domini et quam  congregaverant Levitae ianitores de Manasse et Ephraim et  universis reliquiis Israhel ab omni quoque Iuda et Beniamin et  habitatoribus Hierusalem </verse>
        <verse osisID='2Chr.34.10'>tradiderunt in manibus eorum qui praeerant operariis in  domo Domini ut instaurarent templum et infirma quaeque  sarcirent </verse>
        <verse osisID='2Chr.34.11'>at illi dederunt eam artificibus et cementariis ut emerent  lapides de lapidicinis et ligna ad commissuras aedificii et ad  contignationem domorum quas destruxerant reges Iuda </verse>
        <verse osisID='2Chr.34.12'>qui fideliter cuncta faciebant erant autem praepositi  operantium Iaath et Abdias de filiis Merari Zaccharias et  Mosollam de filiis Caath qui urguebant opus omnes Levitae  scientes organis canere </verse>
        <verse osisID='2Chr.34.13'>super eos vero qui ad varios usus onera portabant erant  scribae et magistri de Levitis ianitores </verse>
        <verse osisID='2Chr.34.14'>cumque efferrent pecuniam quae inlata fuerat in templum  Domini repperit Helcias sacerdos librum legis Domini per manum  Mosi </verse>
        <verse osisID='2Chr.34.15'>et ait ad Saphan scribam librum legis inveni in domo  Domini et tradidit ei </verse>
        <verse osisID='2Chr.34.16'>at ille intulit volumen ad regem et nuntiavit ei dicens  omnia quae dedisti in manu servorum tuorum ecce conplentur </verse>
        <verse osisID='2Chr.34.17'>argentum quod reppertum est in domo Domini conflaverunt  datumque est praefectis artificum et diversa opera fabricantium </verse>
        <verse osisID='2Chr.34.18'>praeterea tradidit mihi Helcias sacerdos hunc librum quem  cum rege praesente recitasset </verse>
        <verse osisID='2Chr.34.19'>audissetque ille verba legis scidit vestimenta sua </verse>
        <verse osisID='2Chr.34.20'>et praecepit Helciae et Ahicam filio Saphan et Abdon filio  Micha Saphan quoque scribae et Asaiae servo regis dicens </verse>
        <verse osisID='2Chr.34.21'>ite et orate Dominum pro me et pro reliquiis Israhel et  Iuda super universis sermonibus libri istius qui reppertus est  magnus enim furor Domini stillavit super nos eo quod non  custodierint patres nostri verba Domini ut facerent omnia quae  scripta sunt in isto volumine </verse>
        <verse osisID='2Chr.34.22'>abiit igitur Helcias et hii qui simul a rege missi fuerant  ad Holdan propheten uxorem Sellum filii Thecuath filii Hasra  custodis vestium quae habitabat Hierusalem in secunda et locuti  sunt ei verba quae supra narravimus </verse>
        <verse osisID='2Chr.34.23'>at illa respondit eis haec dicit Dominus Deus Israhel  dicite viro qui misit vos ad me </verse>
        <verse osisID='2Chr.34.24'>haec dicit Dominus ecce ego inducam mala super locum istum  et super habitatores eius cunctaque maledicta quae scripta sunt  in libro hoc quem legerunt coram rege Iuda </verse>
        <verse osisID='2Chr.34.25'>quia dereliquerunt me et sacrificaverunt diis alienis ut  me ad iracundiam provocarent in cunctis operibus manuum suarum  idcirco stillavit furor meus super locum istum et non  extinguetur </verse>
        <verse osisID='2Chr.34.26'>ad regem autem Iuda qui misit vos pro Domino deprecando  sic loquimini haec dicit Dominus Deus Israhel quoniam audisti  verba voluminis </verse>
        <verse osisID='2Chr.34.27'>atque emollitum est cor tuum et humiliatus es in conspectu  Dei super his quae dicta sunt contra locum hunc et habitatores  Hierusalem reveritusque faciem meam scidisti vestimenta tua et  flevisti coram me ego quoque exaudivi te dicit Dominus </verse>
        <verse osisID='2Chr.34.28'>iam enim colligam te ad patres tuos et infereris in  sepulchrum tuum in pace nec videbunt oculi tui omne malum quod  ego inducturus sum super locum istum et super habitatores eius  rettulerunt itaque regi cuncta quae dixerat </verse>
        <verse osisID='2Chr.34.29'>at ille convocatis universis maioribus natu Iuda et  Hierusalem </verse>
        <verse osisID='2Chr.34.30'>ascendit domum Domini unaque omnes viri Iuda et  habitatores Hierusalem sacerdotes et Levitae et cunctus populus  a minimo usque ad maximum quibus audientibus in domo Domini  legit rex omnia verba voluminis </verse>
        <verse osisID='2Chr.34.31'>et stans in tribunali suo percussit foedus coram Domino ut  ambularet post eum et custodiret praecepta et testimonia et  iustificationes eius in toto corde suo et in tota anima sua  faceretque quae scripta sunt in volumine illo quem legerat </verse>
        <verse osisID='2Chr.34.32'>adiuravit quoque super hoc omnes qui repperti fuerant in  Hierusalem et Beniamin et fecerunt habitatores Hierusalem iuxta  pactum Domini Dei patrum suorum </verse>
        <verse osisID='2Chr.34.33'>abstulit ergo Iosias cunctas abominationes de universis  regionibus filiorum Israhel et fecit omnes qui residui erant in  Israhel servire Domino Deo suo cunctis diebus eius non  recesserunt a Domino Deo patrum suorum </verse>
      </chapter>
      <chapter osisID='2Chr.35'>
        <verse osisID='2Chr.35.1'>fecit autem Iosias in Hierusalem phase Domino quod  immolatum est quartadecima die mensis primi </verse>
        <verse osisID='2Chr.35.2'>et constituit sacerdotes in officiis suis hortatusque est  eos ut ministrarent in domo Domini </verse>
        <verse osisID='2Chr.35.3'>Levitis quoque ad quorum eruditionem omnis Israhel  sanctificabatur Domino locutus est ponite arcam in sanctuario  templi quod aedificavit Salomon filius David rex Israhel  nequaquam enim eam ultra portabitis nunc autem ministrate  Domino Deo vestro et populo eius Israhel </verse>
        <verse osisID='2Chr.35.4'>et praeparate vos per domos et cognationes vestras in  divisionibus singulorum sicut praecepit David rex Israhel et  descripsit Salomon filius eius </verse>
        <verse osisID='2Chr.35.5'>ministrate in sanctuario per familias turmasque leviticas </verse>
        <verse osisID='2Chr.35.6'>et sanctificati immolate phase fratres etiam vestros ut  possint iuxta verba quae locutus est Dominus in manu Mosi  facere praeparate </verse>
        <verse osisID='2Chr.35.7'>dedit praeterea Iosias omni populo qui ibi fuerat inventus  in sollemnitatem phase agnos et hedos de gregibus et reliqui  pecoris triginta milia boumque tria milia haec de regis  universa substantia </verse>
        <verse osisID='2Chr.35.8'>duces quoque eius sponte quod voluerant obtulerunt tam  populo quam sacerdotibus et Levitis porro Helcias et Zaccharias  et Iehihel principes domus Domini dederunt sacerdotibus ad  faciendum phase pecora commixtim duo milia sescenta et boves  trecentos </verse>
        <verse osisID='2Chr.35.9'>Chonenias autem Semeias etiam et Nathanahel fratres eius  necnon Asabias et Iahihel et Iozabath principes Levitarum  dederunt ceteris Levitis ad celebrandum phase quinque milia  pecorum et boves quingentos </verse>
        <verse osisID='2Chr.35.10'>praeparatumque est ministerium et steterunt sacerdotes in  officio suo Levitae quoque in turmis iuxta regis imperium </verse>
        <verse osisID='2Chr.35.11'>et immolatum est phase asperseruntque sacerdotes manu sua  sanguinem et Levitae detraxerunt pelles holocaustorum </verse>
        <verse osisID='2Chr.35.12'>et separaverunt ea ut darent per domos et familias  singulorum et offerrentur Domino sicut scriptum est in libro  Mosi de bubus quoque fecere similiter </verse>
        <verse osisID='2Chr.35.13'>et assaverunt phase super ignem iuxta quod lege praeceptum  est pacificas vero hostias coxerunt in lebetis et caccabis et  ollis et festinato distribuerunt universae plebi </verse>
        <verse osisID='2Chr.35.14'>sibi autem et sacerdotibus postea paraverunt nam in  oblatione holocaustorum et adipum usque ad noctem sacerdotes  fuerant occupati unde Levitae et sibi et sacerdotibus filiis  Aaron paraverunt novissimis </verse>
        <verse osisID='2Chr.35.15'>porro cantores filii Asaph stabant in ordine suo iuxta  praeceptum David et Asaph et Heman et Idithun prophetarum regis  ianitores vero per portas singulas observabant ita ut ne puncto  quidem discederent a ministerio quam ob rem et fratres eorum  Levitae paraverunt eis cibos </verse>
        <verse osisID='2Chr.35.16'>omnis igitur cultura Domini rite conpleta est in die illa  ut facerent phase et offerrent holocausta super altare Domini  iuxta praeceptum regis Iosiae </verse>
        <verse osisID='2Chr.35.17'>feceruntque filii Israhel qui repperti fuerant ibi phase  in tempore illo et sollemnitatem azymorum septem diebus </verse>
        <verse osisID='2Chr.35.18'>non fuit phase simile huic in Israhel a diebus Samuhelis  prophetae sed nec quisquam de cunctis regibus Israhel fecit  phase sicut Iosias sacerdotibus et Levitis et omni Iuda et  Israhel qui reppertus fuerat et habitantibus in Hierusalem </verse>
        <verse osisID='2Chr.35.19'>octavodecimo anno regni Iosiae hoc phase celebratum est </verse>
        <verse osisID='2Chr.35.20'>postquam instauraverat Iosias templum ascendit Nechao rex  Aegypti ad pugnandum in Charchamis iuxta Eufraten et processit  in occursum eius Iosias </verse>
        <verse osisID='2Chr.35.21'>at ille missis ad eum nuntiis ait quid mihi et tibi est  rex Iuda non adversum te hodie venio sed contra aliam pugno  domum ad quam me Deus festinato ire praecepit desine adversum  Deum facere qui mecum est ne interficiat te </verse>
        <verse osisID='2Chr.35.22'>noluit Iosias reverti sed praeparavit contra eum bellum  nec adquievit sermonibus Nechao ex ore Dei verum perrexit ut  dimicaret in campo Mageddo </verse>
        <verse osisID='2Chr.35.23'>ibique vulneratus a sagittariis dixit pueris suis educite  me de proelio quia oppido vulneratus sum </verse>
        <verse osisID='2Chr.35.24'>qui transtulerunt eum de curru in alterum currum qui  sequebatur eum more regio et asportaverunt in Hierusalem  mortuusque est et sepultus in mausoleo patrum suorum et  universus Iuda et Hierusalem luxerunt eum </verse>
        <verse osisID='2Chr.35.25'>Hieremias maxime cuius omnes cantores atque cantrices  usque in praesentem diem lamentationes super Iosia replicant et  quasi lex obtinuit in Israhel ecce scriptum fertur in  Lamentationibus </verse>
        <verse osisID='2Chr.35.26'>reliqua autem sermonum Iosiae et misericordiarum eius quae  lege praecepta sunt Domini </verse>
        <verse osisID='2Chr.35.27'>opera quoque illius prima et novissima scripta sunt in  libro regum Israhel et Iuda </verse>
      </chapter>
      <chapter osisID='2Chr.36'>
        <verse osisID='2Chr.36.1'>tulit ergo populus terrae Ioachaz filium Iosiae et  constituit regem pro patre suo in Hierusalem </verse>
        <verse osisID='2Chr.36.2'>viginti trium annorum erat Ioachaz cum regnare coepisset et  tribus mensibus regnavit in Hierusalem </verse>
        <verse osisID='2Chr.36.3'>amovit autem eum rex Aegypti cum venisset Hierusalem et  condemnavit terram centum talentis argenti et talento auri </verse>
        <verse osisID='2Chr.36.4'>constituitque regem pro eo Eliacim fratrem eius super Iudam  et Hierusalem et vertit nomen eius Ioacim ipsum vero Ioachaz  tulit secum et adduxit in Aegyptum </verse>
        <verse osisID='2Chr.36.5'>viginti quinque annorum erat Ioacim cum regnare coepisset  et undecim annis regnavit in Hierusalem fecitque malum coram  Domino Deo suo </verse>
        <verse osisID='2Chr.36.6'>contra hunc ascendit Nabuchodonosor rex Chaldeorum et  vinctum catenis duxit in Babylonem </verse>
        <verse osisID='2Chr.36.7'>ad quam et vasa Domini transtulit et posuit ea in templo  suo </verse>
        <verse osisID='2Chr.36.8'>reliqua autem verborum Ioacim et abominationum eius quas  operatus est et quae inventa sunt in eo continentur in libro  regum Israhel et Iuda regnavitque Ioachin filius eius pro eo </verse>
        <verse osisID='2Chr.36.9'>octo annorum erat Ioachin cum regnare coepisset et tribus  mensibus ac decem diebus regnavit in Hierusalem fecitque malum  in conspectu Domini </verse>
        <verse osisID='2Chr.36.10'>cumque anni circulus volveretur misit Nabuchodonosor rex  qui et adduxerunt eum in Babylonem asportatis simul  pretiosissimis vasis domus Domini regem vero constituit  Sedeciam fratrem eius super Iudam et Hierusalem </verse>
        <verse osisID='2Chr.36.11'>viginti et unius anni erat Sedecias cum regnare coepisset  et undecim annis regnavit in Hierusalem </verse>
        <verse osisID='2Chr.36.12'>fecitque malum in oculis Domini Dei sui nec erubuit faciem  Hieremiae prophetae loquentis ad se ex ore Domini </verse>
        <verse osisID='2Chr.36.13'>a rege quoque Nabuchodonosor recessit qui adiuraverat eum  per Deum et induravit cervicem suam et cor ut non reverteretur  ad Dominum Deum Israhel </verse>
        <verse osisID='2Chr.36.14'>sed et universi principes sacerdotum et populus  praevaricati sunt inique iuxta universas abominationes gentium  et polluerunt domum Domini quam sanctificaverat sibi in  Hierusalem </verse>
        <verse osisID='2Chr.36.15'>mittebat autem Dominus Deus patrum suorum ad illos per  manum nuntiorum suorum de nocte consurgens et cotidie commonens  eo quod parceret populo et habitaculo suo </verse>
        <verse osisID='2Chr.36.16'>at illi subsannabant nuntios Dei et parvipendebant  sermones eius inludebantque prophetis donec ascenderet furor  Domini in populum eius et esset nulla curatio </verse>
        <verse osisID='2Chr.36.17'>adduxit enim super eos regem Chaldeorum et interfecit  iuvenes eorum gladio in domo sanctuarii sui non est misertus  adulescentis et virginis et senis nec decrepiti quidem sed  omnes tradidit manibus eius </verse>
        <verse osisID='2Chr.36.18'>universaque vasa domus Domini tam maiora quam minora et  thesauros templi et regis et principum transtulit in Babylonem </verse>
        <verse osisID='2Chr.36.19'>incenderunt hostes domum Dei destruxerunt murum Hierusalem  universas turres conbuserunt et quicquid pretiosum fuerat  demoliti sunt </verse>
        <verse osisID='2Chr.36.20'>si quis evaserat gladium ductus in Babylonem servivit regi  et filiis eius donec imperaret rex Persarum </verse>
        <verse osisID='2Chr.36.21'>et conpleretur sermo Domini ex ore Hieremiae et celebraret  terra sabbata sua cunctis enim diebus desolationis egit  sabbatum usque dum conplerentur septuaginta anni </verse>
        <verse osisID='2Chr.36.22'>anno autem primo Cyri regis Persarum ad explendum sermonem  Domini quem locutus fuerat per os Hieremiae suscitavit Dominus  spiritum Cyri regis Persarum qui iussit praedicari in universo  regno suo etiam per scripturam dicens </verse>
        <verse osisID='2Chr.36.23'>haec dicit Cyrus rex Persarum omnia regna terrae dedit  mihi Dominus Deus caeli et ipse praecepit mihi ut aedificarem  ei domum in Hierusalem quae est in Iudaea quis ex vobis est in  omni populo eius sit Dominus Deus suus cum eo et ascendat</verse>
      </chapter>
    </div></osisText>
</osis>