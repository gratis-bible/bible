<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>liber generationis Iesu Christi filii David filii Abraham</verse>
        <verse osisID='Matt.1.2'>Abraham genuit Isaac Isaac autem genuit Iacob Iacob autem genuit Iudam et fratres eius</verse>
        <verse osisID='Matt.1.3'>Iudas autem genuit Phares et Zara de Thamar Phares autem genuit Esrom Esrom autem genuit Aram</verse>
        <verse osisID='Matt.1.4'>Aram autem genuit Aminadab Aminadab autem genuit Naasson Naasson autem genuit Salmon</verse>
        <verse osisID='Matt.1.5'>Salmon autem genuit Booz de Rachab Booz autem genuit Obed ex Ruth Obed autem genuit Iesse Iesse autem genuit David regem</verse>
        <verse osisID='Matt.1.6'>David autem rex genuit Salomonem ex ea quae fuit Uriae</verse>
        <verse osisID='Matt.1.7'>Salomon autem genuit Roboam Roboam autem genuit Abiam Abia autem genuit Asa</verse>
        <verse osisID='Matt.1.8'>Asa autem genuit Iosaphat Iosaphat autem genuit Ioram Ioram autem genuit Oziam</verse>
        <verse osisID='Matt.1.9'>Ozias autem genuit Ioatham Ioatham autem genuit Achaz Achaz autem genuit Ezechiam</verse>
        <verse osisID='Matt.1.10'>Ezechias autem genuit Manassen Manasses autem genuit Amon Amon autem genuit Iosiam</verse>
        <verse osisID='Matt.1.11'>Iosias autem genuit Iechoniam et fratres eius in transmigratione Babylonis</verse>
        <verse osisID='Matt.1.12'>et post transmigrationem Babylonis Iechonias genuit Salathihel Salathihel autem genuit Zorobabel</verse>
        <verse osisID='Matt.1.13'>Zorobabel autem genuit Abiud Abiud autem genuit Eliachim Eliachim autem genuit Azor</verse>
        <verse osisID='Matt.1.14'>Azor autem genuit Saddoc Saddoc autem genuit Achim Achim autem genuit Eliud</verse>
        <verse osisID='Matt.1.15'>Eliud autem genuit Eleazar Eleazar autem genuit Matthan Matthan autem genuit Iacob</verse>
        <verse osisID='Matt.1.16'>Iacob autem genuit Ioseph virum Mariae de qua natus est Iesus qui vocatur Christus</verse>
        <verse osisID='Matt.1.17'>omnes ergo generationes ab Abraham usque ad David generationes quattuordecim et a David usque ad transmigrationem Babylonis generationes quattuordecim et a transmigratione Babylonis usque ad Christum generationes quattuordecim</verse>
        <verse osisID='Matt.1.18'>Christi autem generatio sic erat cum esset desponsata mater eius Maria Ioseph antequam convenirent inventa est in utero habens de Spiritu Sancto</verse>
        <verse osisID='Matt.1.19'>Ioseph autem vir eius cum esset iustus et nollet eam traducere voluit occulte dimittere eam</verse>
        <verse osisID='Matt.1.20'>haec autem eo cogitante ecce angelus Domini in somnis apparuit ei dicens Ioseph fili David noli timere accipere Mariam coniugem tuam quod enim in ea natum est de Spiritu Sancto est</verse>
        <verse osisID='Matt.1.21'>pariet autem filium et vocabis nomen eius Iesum ipse enim salvum faciet populum suum a peccatis eorum</verse>
        <verse osisID='Matt.1.22'>hoc autem totum factum est ut adimpleretur id quod dictum est a Domino per prophetam dicentem</verse>
        <verse osisID='Matt.1.23'>ecce virgo in utero habebit et pariet filium et vocabunt nomen eius Emmanuhel quod est interpretatum Nobiscum Deus</verse>
        <verse osisID='Matt.1.24'>exsurgens autem Ioseph a somno fecit sicut praecepit ei angelus Domini et accepit coniugem suam</verse>
        <verse osisID='Matt.1.25'>et non cognoscebat eam donec peperit filium suum primogenitum et vocavit nomen eius Iesum</verse>
      </chapter>
      <chapter osisID='Matt.2'>
        <verse osisID='Matt.2.1'>cum ergo natus esset Iesus in Bethleem Iudaeae in diebus Herodis regis ecce magi ab oriente venerunt Hierosolymam</verse>
        <verse osisID='Matt.2.2'>dicentes ubi est qui natus est rex Iudaeorum vidimus enim stellam eius in oriente et venimus adorare eum</verse>
        <verse osisID='Matt.2.3'>audiens autem Herodes rex turbatus est et omnis Hierosolyma cum illo</verse>
        <verse osisID='Matt.2.4'>et congregans omnes principes sacerdotum et scribas populi sciscitabatur ab eis ubi Christus nasceretur</verse>
        <verse osisID='Matt.2.5'>at illi dixerunt ei in Bethleem Iudaeae sic enim scriptum est per prophetam</verse>
        <verse osisID='Matt.2.6'>et tu Bethleem terra Iuda nequaquam minima es in principibus Iuda ex te enim exiet dux qui reget populum meum Israhel</verse>
        <verse osisID='Matt.2.7'>tunc Herodes clam vocatis magis diligenter didicit ab eis tempus stellae quae apparuit eis</verse>
        <verse osisID='Matt.2.8'>et mittens illos in Bethleem dixit ite et interrogate diligenter de puero et cum inveneritis renuntiate mihi ut et ego veniens adorem eum</verse>
        <verse osisID='Matt.2.9'>qui cum audissent regem abierunt et ecce stella quam viderant in oriente antecedebat eos usque dum veniens staret supra ubi erat puer</verse>
        <verse osisID='Matt.2.10'>videntes autem stellam gavisi sunt gaudio magno valde</verse>
        <verse osisID='Matt.2.11'>et intrantes domum invenerunt puerum cum Maria matre eius et procidentes adoraverunt eum et apertis thesauris suis obtulerunt ei munera aurum tus et murram</verse>
        <verse osisID='Matt.2.12'>et responso accepto in somnis ne redirent ad Herodem per aliam viam reversi sunt in regionem suam</verse>
        <verse osisID='Matt.2.13'>qui cum recessissent ecce angelus Domini apparuit in somnis Ioseph dicens surge et accipe puerum et matrem eius et fuge in Aegyptum et esto ibi usque dum dicam tibi futurum est enim ut Herodes quaerat puerum ad perdendum eum</verse>
        <verse osisID='Matt.2.14'>qui consurgens accepit puerum et matrem eius nocte et recessit in Aegyptum</verse>
        <verse osisID='Matt.2.15'>et erat ibi usque ad obitum Herodis ut adimpleretur quod dictum est a Domino per prophetam dicentem ex Aegypto vocavi filium meum</verse>
        <verse osisID='Matt.2.16'>tunc Herodes videns quoniam inlusus esset a magis iratus est valde et mittens occidit omnes pueros qui erant in Bethleem et in omnibus finibus eius a bimatu et infra secundum tempus quod exquisierat a magis</verse>
        <verse osisID='Matt.2.17'>tunc adimpletum est quod dictum est per Hieremiam prophetam dicentem</verse>
        <verse osisID='Matt.2.18'>vox in Rama audita est ploratus et ululatus multus Rachel plorans filios suos et noluit consolari quia non sunt</verse>
        <verse osisID='Matt.2.19'>defuncto autem Herode ecce apparuit angelus Domini in somnis Ioseph in Aegypto</verse>
        <verse osisID='Matt.2.20'>dicens surge et accipe puerum et matrem eius et vade in terram Israhel defuncti sunt enim qui quaerebant animam pueri</verse>
        <verse osisID='Matt.2.21'>qui surgens accepit puerum et matrem eius et venit in terram Israhel</verse>
        <verse osisID='Matt.2.22'>audiens autem quod Archelaus regnaret in Iudaea pro Herode patre suo timuit illo ire et admonitus in somnis secessit in partes Galilaeae</verse>
        <verse osisID='Matt.2.23'>et veniens habitavit in civitate quae vocatur Nazareth ut adimpleretur quod dictum est per prophetas quoniam Nazareus vocabitur</verse>
      </chapter>
      <chapter osisID='Matt.3'>
        <verse osisID='Matt.3.1'>in diebus autem illis venit Iohannes Baptista praedicans in deserto Iudaeae</verse>
        <verse osisID='Matt.3.2'>et dicens paenitentiam agite adpropinquavit enim regnum caelorum</verse>
        <verse osisID='Matt.3.3'>hic est enim qui dictus est per Esaiam prophetam dicentem vox clamantis in deserto parate viam Domini rectas facite semitas eius</verse>
        <verse osisID='Matt.3.4'>ipse autem Iohannes habebat vestimentum de pilis camelorum et zonam pelliciam circa lumbos suos esca autem eius erat lucustae et mel silvestre</verse>
        <verse osisID='Matt.3.5'>tunc exiebat ad eum Hierosolyma et omnis Iudaea et omnis regio circa Iordanen</verse>
        <verse osisID='Matt.3.6'>et baptizabantur in Iordane ab eo confitentes peccata sua</verse>
        <verse osisID='Matt.3.7'>videns autem multos Pharisaeorum et Sadducaeorum venientes ad baptismum suum dixit eis progenies viperarum quis demonstravit vobis fugere a futura ira</verse>
        <verse osisID='Matt.3.8'>facite ergo fructum dignum paenitentiae</verse>
        <verse osisID='Matt.3.9'>et ne velitis dicere intra vos patrem habemus Abraham dico enim vobis quoniam potest Deus de lapidibus istis suscitare filios Abrahae</verse>
        <verse osisID='Matt.3.10'>iam enim securis ad radicem arborum posita est omnis ergo arbor quae non facit fructum bonum exciditur et in ignem mittitur</verse>
        <verse osisID='Matt.3.11'>ego quidem vos baptizo in aqua in paenitentiam qui autem post me venturus est fortior me est cuius non sum dignus calciamenta portare ipse vos baptizabit in Spiritu Sancto et igni</verse>
        <verse osisID='Matt.3.12'>cuius ventilabrum in manu sua et permundabit aream suam et congregabit triticum suum in horreum paleas autem conburet igni inextinguibili</verse>
        <verse osisID='Matt.3.13'>tunc venit Iesus a Galilaea in Iordanen ad Iohannem ut baptizaretur ab eo</verse>
        <verse osisID='Matt.3.14'>Iohannes autem prohibebat eum dicens ego a te debeo baptizari et tu venis ad me</verse>
        <verse osisID='Matt.3.15'>respondens autem Iesus dixit ei sine modo sic enim decet nos implere omnem iustitiam tunc dimisit eum</verse>
        <verse osisID='Matt.3.16'>baptizatus autem confestim ascendit de aqua et ecce aperti sunt ei caeli et vidit Spiritum Dei descendentem sicut columbam venientem super se</verse>
        <verse osisID='Matt.3.17'>et ecce vox de caelis dicens hic est Filius meus dilectus in quo mihi conplacui</verse>
      </chapter>
      <chapter osisID='Matt.4'>
        <verse osisID='Matt.4.1'>tunc Iesus ductus est in desertum ab Spiritu ut temptaretur a diabolo</verse>
        <verse osisID='Matt.4.2'>et cum ieiunasset quadraginta diebus et quadraginta noctibus postea esuriit</verse>
        <verse osisID='Matt.4.3'>et accedens temptator dixit ei si Filius Dei es dic ut lapides isti panes fiant</verse>
        <verse osisID='Matt.4.4'>qui respondens dixit scriptum est non in pane solo vivet homo sed in omni verbo quod procedit de ore Dei</verse>
        <verse osisID='Matt.4.5'>tunc adsumit eum diabolus in sanctam civitatem et statuit eum supra pinnaculum templi</verse>
        <verse osisID='Matt.4.6'>et dixit ei si Filius Dei es mitte te deorsum scriptum est enim quia angelis suis mandabit de te et in manibus tollent te ne forte offendas ad lapidem pedem tuum</verse>
        <verse osisID='Matt.4.7'>ait illi Iesus rursum scriptum est non temptabis Dominum Deum tuum</verse>
        <verse osisID='Matt.4.8'>iterum adsumit eum diabolus in montem excelsum valde et ostendit ei omnia regna mundi et gloriam eorum</verse>
        <verse osisID='Matt.4.9'>et dixit illi haec tibi omnia dabo si cadens adoraveris me</verse>
        <verse osisID='Matt.4.10'>tunc dicit ei Iesus vade Satanas scriptum est Dominum Deum tuum adorabis et illi soli servies</verse>
        <verse osisID='Matt.4.11'>tunc reliquit eum diabolus et ecce angeli accesserunt et ministrabant ei</verse>
        <verse osisID='Matt.4.12'>cum autem audisset quod Iohannes traditus esset secessit in Galilaeam</verse>
        <verse osisID='Matt.4.13'>et relicta civitate Nazareth venit et habitavit in Capharnaum maritimam in finibus Zabulon et Nepthalim</verse>
        <verse osisID='Matt.4.14'>ut adimpleretur quod dictum est per Esaiam prophetam</verse>
        <verse osisID='Matt.4.15'>terra Zabulon et terra Nepthalim via maris trans Iordanen Galilaeae gentium</verse>
        <verse osisID='Matt.4.16'>populus qui sedebat in tenebris lucem vidit magnam et sedentibus in regione et umbra mortis lux orta est eis</verse>
        <verse osisID='Matt.4.17'>exinde coepit Iesus praedicare et dicere paenitentiam agite adpropinquavit enim regnum caelorum</verse>
        <verse osisID='Matt.4.18'>ambulans autem iuxta mare Galilaeae vidit duos fratres Simonem qui vocatur Petrus et Andream fratrem eius mittentes rete in mare erant enim piscatores</verse>
        <verse osisID='Matt.4.19'>et ait illis venite post me et faciam vos fieri piscatores hominum</verse>
        <verse osisID='Matt.4.20'>at illi continuo relictis retibus secuti sunt eum</verse>
        <verse osisID='Matt.4.21'>et procedens inde vidit alios duos fratres Iacobum Zebedaei et Iohannem fratrem eius in navi cum Zebedaeo patre eorum reficientes retia sua et vocavit eos</verse>
        <verse osisID='Matt.4.22'>illi autem statim relictis retibus et patre secuti sunt eum</verse>
        <verse osisID='Matt.4.23'>et circumibat Iesus totam Galilaeam docens in synagogis eorum et praedicans evangelium regni et sanans omnem languorem et omnem infirmitatem in populo</verse>
        <verse osisID='Matt.4.24'>et abiit opinio eius in totam Syriam et obtulerunt ei omnes male habentes variis languoribus et tormentis conprehensos et qui daemonia habebant et lunaticos et paralyticos et curavit eos</verse>
        <verse osisID='Matt.4.25'>et secutae sunt eum turbae multae de Galilaea et Decapoli et Hierosolymis et Iudaea et de trans Iordanen</verse>
      </chapter>
      <chapter osisID='Matt.5'>
        <verse osisID='Matt.5.1'>videns autem turbas ascendit in montem et cum sedisset accesserunt ad eum discipuli eius</verse>
        <verse osisID='Matt.5.2'>et aperiens os suum docebat eos dicens</verse>
        <verse osisID='Matt.5.3'>beati pauperes spiritu quoniam ipsorum est regnum caelorum</verse>
        <verse osisID='Matt.5.4'>beati mites quoniam ipsi possidebunt terram</verse>
        <verse osisID='Matt.5.5'>beati qui lugent quoniam ipsi consolabuntur</verse>
        <verse osisID='Matt.5.6'>beati qui esuriunt et sitiunt iustitiam quoniam ipsi saturabuntur</verse>
        <verse osisID='Matt.5.7'>beati misericordes quia ipsi misericordiam consequentur</verse>
        <verse osisID='Matt.5.8'>beati mundo corde quoniam ipsi Deum videbunt</verse>
        <verse osisID='Matt.5.9'>beati pacifici quoniam filii Dei vocabuntur</verse>
        <verse osisID='Matt.5.10'>beati qui persecutionem patiuntur propter iustitiam quoniam ipsorum est regnum caelorum</verse>
        <verse osisID='Matt.5.11'>beati estis cum maledixerint vobis et persecuti vos fuerint et dixerint omne malum adversum vos mentientes propter me</verse>
        <verse osisID='Matt.5.12'>gaudete et exultate quoniam merces vestra copiosa est in caelis sic enim persecuti sunt prophetas qui fuerunt ante vos</verse>
        <verse osisID='Matt.5.13'>vos estis sal terrae quod si sal evanuerit in quo sallietur ad nihilum valet ultra nisi ut mittatur foras et conculcetur ab hominibus</verse>
        <verse osisID='Matt.5.14'>vos estis lux mundi non potest civitas abscondi supra montem posita</verse>
        <verse osisID='Matt.5.15'>neque accendunt lucernam et ponunt eam sub modio sed super candelabrum ut luceat omnibus qui in domo sunt</verse>
        <verse osisID='Matt.5.16'>sic luceat lux vestra coram hominibus ut videant vestra bona opera et glorificent Patrem vestrum qui in caelis est</verse>
        <verse osisID='Matt.5.17'>nolite putare quoniam veni solvere legem aut prophetas non veni solvere sed adimplere</verse>
        <verse osisID='Matt.5.18'>amen quippe dico vobis donec transeat caelum et terra iota unum aut unus apex non praeteribit a lege donec omnia fiant</verse>
        <verse osisID='Matt.5.19'>qui ergo solverit unum de mandatis istis minimis et docuerit sic homines minimus vocabitur in regno caelorum qui autem fecerit et docuerit hic magnus vocabitur in regno caelorum</verse>
        <verse osisID='Matt.5.20'>dico enim vobis quia nisi abundaverit iustitia vestra plus quam scribarum et Pharisaeorum non intrabitis in regnum caelorum</verse>
        <verse osisID='Matt.5.21'>audistis quia dictum est antiquis non occides qui autem occiderit reus erit iudicio</verse>
        <verse osisID='Matt.5.22'>ego autem dico vobis quia omnis qui irascitur fratri suo reus erit iudicio qui autem dixerit fratri suo racha reus erit concilio qui autem dixerit fatue reus erit gehennae ignis</verse>
        <verse osisID='Matt.5.23'>si ergo offeres munus tuum ad altare et ibi recordatus fueris quia frater tuus habet aliquid adversum te</verse>
        <verse osisID='Matt.5.24'>relinque ibi munus tuum ante altare et vade prius reconciliare fratri tuo et tunc veniens offers munus tuum</verse>
        <verse osisID='Matt.5.25'>esto consentiens adversario tuo cito dum es in via cum eo ne forte tradat te adversarius iudici et iudex tradat te ministro et in carcerem mittaris</verse>
        <verse osisID='Matt.5.26'>amen dico tibi non exies inde donec reddas novissimum quadrantem</verse>
        <verse osisID='Matt.5.27'>audistis quia dictum est antiquis non moechaberis</verse>
        <verse osisID='Matt.5.28'>ego autem dico vobis quoniam omnis qui viderit mulierem ad concupiscendum eam iam moechatus est eam in corde suo</verse>
        <verse osisID='Matt.5.29'>quod si oculus tuus dexter scandalizat te erue eum et proice abs te expedit enim tibi ut pereat unum membrorum tuorum quam totum corpus tuum mittatur in gehennam</verse>
        <verse osisID='Matt.5.30'>et si dextera manus tua scandalizat te abscide eam et proice abs te expedit tibi ut pereat unum membrorum tuorum quam totum corpus tuum eat in gehennam</verse>
        <verse osisID='Matt.5.31'>dictum est autem quicumque dimiserit uxorem suam det illi libellum repudii</verse>
        <verse osisID='Matt.5.32'>ego autem dico vobis quia omnis qui dimiserit uxorem suam excepta fornicationis causa facit eam moechari et qui dimissam duxerit adulterat</verse>
        <verse osisID='Matt.5.33'>iterum audistis quia dictum est antiquis non peierabis reddes autem Domino iuramenta tua</verse>
        <verse osisID='Matt.5.34'>ego autem dico vobis non iurare omnino neque per caelum quia thronus Dei est</verse>
        <verse osisID='Matt.5.35'>neque per terram quia scabillum est pedum eius neque per Hierosolymam quia civitas est magni Regis</verse>
        <verse osisID='Matt.5.36'>neque per caput tuum iuraveris quia non potes unum capillum album facere aut nigrum</verse>
        <verse osisID='Matt.5.37'>sit autem sermo vester est est non non quod autem his abundantius est a malo est</verse>
        <verse osisID='Matt.5.38'>audistis quia dictum est oculum pro oculo et dentem pro dente</verse>
        <verse osisID='Matt.5.39'>ego autem dico vobis non resistere malo sed si quis te percusserit in dextera maxilla tua praebe illi et alteram</verse>
        <verse osisID='Matt.5.40'>et ei qui vult tecum iudicio contendere et tunicam tuam tollere remitte ei et pallium</verse>
        <verse osisID='Matt.5.41'>et quicumque te angariaverit mille passus vade cum illo alia duo</verse>
        <verse osisID='Matt.5.42'>qui petit a te da ei et volenti mutuari a te ne avertaris</verse>
        <verse osisID='Matt.5.43'>audistis quia dictum est diliges proximum tuum et odio habebis inimicum tuum</verse>
        <verse osisID='Matt.5.44'>ego autem dico vobis diligite inimicos vestros benefacite his qui oderunt vos et orate pro persequentibus et calumniantibus vos</verse>
        <verse osisID='Matt.5.45'>ut sitis filii Patris vestri qui in caelis est qui solem suum oriri facit super bonos et malos et pluit super iustos et iniustos</verse>
        <verse osisID='Matt.5.46'>si enim diligatis eos qui vos diligunt quam mercedem habebitis nonne et publicani hoc faciunt</verse>
        <verse osisID='Matt.5.47'>et si salutaveritis fratres vestros tantum quid amplius facitis nonne et ethnici hoc faciunt</verse>
        <verse osisID='Matt.5.48'>estote ergo vos perfecti sicut et Pater vester caelestis perfectus est</verse>
      </chapter>
      <chapter osisID='Matt.6'>
        <verse osisID='Matt.6.1'>adtendite ne iustitiam vestram faciatis coram hominibus ut videamini ab eis alioquin mercedem non habebitis apud Patrem vestrum qui in caelis est</verse>
        <verse osisID='Matt.6.2'>cum ergo facies elemosynam noli tuba canere ante te sicut hypocritae faciunt in synagogis et in vicis ut honorificentur ab hominibus amen dico vobis receperunt mercedem suam</verse>
        <verse osisID='Matt.6.3'>te autem faciente elemosynam nesciat sinistra tua quid faciat dextera tua</verse>
        <verse osisID='Matt.6.4'>ut sit elemosyna tua in abscondito et Pater tuus qui videt in abscondito reddet tibi</verse>
        <verse osisID='Matt.6.5'>et cum oratis non eritis sicut hypocritae qui amant in synagogis et in angulis platearum stantes orare ut videantur ab hominibus amen dico vobis receperunt mercedem suam</verse>
        <verse osisID='Matt.6.6'>tu autem cum orabis intra in cubiculum tuum et cluso ostio tuo ora Patrem tuum in abscondito et Pater tuus qui videt in abscondito reddet tibi</verse>
        <verse osisID='Matt.6.7'>orantes autem nolite multum loqui sicut ethnici putant enim quia in multiloquio suo exaudiantur</verse>
        <verse osisID='Matt.6.8'>nolite ergo adsimilari eis scit enim Pater vester quibus opus sit vobis antequam petatis eum</verse>
        <verse osisID='Matt.6.9'>sic ergo vos orabitis Pater noster qui in caelis es sanctificetur nomen tuum</verse>
        <verse osisID='Matt.6.10'>veniat regnum tuum fiat voluntas tua sicut in caelo et in terra</verse>
        <verse osisID='Matt.6.11'>panem nostrum supersubstantialem da nobis hodie</verse>
        <verse osisID='Matt.6.12'>et dimitte nobis debita nostra sicut et nos dimisimus debitoribus nostris</verse>
        <verse osisID='Matt.6.13'>et ne inducas nos in temptationem sed libera nos a malo</verse>
        <verse osisID='Matt.6.14'>si enim dimiseritis hominibus peccata eorum dimittet et vobis Pater vester caelestis delicta vestra</verse>
        <verse osisID='Matt.6.15'>si autem non dimiseritis hominibus nec Pater vester dimittet peccata vestra</verse>
        <verse osisID='Matt.6.16'>cum autem ieiunatis nolite fieri sicut hypocritae tristes demoliuntur enim facies suas ut pareant hominibus ieiunantes amen dico vobis quia receperunt mercedem suam</verse>
        <verse osisID='Matt.6.17'>tu autem cum ieiunas ungue caput tuum et faciem tuam lava</verse>
        <verse osisID='Matt.6.18'>ne videaris hominibus ieiunans sed Patri tuo qui est in abscondito et Pater tuus qui videt in abscondito reddet tibi</verse>
        <verse osisID='Matt.6.19'>nolite thesaurizare vobis thesauros in terra ubi erugo et tinea demolitur ubi fures effodiunt et furantur</verse>
        <verse osisID='Matt.6.20'>thesaurizate autem vobis thesauros in caelo ubi neque erugo neque tinea demolitur et ubi fures non effodiunt nec furantur</verse>
        <verse osisID='Matt.6.21'>ubi enim est thesaurus tuus ibi est et cor tuum</verse>
        <verse osisID='Matt.6.22'>lucerna corporis est oculus si fuerit oculus tuus simplex totum corpus tuum lucidum erit</verse>
        <verse osisID='Matt.6.23'>si autem oculus tuus nequam fuerit totum corpus tuum tenebrosum erit si ergo lumen quod in te est tenebrae sunt tenebrae quantae erunt</verse>
        <verse osisID='Matt.6.24'>nemo potest duobus dominis servire aut enim unum odio habebit et alterum diliget aut unum sustinebit et alterum contemnet non potestis Deo servire et mamonae</verse>
        <verse osisID='Matt.6.25'>ideo dico vobis ne solliciti sitis animae vestrae quid manducetis neque corpori vestro quid induamini nonne anima plus est quam esca et corpus plus est quam vestimentum</verse>
        <verse osisID='Matt.6.26'>respicite volatilia caeli quoniam non serunt neque metunt neque congregant in horrea et Pater vester caelestis pascit illa nonne vos magis pluris estis illis</verse>
        <verse osisID='Matt.6.27'>quis autem vestrum cogitans potest adicere ad staturam suam cubitum unum</verse>
        <verse osisID='Matt.6.28'>et de vestimento quid solliciti estis considerate lilia agri quomodo crescunt non laborant nec nent</verse>
        <verse osisID='Matt.6.29'>dico autem vobis quoniam nec Salomon in omni gloria sua coopertus est sicut unum ex istis</verse>
        <verse osisID='Matt.6.30'>si autem faenum agri quod hodie est et cras in clibanum mittitur Deus sic vestit quanto magis vos minimae fidei</verse>
        <verse osisID='Matt.6.31'>nolite ergo solliciti esse dicentes quid manducabimus aut quid bibemus aut quo operiemur</verse>
        <verse osisID='Matt.6.32'>haec enim omnia gentes inquirunt scit enim Pater vester quia his omnibus indigetis</verse>
        <verse osisID='Matt.6.33'>quaerite autem primum regnum et iustitiam eius et omnia haec adicientur vobis</verse>
        <verse osisID='Matt.6.34'>nolite ergo esse solliciti in crastinum crastinus enim dies sollicitus erit sibi ipse sufficit diei malitia sua</verse>
      </chapter>
      <chapter osisID='Matt.7'>
        <verse osisID='Matt.7.1'>nolite iudicare ut non iudicemini</verse>
        <verse osisID='Matt.7.2'>in quo enim iudicio iudicaveritis iudicabimini et in qua mensura mensi fueritis metietur vobis</verse>
        <verse osisID='Matt.7.3'>quid autem vides festucam in oculo fratris tui et trabem in oculo tuo non vides</verse>
        <verse osisID='Matt.7.4'>aut quomodo dicis fratri tuo sine eiciam festucam de oculo tuo et ecce trabis est in oculo tuo</verse>
        <verse osisID='Matt.7.5'>hypocrita eice primum trabem de oculo tuo et tunc videbis eicere festucam de oculo fratris tui</verse>
        <verse osisID='Matt.7.6'>nolite dare sanctum canibus neque mittatis margaritas vestras ante porcos ne forte conculcent eas pedibus suis et conversi disrumpant vos</verse>
        <verse osisID='Matt.7.7'>petite et dabitur vobis quaerite et invenietis pulsate et aperietur vobis</verse>
        <verse osisID='Matt.7.8'>omnis enim qui petit accipit et qui quaerit invenit et pulsanti aperietur</verse>
        <verse osisID='Matt.7.9'>aut quis est ex vobis homo quem si petierit filius suus panem numquid lapidem porriget ei</verse>
        <verse osisID='Matt.7.10'>aut si piscem petet numquid serpentem porriget ei</verse>
        <verse osisID='Matt.7.11'>si ergo vos cum sitis mali nostis bona dare filiis vestris quanto magis Pater vester qui in caelis est dabit bona petentibus se</verse>
        <verse osisID='Matt.7.12'>omnia ergo quaecumque vultis ut faciant vobis homines et vos facite eis haec est enim lex et prophetae</verse>
        <verse osisID='Matt.7.13'>intrate per angustam portam quia lata porta et spatiosa via quae ducit ad perditionem et multi sunt qui intrant per eam</verse>
        <verse osisID='Matt.7.14'>quam angusta porta et arta via quae ducit ad vitam et pauci sunt qui inveniunt eam</verse>
        <verse osisID='Matt.7.15'>adtendite a falsis prophetis qui veniunt ad vos in vestimentis ovium intrinsecus autem sunt lupi rapaces</verse>
        <verse osisID='Matt.7.16'>a fructibus eorum cognoscetis eos numquid colligunt de spinis uvas aut de tribulis ficus</verse>
        <verse osisID='Matt.7.17'>sic omnis arbor bona fructus bonos facit mala autem arbor fructus malos facit</verse>
        <verse osisID='Matt.7.18'>non potest arbor bona fructus malos facere neque arbor mala fructus bonos facere</verse>
        <verse osisID='Matt.7.19'>omnis arbor quae non facit fructum bonum exciditur et in ignem mittitur</verse>
        <verse osisID='Matt.7.20'>igitur ex fructibus eorum cognoscetis eos</verse>
        <verse osisID='Matt.7.21'>non omnis qui dicit mihi Domine Domine intrabit in regnum caelorum sed qui facit voluntatem Patris mei qui in caelis est ipse intrabit in regnum caelorum</verse>
        <verse osisID='Matt.7.22'>multi dicent mihi in illa die Domine Domine nonne in nomine tuo prophetavimus et in tuo nomine daemonia eiecimus et in tuo nomine virtutes multas fecimus</verse>
        <verse osisID='Matt.7.23'>et tunc confitebor illis quia numquam novi vos discedite a me qui operamini iniquitatem</verse>
        <verse osisID='Matt.7.24'>omnis ergo qui audit verba mea haec et facit ea adsimilabitur viro sapienti qui aedificavit domum suam supra petram</verse>
        <verse osisID='Matt.7.25'>et descendit pluvia et venerunt flumina et flaverunt venti et inruerunt in domum illam et non cecidit fundata enim erat super petram</verse>
        <verse osisID='Matt.7.26'>et omnis qui audit verba mea haec et non facit ea similis erit viro stulto qui aedificavit domum suam supra harenam</verse>
        <verse osisID='Matt.7.27'>et descendit pluvia et venerunt flumina et flaverunt venti et inruerunt in domum illam et cecidit et fuit ruina eius magna</verse>
        <verse osisID='Matt.7.28'>et factum est cum consummasset Iesus verba haec admirabantur turbae super doctrinam eius</verse>
        <verse osisID='Matt.7.29'>erat enim docens eos sicut potestatem habens non sicut scribae eorum et Pharisaei</verse>
      </chapter>
      <chapter osisID='Matt.8'>
        <verse osisID='Matt.8.1'>cum autem descendisset de monte secutae sunt eum turbae multae</verse>
        <verse osisID='Matt.8.2'>et ecce leprosus veniens adorabat eum dicens Domine si vis potes me mundare</verse>
        <verse osisID='Matt.8.3'>et extendens manum tetigit eum Iesus dicens volo mundare et confestim mundata est lepra eius</verse>
        <verse osisID='Matt.8.4'>et ait illi Iesus vide nemini dixeris sed vade ostende te sacerdoti et offer munus quod praecepit Moses in testimonium illis</verse>
        <verse osisID='Matt.8.5'>cum autem introisset Capharnaum accessit ad eum centurio rogans eum</verse>
        <verse osisID='Matt.8.6'>et dicens Domine puer meus iacet in domo paralyticus et male torquetur</verse>
        <verse osisID='Matt.8.7'>et ait illi Iesus ego veniam et curabo eum</verse>
        <verse osisID='Matt.8.8'>et respondens centurio ait Domine non sum dignus ut intres sub tectum meum sed tantum dic verbo et sanabitur puer meus</verse>
        <verse osisID='Matt.8.9'>nam et ego homo sum sub potestate habens sub me milites et dico huic vade et vadit et alio veni et venit et servo meo fac hoc et facit</verse>
        <verse osisID='Matt.8.10'>audiens autem Iesus miratus est et sequentibus se dixit amen dico vobis non inveni tantam fidem in Israhel</verse>
        <verse osisID='Matt.8.11'>dico autem vobis quod multi ab oriente et occidente venient et recumbent cum Abraham et Isaac et Iacob in regno caelorum</verse>
        <verse osisID='Matt.8.12'>filii autem regni eicientur in tenebras exteriores ibi erit fletus et stridor dentium</verse>
        <verse osisID='Matt.8.13'>et dixit Iesus centurioni vade et sicut credidisti fiat tibi et sanatus est puer in hora illa</verse>
        <verse osisID='Matt.8.14'>et cum venisset Iesus in domum Petri vidit socrum eius iacentem et febricitantem</verse>
        <verse osisID='Matt.8.15'>et tetigit manum eius et dimisit eam febris et surrexit et ministrabat eis</verse>
        <verse osisID='Matt.8.16'>vespere autem facto obtulerunt ei multos daemonia habentes et eiciebat spiritus verbo et omnes male habentes curavit</verse>
        <verse osisID='Matt.8.17'>ut adimpleretur quod dictum est per Esaiam prophetam dicentem ipse infirmitates nostras accepit et aegrotationes portavit</verse>
        <verse osisID='Matt.8.18'>videns autem Iesus turbas multas circum se iussit ire trans fretum</verse>
        <verse osisID='Matt.8.19'>et accedens unus scriba ait illi magister sequar te quocumque ieris</verse>
        <verse osisID='Matt.8.20'>et dicit ei Iesus vulpes foveas habent et volucres caeli tabernacula Filius autem hominis non habet ubi caput reclinet</verse>
        <verse osisID='Matt.8.21'>alius autem de discipulis eius ait illi Domine permitte me primum ire et sepelire patrem meum</verse>
        <verse osisID='Matt.8.22'>Iesus autem ait illi sequere me et dimitte mortuos sepelire mortuos suos</verse>
        <verse osisID='Matt.8.23'>et ascendente eo in navicula secuti sunt eum discipuli eius</verse>
        <verse osisID='Matt.8.24'>et ecce motus magnus factus est in mari ita ut navicula operiretur fluctibus ipse vero dormiebat</verse>
        <verse osisID='Matt.8.25'>et accesserunt et suscitaverunt eum dicentes Domine salva nos perimus</verse>
        <verse osisID='Matt.8.26'>et dicit eis quid timidi estis modicae fidei tunc surgens imperavit ventis et mari et facta est tranquillitas magna</verse>
        <verse osisID='Matt.8.27'>porro homines mirati sunt dicentes qualis est hic quia et venti et mare oboediunt ei</verse>
        <verse osisID='Matt.8.28'>et cum venisset trans fretum in regionem Gerasenorum occurrerunt ei duo habentes daemonia de monumentis exeuntes saevi nimis ita ut nemo posset transire per viam illam</verse>
        <verse osisID='Matt.8.29'>et ecce clamaverunt dicentes quid nobis et tibi Fili Dei venisti huc ante tempus torquere nos</verse>
        <verse osisID='Matt.8.30'>erat autem non longe ab illis grex porcorum multorum pascens</verse>
        <verse osisID='Matt.8.31'>daemones autem rogabant eum dicentes si eicis nos mitte nos in gregem porcorum</verse>
        <verse osisID='Matt.8.32'>et ait illis ite at illi exeuntes abierunt in porcos et ecce impetu abiit totus grex per praeceps in mare et mortui sunt in aquis</verse>
        <verse osisID='Matt.8.33'>pastores autem fugerunt et venientes in civitatem nuntiaverunt omnia et de his qui daemonia habuerant</verse>
        <verse osisID='Matt.8.34'>et ecce tota civitas exiit obviam Iesu et viso eo rogabant ut transiret a finibus eorum</verse>
      </chapter>
      <chapter osisID='Matt.9'>
        <verse osisID='Matt.9.1'>et ascendens in naviculam transfretavit et venit in civitatem suam</verse>
        <verse osisID='Matt.9.2'>et ecce offerebant ei paralyticum iacentem in lecto et videns Iesus fidem illorum dixit paralytico confide fili remittuntur tibi peccata tua</verse>
        <verse osisID='Matt.9.3'>et ecce quidam de scribis dixerunt intra se hic blasphemat</verse>
        <verse osisID='Matt.9.4'>et cum vidisset Iesus cogitationes eorum dixit ut quid cogitatis mala in cordibus vestris</verse>
        <verse osisID='Matt.9.5'>quid est facilius dicere dimittuntur tibi peccata aut dicere surge et ambula</verse>
        <verse osisID='Matt.9.6'>ut sciatis autem quoniam Filius hominis habet potestatem in terra dimittendi peccata tunc ait paralytico surge tolle lectum tuum et vade in domum tuam</verse>
        <verse osisID='Matt.9.7'>et surrexit et abiit in domum suam</verse>
        <verse osisID='Matt.9.8'>videntes autem turbae timuerunt et glorificaverunt Deum qui dedit potestatem talem hominibus</verse>
        <verse osisID='Matt.9.9'>et cum transiret inde Iesus vidit hominem sedentem in teloneo Mattheum nomine et ait illi sequere me et surgens secutus est eum</verse>
        <verse osisID='Matt.9.10'>et factum est discumbente eo in domo ecce multi publicani et peccatores venientes discumbebant cum Iesu et discipulis eius</verse>
        <verse osisID='Matt.9.11'>et videntes Pharisaei dicebant discipulis eius quare cum publicanis et peccatoribus manducat magister vester</verse>
        <verse osisID='Matt.9.12'>at Iesus audiens ait non est opus valentibus medico sed male habentibus</verse>
        <verse osisID='Matt.9.13'>euntes autem discite quid est misericordiam volo et non sacrificium non enim veni vocare iustos sed peccatores</verse>
        <verse osisID='Matt.9.14'>tunc accesserunt ad eum discipuli Iohannis dicentes quare nos et Pharisaei ieiunamus frequenter discipuli autem tui non ieiunant</verse>
        <verse osisID='Matt.9.15'>et ait illis Iesus numquid possunt filii sponsi lugere quamdiu cum illis est sponsus venient autem dies cum auferetur ab eis sponsus et tunc ieiunabunt</verse>
        <verse osisID='Matt.9.16'>nemo autem inmittit commissuram panni rudis in vestimentum vetus tollit enim plenitudinem eius a vestimento et peior scissura fit</verse>
        <verse osisID='Matt.9.17'>neque mittunt vinum novum in utres veteres alioquin rumpuntur utres et vinum effunditur et utres pereunt sed vinum novum in utres novos mittunt et ambo conservantur</verse>
        <verse osisID='Matt.9.18'>haec illo loquente ad eos ecce princeps unus accessit et adorabat eum dicens filia mea modo defuncta est sed veni inpone manum super eam et vivet</verse>
        <verse osisID='Matt.9.19'>et surgens Iesus sequebatur eum et discipuli eius</verse>
        <verse osisID='Matt.9.20'>et ecce mulier quae sanguinis fluxum patiebatur duodecim annis accessit retro et tetigit fimbriam vestimenti eius</verse>
        <verse osisID='Matt.9.21'>dicebat enim intra se si tetigero tantum vestimentum eius salva ero</verse>
        <verse osisID='Matt.9.22'>at Iesus conversus et videns eam dixit confide filia fides tua te salvam fecit et salva facta est mulier ex illa hora</verse>
        <verse osisID='Matt.9.23'>et cum venisset Iesus in domum principis et vidisset tibicines et turbam tumultuantem</verse>
        <verse osisID='Matt.9.24'>dicebat recedite non est enim mortua puella sed dormit et deridebant eum</verse>
        <verse osisID='Matt.9.25'>et cum eiecta esset turba intravit et tenuit manum eius et surrexit puella</verse>
        <verse osisID='Matt.9.26'>et exiit fama haec in universam terram illam</verse>
        <verse osisID='Matt.9.27'>et transeunte inde Iesu secuti sunt eum duo caeci clamantes et dicentes miserere nostri Fili David</verse>
        <verse osisID='Matt.9.28'>cum autem venisset domum accesserunt ad eum caeci et dicit eis Iesus creditis quia possum hoc facere vobis dicunt ei utique Domine</verse>
        <verse osisID='Matt.9.29'>tunc tetigit oculos eorum dicens secundum fidem vestram fiat vobis</verse>
        <verse osisID='Matt.9.30'>et aperti sunt oculi illorum et comminatus est illis Iesus dicens videte ne quis sciat</verse>
        <verse osisID='Matt.9.31'>illi autem exeuntes diffamaverunt eum in tota terra illa</verse>
        <verse osisID='Matt.9.32'>egressis autem illis ecce obtulerunt ei hominem mutum daemonium habentem</verse>
        <verse osisID='Matt.9.33'>et eiecto daemone locutus est mutus et miratae sunt turbae dicentes numquam paruit sic in Israhel</verse>
        <verse osisID='Matt.9.34'>Pharisaei autem dicebant in principe daemoniorum eicit daemones</verse>
        <verse osisID='Matt.9.35'>et circumibat Iesus civitates omnes et castella docens in synagogis eorum et praedicans evangelium regni et curans omnem languorem et omnem infirmitatem</verse>
        <verse osisID='Matt.9.36'>videns autem turbas misertus est eis quia erant vexati et iacentes sicut oves non habentes pastorem</verse>
        <verse osisID='Matt.9.37'>tunc dicit discipulis suis messis quidem multa operarii autem pauci</verse>
        <verse osisID='Matt.9.38'>rogate ergo dominum messis ut eiciat operarios in messem suam</verse>
      </chapter>
      <chapter osisID='Matt.10'>
        <verse osisID='Matt.10.1'>et convocatis duodecim discipulis suis dedit illis potestatem spirituum inmundorum ut eicerent eos et curarent omnem languorem et omnem infirmitatem</verse>
        <verse osisID='Matt.10.2'>duodecim autem apostolorum nomina sunt haec primus Simon qui dicitur Petrus et Andreas frater eius</verse>
        <verse osisID='Matt.10.3'>Iacobus Zebedaei et Iohannes frater eius Philippus et Bartholomeus Thomas et Mattheus publicanus et Iacobus Alphei et Thaddeus</verse>
        <verse osisID='Matt.10.4'>Simon Cananeus et Iudas Scariotes qui et tradidit eum</verse>
        <verse osisID='Matt.10.5'>hos duodecim misit Iesus praecipiens eis et dicens in viam gentium ne abieritis et in civitates Samaritanorum ne intraveritis</verse>
        <verse osisID='Matt.10.6'>sed potius ite ad oves quae perierunt domus Israhel</verse>
        <verse osisID='Matt.10.7'>euntes autem praedicate dicentes quia adpropinquavit regnum caelorum</verse>
        <verse osisID='Matt.10.8'>infirmos curate mortuos suscitate leprosos mundate daemones eicite gratis accepistis gratis date</verse>
        <verse osisID='Matt.10.9'>nolite possidere aurum neque argentum neque pecuniam in zonis vestris</verse>
        <verse osisID='Matt.10.10'>non peram in via neque duas tunicas neque calciamenta neque virgam dignus enim est operarius cibo suo</verse>
        <verse osisID='Matt.10.11'>in quamcumque civitatem aut castellum intraveritis interrogate quis in ea dignus sit et ibi manete donec exeatis</verse>
        <verse osisID='Matt.10.12'>intrantes autem in domum salutate eam</verse>
        <verse osisID='Matt.10.13'>et siquidem fuerit domus digna veniat pax vestra super eam si autem non fuerit digna pax vestra ad vos revertatur</verse>
        <verse osisID='Matt.10.14'>et quicumque non receperit vos neque audierit sermones vestros exeuntes foras de domo vel de civitate excutite pulverem de pedibus vestris</verse>
        <verse osisID='Matt.10.15'>amen dico vobis tolerabilius erit terrae Sodomorum et Gomorraeorum in die iudicii quam illi civitati</verse>
        <verse osisID='Matt.10.16'>ecce ego mitto vos sicut oves in medio luporum estote ergo prudentes sicut serpentes et simplices sicut columbae</verse>
        <verse osisID='Matt.10.17'>cavete autem ab hominibus tradent enim vos in conciliis et in synagogis suis flagellabunt vos</verse>
        <verse osisID='Matt.10.18'>et ad praesides et ad reges ducemini propter me in testimonium illis et gentibus</verse>
        <verse osisID='Matt.10.19'>cum autem tradent vos nolite cogitare quomodo aut quid loquamini dabitur enim vobis in illa hora quid loquamini</verse>
        <verse osisID='Matt.10.20'>non enim vos estis qui loquimini sed Spiritus Patris vestri qui loquitur in vobis</verse>
        <verse osisID='Matt.10.21'>tradet autem frater fratrem in mortem et pater filium et insurgent filii in parentes et morte eos adficient</verse>
        <verse osisID='Matt.10.22'>et eritis odio omnibus propter nomen meum qui autem perseveraverit in finem hic salvus erit</verse>
        <verse osisID='Matt.10.23'>cum autem persequentur vos in civitate ista fugite in aliam amen enim dico vobis non consummabitis civitates Israhel donec veniat Filius hominis</verse>
        <verse osisID='Matt.10.24'>non est discipulus super magistrum nec servus super dominum suum</verse>
        <verse osisID='Matt.10.25'>sufficit discipulo ut sit sicut magister eius et servus sicut dominus eius si patrem familias Beelzebub vocaverunt quanto magis domesticos eius</verse>
        <verse osisID='Matt.10.26'>ne ergo timueritis eos nihil enim opertum quod non revelabitur et occultum quod non scietur</verse>
        <verse osisID='Matt.10.27'>quod dico vobis in tenebris dicite in lumine et quod in aure auditis praedicate super tecta</verse>
        <verse osisID='Matt.10.28'>et nolite timere eos qui occidunt corpus animam autem non possunt occidere sed potius eum timete qui potest et animam et corpus perdere in gehennam</verse>
        <verse osisID='Matt.10.29'>nonne duo passeres asse veneunt et unus ex illis non cadet super terram sine Patre vestro</verse>
        <verse osisID='Matt.10.30'>vestri autem et capilli capitis omnes numerati sunt</verse>
        <verse osisID='Matt.10.31'>nolite ergo timere multis passeribus meliores estis vos</verse>
        <verse osisID='Matt.10.32'>omnis ergo qui confitebitur me coram hominibus confitebor et ego eum coram Patre meo qui est in caelis</verse>
        <verse osisID='Matt.10.33'>qui autem negaverit me coram hominibus negabo et ego eum coram Patre meo qui est in caelis</verse>
        <verse osisID='Matt.10.34'>nolite arbitrari quia venerim mittere pacem in terram non veni pacem mittere sed gladium</verse>
        <verse osisID='Matt.10.35'>veni enim separare hominem adversus patrem suum et filiam adversus matrem suam et nurum adversus socrum suam</verse>
        <verse osisID='Matt.10.36'>et inimici hominis domestici eius</verse>
        <verse osisID='Matt.10.37'>qui amat patrem aut matrem plus quam me non est me dignus et qui amat filium aut filiam super me non est me dignus</verse>
        <verse osisID='Matt.10.38'>et qui non accipit crucem suam et sequitur me non est me dignus</verse>
        <verse osisID='Matt.10.39'>qui invenit animam suam perdet illam et qui perdiderit animam suam propter me inveniet eam</verse>
        <verse osisID='Matt.10.40'>qui recipit vos me recipit et qui me recipit recipit eum qui me misit</verse>
        <verse osisID='Matt.10.41'>qui recipit prophetam in nomine prophetae mercedem prophetae accipiet et qui recipit iustum in nomine iusti mercedem iusti accipiet</verse>
        <verse osisID='Matt.10.42'>et quicumque potum dederit uni ex minimis istis calicem aquae frigidae tantum in nomine discipuli amen dico vobis non perdet mercedem suam</verse>
      </chapter>
      <chapter osisID='Matt.11'>
        <verse osisID='Matt.11.1'>et factum est cum consummasset Iesus praecipiens duodecim discipulis suis transiit inde ut doceret et praedicaret in civitatibus eorum</verse>
        <verse osisID='Matt.11.2'>Iohannes autem cum audisset in vinculis opera Christi mittens duos de discipulis suis</verse>
        <verse osisID='Matt.11.3'>ait illi tu es qui venturus es an alium expectamus</verse>
        <verse osisID='Matt.11.4'>et respondens Iesus ait illis euntes renuntiate Iohanni quae auditis et videtis</verse>
        <verse osisID='Matt.11.5'>caeci vident claudi ambulant leprosi mundantur surdi audiunt mortui resurgunt pauperes evangelizantur</verse>
        <verse osisID='Matt.11.6'>et beatus est qui non fuerit scandalizatus in me</verse>
        <verse osisID='Matt.11.7'>illis autem abeuntibus coepit Iesus dicere ad turbas de Iohanne quid existis in desertum videre harundinem vento agitatam</verse>
        <verse osisID='Matt.11.8'>sed quid existis videre hominem mollibus vestitum ecce qui mollibus vestiuntur in domibus regum sunt</verse>
        <verse osisID='Matt.11.9'>sed quid existis videre prophetam etiam dico vobis et plus quam prophetam</verse>
        <verse osisID='Matt.11.10'>hic enim est de quo scriptum est ecce ego mitto angelum meum ante faciem tuam qui praeparabit viam tuam ante te</verse>
        <verse osisID='Matt.11.11'>amen dico vobis non surrexit inter natos mulierum maior Iohanne Baptista qui autem minor est in regno caelorum maior est illo</verse>
        <verse osisID='Matt.11.12'>a diebus autem Iohannis Baptistae usque nunc regnum caelorum vim patitur et violenti rapiunt illud</verse>
        <verse osisID='Matt.11.13'>omnes enim prophetae et lex usque ad Iohannem prophetaverunt</verse>
        <verse osisID='Matt.11.14'>et si vultis recipere ipse est Helias qui venturus est</verse>
        <verse osisID='Matt.11.15'>qui habet aures audiendi audiat</verse>
        <verse osisID='Matt.11.16'>cui autem similem aestimabo generationem istam similis est pueris sedentibus in foro qui clamantes coaequalibus</verse>
        <verse osisID='Matt.11.17'>dicunt cecinimus vobis et non saltastis lamentavimus et non planxistis</verse>
        <verse osisID='Matt.11.18'>venit enim Iohannes neque manducans neque bibens et dicunt daemonium habet</verse>
        <verse osisID='Matt.11.19'>venit Filius hominis manducans et bibens et dicunt ecce homo vorax et potator vini publicanorum et peccatorum amicus et iustificata est sapientia a filiis suis</verse>
        <verse osisID='Matt.11.20'>tunc coepit exprobrare civitatibus in quibus factae sunt plurimae virtutes eius quia non egissent paenitentiam</verse>
        <verse osisID='Matt.11.21'>vae tibi Corazain vae tibi Bethsaida quia si in Tyro et Sidone factae essent virtutes quae factae sunt in vobis olim in cilicio et cinere paenitentiam egissent</verse>
        <verse osisID='Matt.11.22'>verumtamen dico vobis Tyro et Sidoni remissius erit in die iudicii quam vobis</verse>
        <verse osisID='Matt.11.23'>et tu Capharnaum numquid usque in caelum exaltaberis usque in infernum descendes quia si in Sodomis factae fuissent virtutes quae factae sunt in te forte mansissent usque in hunc diem</verse>
        <verse osisID='Matt.11.24'>verumtamen dico vobis quia terrae Sodomorum remissius erit in die iudicii quam tibi</verse>
        <verse osisID='Matt.11.25'>in illo tempore respondens Iesus dixit confiteor tibi Pater Domine caeli et terrae quia abscondisti haec a sapientibus et prudentibus et revelasti ea parvulis</verse>
        <verse osisID='Matt.11.26'>ita Pater quoniam sic fuit placitum ante te</verse>
        <verse osisID='Matt.11.27'>omnia mihi tradita sunt a Patre meo et nemo novit Filium nisi Pater neque Patrem quis novit nisi Filius et cui voluerit Filius revelare</verse>
        <verse osisID='Matt.11.28'>venite ad me omnes qui laboratis et onerati estis et ego reficiam vos</verse>
        <verse osisID='Matt.11.29'>tollite iugum meum super vos et discite a me quia mitis sum et humilis corde et invenietis requiem animabus vestris</verse>
        <verse osisID='Matt.11.30'>iugum enim meum suave est et onus meum leve est</verse>
      </chapter>
      <chapter osisID='Matt.12'>
        <verse osisID='Matt.12.1'>in illo tempore abiit Iesus sabbato per sata discipuli autem eius esurientes coeperunt vellere spicas et manducare</verse>
        <verse osisID='Matt.12.2'>Pharisaei autem videntes dixerunt ei ecce discipuli tui faciunt quod non licet eis facere sabbatis</verse>
        <verse osisID='Matt.12.3'>at ille dixit eis non legistis quid fecerit David quando esuriit et qui cum eo erant</verse>
        <verse osisID='Matt.12.4'>quomodo intravit in domum Dei et panes propositionis comedit quos non licebat ei edere neque his qui cum eo erant nisi solis sacerdotibus</verse>
        <verse osisID='Matt.12.5'>aut non legistis in lege quia sabbatis sacerdotes in templo sabbatum violant et sine crimine sunt</verse>
        <verse osisID='Matt.12.6'>dico autem vobis quia templo maior est hic</verse>
        <verse osisID='Matt.12.7'>si autem sciretis quid est misericordiam volo et non sacrificium numquam condemnassetis innocentes</verse>
        <verse osisID='Matt.12.8'>dominus est enim Filius hominis etiam sabbati</verse>
        <verse osisID='Matt.12.9'>et cum inde transisset venit in synagogam eorum</verse>
        <verse osisID='Matt.12.10'>et ecce homo manum habens aridam et interrogabant eum dicentes si licet sabbatis curare ut accusarent eum</verse>
        <verse osisID='Matt.12.11'>ipse autem dixit illis quis erit ex vobis homo qui habeat ovem unam et si ceciderit haec sabbatis in foveam nonne tenebit et levabit eam</verse>
        <verse osisID='Matt.12.12'>quanto magis melior est homo ove itaque licet sabbatis benefacere</verse>
        <verse osisID='Matt.12.13'>tunc ait homini extende manum tuam et extendit et restituta est sanitati sicut altera</verse>
        <verse osisID='Matt.12.14'>exeuntes autem Pharisaei consilium faciebant adversus eum quomodo eum perderent</verse>
        <verse osisID='Matt.12.15'>Iesus autem sciens recessit inde et secuti sunt eum multi et curavit eos omnes</verse>
        <verse osisID='Matt.12.16'>et praecepit eis ne manifestum eum facerent</verse>
        <verse osisID='Matt.12.17'>ut adimpleretur quod dictum est per Esaiam prophetam dicentem</verse>
        <verse osisID='Matt.12.18'>ecce puer meus quem elegi dilectus meus in quo bene placuit animae meae ponam spiritum meum super eum et iudicium gentibus nuntiabit</verse>
        <verse osisID='Matt.12.19'>non contendet neque clamabit neque audiet aliquis in plateis vocem eius</verse>
        <verse osisID='Matt.12.20'>harundinem quassatam non confringet et linum fumigans non extinguet donec eiciat ad victoriam iudicium</verse>
        <verse osisID='Matt.12.21'>et in nomine eius gentes sperabunt</verse>
        <verse osisID='Matt.12.22'>tunc oblatus est ei daemonium habens caecus et mutus et curavit eum ita ut loqueretur et videret</verse>
        <verse osisID='Matt.12.23'>et stupebant omnes turbae et dicebant numquid hic est Filius David</verse>
        <verse osisID='Matt.12.24'>Pharisaei autem audientes dixerunt hic non eicit daemones nisi in Beelzebub principe daemoniorum</verse>
        <verse osisID='Matt.12.25'>Iesus autem sciens cogitationes eorum dixit eis omne regnum divisum contra se desolatur et omnis civitas vel domus divisa contra se non stabit</verse>
        <verse osisID='Matt.12.26'>et si Satanas Satanan eicit adversus se divisus est quomodo ergo stabit regnum eius</verse>
        <verse osisID='Matt.12.27'>et si ego in Beelzebub eicio daemones filii vestri in quo eiciunt ideo ipsi iudices erunt vestri</verse>
        <verse osisID='Matt.12.28'>si autem ego in Spiritu Dei eicio daemones igitur pervenit in vos regnum Dei</verse>
        <verse osisID='Matt.12.29'>aut quomodo potest quisquam intrare in domum fortis et vasa eius diripere nisi prius alligaverit fortem et tunc domum illius diripiat</verse>
        <verse osisID='Matt.12.30'>qui non est mecum contra me est et qui non congregat mecum spargit</verse>
        <verse osisID='Matt.12.31'>ideo dico vobis omne peccatum et blasphemia remittetur hominibus Spiritus autem blasphemia non remittetur</verse>
        <verse osisID='Matt.12.32'>et quicumque dixerit verbum contra Filium hominis remittetur ei qui autem dixerit contra Spiritum Sanctum non remittetur ei neque in hoc saeculo neque in futuro</verse>
        <verse osisID='Matt.12.33'>aut facite arborem bonam et fructum eius bonum aut facite arborem malam et fructum eius malum siquidem ex fructu arbor agnoscitur</verse>
        <verse osisID='Matt.12.34'>progenies viperarum quomodo potestis bona loqui cum sitis mali ex abundantia enim cordis os loquitur</verse>
        <verse osisID='Matt.12.35'>bonus homo de bono thesauro profert bona et malus homo de malo thesauro profert mala</verse>
        <verse osisID='Matt.12.36'>dico autem vobis quoniam omne verbum otiosum quod locuti fuerint homines reddent rationem de eo in die iudicii</verse>
        <verse osisID='Matt.12.37'>ex verbis enim tuis iustificaberis et ex verbis tuis condemnaberis</verse>
        <verse osisID='Matt.12.38'>tunc responderunt ei quidam de scribis et Pharisaeis dicentes magister volumus a te signum videre</verse>
        <verse osisID='Matt.12.39'>qui respondens ait illis generatio mala et adultera signum quaerit et signum non dabitur ei nisi signum Ionae prophetae</verse>
        <verse osisID='Matt.12.40'>sicut enim fuit Ionas in ventre ceti tribus diebus et tribus noctibus sic erit Filius hominis in corde terrae tribus diebus et tribus noctibus</verse>
        <verse osisID='Matt.12.41'>viri ninevitae surgent in iudicio cum generatione ista et condemnabunt eam quia paenitentiam egerunt in praedicatione Ionae et ecce plus quam Iona hic</verse>
        <verse osisID='Matt.12.42'>regina austri surget in iudicio cum generatione ista et condemnabit eam quia venit a finibus terrae audire sapientiam Salomonis et ecce plus quam Salomon hic</verse>
        <verse osisID='Matt.12.43'>cum autem inmundus spiritus exierit ab homine ambulat per loca arida quaerens requiem et non invenit</verse>
        <verse osisID='Matt.12.44'>tunc dicit revertar in domum meam unde exivi et veniens invenit vacantem scopis mundatam et ornatam</verse>
        <verse osisID='Matt.12.45'>tunc vadit et adsumit septem alios spiritus secum nequiores se et intrantes habitant ibi et fiunt novissima hominis illius peiora prioribus sic erit et generationi huic pessimae</verse>
        <verse osisID='Matt.12.46'>adhuc eo loquente ad turbas ecce mater eius et fratres stabant foris quaerentes loqui ei</verse>
        <verse osisID='Matt.12.47'>dixit autem ei quidam ecce mater tua et fratres tui foris stant quaerentes te</verse>
        <verse osisID='Matt.12.48'>at ipse respondens dicenti sibi ait quae est mater mea et qui sunt fratres mei</verse>
        <verse osisID='Matt.12.49'>et extendens manum in discipulos suos dixit ecce mater mea et fratres mei</verse>
        <verse osisID='Matt.12.50'>quicumque enim fecerit voluntatem Patris mei qui in caelis est ipse meus et frater et soror et mater est</verse>
      </chapter>
      <chapter osisID='Matt.13'>
        <verse osisID='Matt.13.1'>in illo die exiens Iesus de domo sedebat secus mare</verse>
        <verse osisID='Matt.13.2'>et congregatae sunt ad eum turbae multae ita ut in naviculam ascendens sederet et omnis turba stabat in litore</verse>
        <verse osisID='Matt.13.3'>et locutus est eis multa in parabolis dicens ecce exiit qui seminat seminare</verse>
        <verse osisID='Matt.13.4'>et dum seminat quaedam ceciderunt secus viam et venerunt volucres et comederunt ea</verse>
        <verse osisID='Matt.13.5'>alia autem ceciderunt in petrosa ubi non habebat terram multam et continuo exorta sunt quia non habebant altitudinem terrae</verse>
        <verse osisID='Matt.13.6'>sole autem orto aestuaverunt et quia non habebant radicem aruerunt</verse>
        <verse osisID='Matt.13.7'>alia autem ceciderunt in spinas et creverunt spinae et suffocaverunt ea</verse>
        <verse osisID='Matt.13.8'>alia vero ceciderunt in terram bonam et dabant fructum aliud centesimum aliud sexagesimum aliud tricesimum</verse>
        <verse osisID='Matt.13.9'>qui habet aures audiendi audiat</verse>
        <verse osisID='Matt.13.10'>et accedentes discipuli dixerunt ei quare in parabolis loqueris eis</verse>
        <verse osisID='Matt.13.11'>qui respondens ait illis quia vobis datum est nosse mysteria regni caelorum illis autem non est datum</verse>
        <verse osisID='Matt.13.12'>qui enim habet dabitur ei et abundabit qui autem non habet et quod habet auferetur ab eo</verse>
        <verse osisID='Matt.13.13'>ideo in parabolis loquor eis quia videntes non vident et audientes non audiunt neque intellegunt</verse>
        <verse osisID='Matt.13.14'>et adimpletur eis prophetia Esaiae dicens auditu audietis et non intellegetis et videntes videbitis et non videbitis</verse>
        <verse osisID='Matt.13.15'>incrassatum est enim cor populi huius et auribus graviter audierunt et oculos suos cluserunt nequando oculis videant et auribus audiant et corde intellegant et convertantur et sanem eos</verse>
        <verse osisID='Matt.13.16'>vestri autem beati oculi quia vident et aures vestrae quia audiunt</verse>
        <verse osisID='Matt.13.17'>amen quippe dico vobis quia multi prophetae et iusti cupierunt videre quae videtis et non viderunt et audire quae auditis et non audierunt</verse>
        <verse osisID='Matt.13.18'>vos ergo audite parabolam seminantis</verse>
        <verse osisID='Matt.13.19'>omnis qui audit verbum regni et non intellegit venit malus et rapit quod seminatum est in corde eius hic est qui secus viam seminatus est</verse>
        <verse osisID='Matt.13.20'>qui autem supra petrosa seminatus est hic est qui verbum audit et continuo cum gaudio accipit illud</verse>
        <verse osisID='Matt.13.21'>non habet autem in se radicem sed est temporalis facta autem tribulatione et persecutione propter verbum continuo scandalizatur</verse>
        <verse osisID='Matt.13.22'>qui autem est seminatus in spinis hic est qui verbum audit et sollicitudo saeculi istius et fallacia divitiarum suffocat verbum et sine fructu efficitur</verse>
        <verse osisID='Matt.13.23'>qui vero in terra bona seminatus est hic est qui audit verbum et intellegit et fructum adfert et facit aliud quidem centum aliud autem sexaginta porro aliud triginta</verse>
        <verse osisID='Matt.13.24'>aliam parabolam proposuit illis dicens simile factum est regnum caelorum homini qui seminavit bonum semen in agro suo</verse>
        <verse osisID='Matt.13.25'>cum autem dormirent homines venit inimicus eius et superseminavit zizania in medio tritici et abiit</verse>
        <verse osisID='Matt.13.26'>cum autem crevisset herba et fructum fecisset tunc apparuerunt et zizania</verse>
        <verse osisID='Matt.13.27'>accedentes autem servi patris familias dixerunt ei domine nonne bonum semen seminasti in agro tuo unde ergo habet zizania</verse>
        <verse osisID='Matt.13.28'>et ait illis inimicus homo hoc fecit servi autem dixerunt ei vis imus et colligimus ea</verse>
        <verse osisID='Matt.13.29'>et ait non ne forte colligentes zizania eradicetis simul cum eis et triticum</verse>
        <verse osisID='Matt.13.30'>sinite utraque crescere usque ad messem et in tempore messis dicam messoribus colligite primum zizania et alligate ea fasciculos ad conburendum triticum autem congregate in horreum meum</verse>
        <verse osisID='Matt.13.31'>aliam parabolam proposuit eis dicens simile est regnum caelorum grano sinapis quod accipiens homo seminavit in agro suo</verse>
        <verse osisID='Matt.13.32'>quod minimum quidem est omnibus seminibus cum autem creverit maius est omnibus holeribus et fit arbor ita ut volucres caeli veniant et habitent in ramis eius</verse>
        <verse osisID='Matt.13.33'>aliam parabolam locutus est eis simile est regnum caelorum fermento quod acceptum mulier abscondit in farinae satis tribus donec fermentatum est totum</verse>
        <verse osisID='Matt.13.34'>haec omnia locutus est Iesus in parabolis ad turbas et sine parabolis non loquebatur eis</verse>
        <verse osisID='Matt.13.35'>ut impleretur quod dictum erat per prophetam dicentem aperiam in parabolis os meum eructabo abscondita a constitutione mundi</verse>
        <verse osisID='Matt.13.36'>tunc dimissis turbis venit in domum et accesserunt ad eum discipuli eius dicentes dissere nobis parabolam zizaniorum agri</verse>
        <verse osisID='Matt.13.37'>qui respondens ait qui seminat bonum semen est Filius hominis</verse>
        <verse osisID='Matt.13.38'>ager autem est mundus bonum vero semen hii sunt filii regni zizania autem filii sunt nequam</verse>
        <verse osisID='Matt.13.39'>inimicus autem qui seminavit ea est diabolus messis vero consummatio saeculi est messores autem angeli sunt</verse>
        <verse osisID='Matt.13.40'>sicut ergo colliguntur zizania et igni conburuntur sic erit in consummatione saeculi</verse>
        <verse osisID='Matt.13.41'>mittet Filius hominis angelos suos et colligent de regno eius omnia scandala et eos qui faciunt iniquitatem</verse>
        <verse osisID='Matt.13.42'>et mittent eos in caminum ignis ibi erit fletus et stridor dentium</verse>
        <verse osisID='Matt.13.43'>tunc iusti fulgebunt sicut sol in regno Patris eorum qui habet aures audiat</verse>
        <verse osisID='Matt.13.44'>simile est regnum caelorum thesauro abscondito in agro quem qui invenit homo abscondit et prae gaudio illius vadit et vendit universa quae habet et emit agrum illum</verse>
        <verse osisID='Matt.13.45'>iterum simile est regnum caelorum homini negotiatori quaerenti bonas margaritas</verse>
        <verse osisID='Matt.13.46'>inventa autem una pretiosa margarita abiit et vendidit omnia quae habuit et emit eam</verse>
        <verse osisID='Matt.13.47'>iterum simile est regnum caelorum sagenae missae in mare et ex omni genere congreganti</verse>
        <verse osisID='Matt.13.48'>quam cum impleta esset educentes et secus litus sedentes elegerunt bonos in vasa malos autem foras miserunt</verse>
        <verse osisID='Matt.13.49'>sic erit in consummatione saeculi exibunt angeli et separabunt malos de medio iustorum</verse>
        <verse osisID='Matt.13.50'>et mittent eos in caminum ignis ibi erit fletus et stridor dentium</verse>
        <verse osisID='Matt.13.51'>intellexistis haec omnia dicunt ei etiam</verse>
        <verse osisID='Matt.13.52'>ait illis ideo omnis scriba doctus in regno caelorum similis est homini patri familias qui profert de thesauro suo nova et vetera</verse>
        <verse osisID='Matt.13.53'>et factum est cum consummasset Iesus parabolas istas transiit inde</verse>
        <verse osisID='Matt.13.54'>et veniens in patriam suam docebat eos in synagogis eorum ita ut mirarentur et dicerent unde huic sapientia haec et virtutes</verse>
        <verse osisID='Matt.13.55'>nonne hic est fabri filius nonne mater eius dicitur Maria et fratres eius Iacobus et Ioseph et Simon et Iudas</verse>
        <verse osisID='Matt.13.56'>et sorores eius nonne omnes apud nos sunt unde ergo huic omnia ista</verse>
        <verse osisID='Matt.13.57'>et scandalizabantur in eo Iesus autem dixit eis non est propheta sine honore nisi in patria sua et in domo sua</verse>
        <verse osisID='Matt.13.58'>et non fecit ibi virtutes multas propter incredulitatem illorum</verse>
      </chapter>
      <chapter osisID='Matt.14'>
        <verse osisID='Matt.14.1'>in illo tempore audiit Herodes tetrarcha famam Iesu</verse>
        <verse osisID='Matt.14.2'>et ait pueris suis hic est Iohannes Baptista ipse surrexit a mortuis et ideo virtutes inoperantur in eo</verse>
        <verse osisID='Matt.14.3'>Herodes enim tenuit Iohannem et alligavit eum et posuit in carcere propter Herodiadem uxorem fratris sui</verse>
        <verse osisID='Matt.14.4'>dicebat enim illi Iohannes non licet tibi habere eam</verse>
        <verse osisID='Matt.14.5'>et volens illum occidere timuit populum quia sicut prophetam eum habebant</verse>
        <verse osisID='Matt.14.6'>die autem natalis Herodis saltavit filia Herodiadis in medio et placuit Herodi</verse>
        <verse osisID='Matt.14.7'>unde cum iuramento pollicitus est ei dare quodcumque postulasset ab eo</verse>
        <verse osisID='Matt.14.8'>at illa praemonita a matre sua da mihi inquit hic in disco caput Iohannis Baptistae</verse>
        <verse osisID='Matt.14.9'>et contristatus est rex propter iuramentum autem et eos qui pariter recumbebant iussit dari</verse>
        <verse osisID='Matt.14.10'>misitque et decollavit Iohannem in carcere</verse>
        <verse osisID='Matt.14.11'>et adlatum est caput eius in disco et datum est puellae et tulit matri suae</verse>
        <verse osisID='Matt.14.12'>et accedentes discipuli eius tulerunt corpus et sepelierunt illud et venientes nuntiaverunt Iesu</verse>
        <verse osisID='Matt.14.13'>quod cum audisset Iesus secessit inde in navicula in locum desertum seorsum et cum audissent turbae secutae sunt eum pedestres de civitatibus</verse>
        <verse osisID='Matt.14.14'>et exiens vidit turbam multam et misertus est eius et curavit languidos eorum</verse>
        <verse osisID='Matt.14.15'>vespere autem facto accesserunt ad eum discipuli eius dicentes desertus est locus et hora iam praeteriit dimitte turbas ut euntes in castella emant sibi escas</verse>
        <verse osisID='Matt.14.16'>Iesus autem dixit eis non habent necesse ire date illis vos manducare</verse>
        <verse osisID='Matt.14.17'>responderunt ei non habemus hic nisi quinque panes et duos pisces</verse>
        <verse osisID='Matt.14.18'>qui ait eis adferte illos mihi huc</verse>
        <verse osisID='Matt.14.19'>et cum iussisset turbam discumbere supra faenum acceptis quinque panibus et duobus piscibus aspiciens in caelum benedixit et fregit et dedit discipulis panes discipuli autem turbis</verse>
        <verse osisID='Matt.14.20'>et manducaverunt omnes et saturati sunt et tulerunt reliquias duodecim cofinos fragmentorum plenos</verse>
        <verse osisID='Matt.14.21'>manducantium autem fuit numerus quinque milia virorum exceptis mulieribus et parvulis</verse>
        <verse osisID='Matt.14.22'>et statim iussit discipulos ascendere in navicula et praecedere eum trans fretum donec dimitteret turbas</verse>
        <verse osisID='Matt.14.23'>et dimissa turba ascendit in montem solus orare vespere autem facto solus erat ibi</verse>
        <verse osisID='Matt.14.24'>navicula autem in medio mari iactabatur fluctibus erat enim contrarius ventus</verse>
        <verse osisID='Matt.14.25'>quarta autem vigilia noctis venit ad eos ambulans supra mare</verse>
        <verse osisID='Matt.14.26'>et videntes eum supra mare ambulantem turbati sunt dicentes quia fantasma est et prae timore clamaverunt</verse>
        <verse osisID='Matt.14.27'>statimque Iesus locutus est eis dicens habete fiduciam ego sum nolite timere</verse>
        <verse osisID='Matt.14.28'>respondens autem Petrus dixit Domine si tu es iube me venire ad te super aquas</verse>
        <verse osisID='Matt.14.29'>at ipse ait veni et descendens Petrus de navicula ambulabat super aquam ut veniret ad Iesum</verse>
        <verse osisID='Matt.14.30'>videns vero ventum validum timuit et cum coepisset mergi clamavit dicens Domine salvum me fac</verse>
        <verse osisID='Matt.14.31'>et continuo Iesus extendens manum adprehendit eum et ait illi modicae fidei quare dubitasti</verse>
        <verse osisID='Matt.14.32'>et cum ascendissent in naviculam cessavit ventus</verse>
        <verse osisID='Matt.14.33'>qui autem in navicula erant venerunt et adoraverunt eum dicentes vere Filius Dei es</verse>
        <verse osisID='Matt.14.34'>et cum transfretassent venerunt in terram Gennesar</verse>
        <verse osisID='Matt.14.35'>et cum cognovissent eum viri loci illius miserunt in universam regionem illam et obtulerunt ei omnes male habentes</verse>
        <verse osisID='Matt.14.36'>et rogabant eum ut vel fimbriam vestimenti eius tangerent et quicumque tetigerunt salvi facti sunt</verse>
      </chapter>
      <chapter osisID='Matt.15'>
        <verse osisID='Matt.15.1'>tunc accesserunt ad eum ab Hierosolymis scribae et Pharisaei dicentes</verse>
        <verse osisID='Matt.15.2'>quare discipuli tui transgrediuntur traditionem seniorum non enim lavant manus suas cum panem manducant</verse>
        <verse osisID='Matt.15.3'>ipse autem respondens ait illis quare et vos transgredimini mandatum Dei propter traditionem vestram</verse>
        <verse osisID='Matt.15.4'>nam Deus dixit honora patrem et matrem et qui maledixerit patri vel matri morte moriatur</verse>
        <verse osisID='Matt.15.5'>vos autem dicitis quicumque dixerit patri vel matri munus quodcumque est ex me tibi proderit</verse>
        <verse osisID='Matt.15.6'>et non honorificabit patrem suum aut matrem et irritum fecistis mandatum Dei propter traditionem vestram</verse>
        <verse osisID='Matt.15.7'>hypocritae bene prophetavit de vobis Esaias dicens</verse>
        <verse osisID='Matt.15.8'>populus hic labiis me honorat cor autem eorum longe est a me</verse>
        <verse osisID='Matt.15.9'>sine causa autem colunt me docentes doctrinas mandata hominum</verse>
        <verse osisID='Matt.15.10'>et convocatis ad se turbis dixit eis audite et intellegite</verse>
        <verse osisID='Matt.15.11'>non quod intrat in os coinquinat hominem sed quod procedit ex ore hoc coinquinat hominem</verse>
        <verse osisID='Matt.15.12'>tunc accedentes discipuli eius dixerunt ei scis quia Pharisaei audito verbo scandalizati sunt</verse>
        <verse osisID='Matt.15.13'>at ille respondens ait omnis plantatio quam non plantavit Pater meus caelestis eradicabitur</verse>
        <verse osisID='Matt.15.14'>sinite illos caeci sunt duces caecorum caecus autem si caeco ducatum praestet ambo in foveam cadunt</verse>
        <verse osisID='Matt.15.15'>respondens autem Petrus dixit ei edissere nobis parabolam istam</verse>
        <verse osisID='Matt.15.16'>at ille dixit adhuc et vos sine intellectu estis</verse>
        <verse osisID='Matt.15.17'>non intellegitis quia omne quod in os intrat in ventrem vadit et in secessum emittitur</verse>
        <verse osisID='Matt.15.18'>quae autem procedunt de ore de corde exeunt et ea coinquinant hominem</verse>
        <verse osisID='Matt.15.19'>de corde enim exeunt cogitationes malae homicidia adulteria fornicationes furta falsa testimonia blasphemiae</verse>
        <verse osisID='Matt.15.20'>haec sunt quae coinquinant hominem non lotis autem manibus manducare non coinquinat hominem</verse>
        <verse osisID='Matt.15.21'>et egressus inde Iesus secessit in partes Tyri et Sidonis</verse>
        <verse osisID='Matt.15.22'>et ecce mulier chananea a finibus illis egressa clamavit dicens ei miserere mei Domine Fili David filia mea male a daemonio vexatur</verse>
        <verse osisID='Matt.15.23'>qui non respondit ei verbum et accedentes discipuli eius rogabant eum dicentes dimitte eam quia clamat post nos</verse>
        <verse osisID='Matt.15.24'>ipse autem respondens ait non sum missus nisi ad oves quae perierunt domus Israhel</verse>
        <verse osisID='Matt.15.25'>at illa venit et adoravit eum dicens Domine adiuva me</verse>
        <verse osisID='Matt.15.26'>qui respondens ait non est bonum sumere panem filiorum et mittere canibus</verse>
        <verse osisID='Matt.15.27'>at illa dixit etiam Domine nam et catelli edunt de micis quae cadunt de mensa dominorum suorum</verse>
        <verse osisID='Matt.15.28'>tunc respondens Iesus ait illi o mulier magna est fides tua fiat tibi sicut vis et sanata est filia illius ex illa hora</verse>
        <verse osisID='Matt.15.29'>et cum transisset inde Iesus venit secus mare Galilaeae et ascendens in montem sedebat ibi</verse>
        <verse osisID='Matt.15.30'>et accesserunt ad eum turbae multae habentes secum mutos clodos caecos debiles et alios multos et proiecerunt eos ad pedes eius et curavit eos</verse>
        <verse osisID='Matt.15.31'>ita ut turbae mirarentur videntes mutos loquentes clodos ambulantes caecos videntes et magnificabant Deum Israhel</verse>
        <verse osisID='Matt.15.32'>Iesus autem convocatis discipulis suis dixit misereor turbae quia triduo iam perseverant mecum et non habent quod manducent et dimittere eos ieiunos nolo ne deficiant in via</verse>
        <verse osisID='Matt.15.33'>et dicunt ei discipuli unde ergo nobis in deserto panes tantos ut saturemus turbam tantam</verse>
        <verse osisID='Matt.15.34'>et ait illis Iesus quot panes habetis at illi dixerunt septem et paucos pisciculos</verse>
        <verse osisID='Matt.15.35'>et praecepit turbae ut discumberet super terram</verse>
        <verse osisID='Matt.15.36'>et accipiens septem panes et pisces et gratias agens fregit et dedit discipulis suis et discipuli dederunt populo</verse>
        <verse osisID='Matt.15.37'>et comederunt omnes et saturati sunt et quod superfuit de fragmentis tulerunt septem sportas plenas</verse>
        <verse osisID='Matt.15.38'>erant autem qui manducaverant quattuor milia hominum extra parvulos et mulieres</verse>
        <verse osisID='Matt.15.39'>et dimissa turba ascendit in naviculam et venit in fines Magedan</verse>
      </chapter>
      <chapter osisID='Matt.16'>
        <verse osisID='Matt.16.1'>et accesserunt ad eum Pharisaei et Sadducaei temptantes et rogaverunt eum ut signum de caelo ostenderet eis</verse>
        <verse osisID='Matt.16.2'>at ille respondens ait eis facto vespere dicitis serenum erit rubicundum est enim caelum</verse>
        <verse osisID='Matt.16.3'>et mane hodie tempestas rutilat enim triste caelum</verse>
        <verse osisID='Matt.16.4'>faciem ergo caeli diiudicare nostis signa autem temporum non potestis generatio mala et adultera signum quaerit et signum non dabitur ei nisi signum Ionae et relictis illis abiit</verse>
        <verse osisID='Matt.16.5'>et cum venissent discipuli eius trans fretum obliti sunt panes accipere</verse>
        <verse osisID='Matt.16.6'>qui dixit illis intuemini et cavete a fermento Pharisaeorum et Sadducaeorum</verse>
        <verse osisID='Matt.16.7'>at illi cogitabant inter se dicentes quia panes non accepimus</verse>
        <verse osisID='Matt.16.8'>sciens autem Iesus dixit quid cogitatis inter vos modicae fidei quia panes non habetis</verse>
        <verse osisID='Matt.16.9'>nondum intellegitis neque recordamini quinque panum quinque milium hominum et quot cofinos sumpsistis</verse>
        <verse osisID='Matt.16.10'>neque septem panum quattuor milium hominum et quot sportas sumpsistis</verse>
        <verse osisID='Matt.16.11'>quare non intellegitis quia non de pane dixi vobis cavete a fermento Pharisaeorum et Sadducaeorum</verse>
        <verse osisID='Matt.16.12'>tunc intellexerunt quia non dixerit cavendum a fermento panum sed a doctrina Pharisaeorum et Sadducaeorum</verse>
        <verse osisID='Matt.16.13'>venit autem Iesus in partes Caesareae Philippi et interrogabat discipulos suos dicens quem dicunt homines esse Filium hominis</verse>
        <verse osisID='Matt.16.14'>at illi dixerunt alii Iohannem Baptistam alii autem Heliam alii vero Hieremiam aut unum ex prophetis</verse>
        <verse osisID='Matt.16.15'>dicit illis vos autem quem me esse dicitis</verse>
        <verse osisID='Matt.16.16'>respondens Simon Petrus dixit tu es Christus Filius Dei vivi</verse>
        <verse osisID='Matt.16.17'>respondens autem Iesus dixit ei beatus es Simon Bar Iona quia caro et sanguis non revelavit tibi sed Pater meus qui in caelis est</verse>
        <verse osisID='Matt.16.18'>et ego dico tibi quia tu es Petrus et super hanc petram aedificabo ecclesiam meam et portae inferi non praevalebunt adversum eam</verse>
        <verse osisID='Matt.16.19'>et tibi dabo claves regni caelorum et quodcumque ligaveris super terram erit ligatum in caelis et quodcumque solveris super terram erit solutum in caelis</verse>
        <verse osisID='Matt.16.20'>tunc praecepit discipulis suis ut nemini dicerent quia ipse esset Iesus Christus</verse>
        <verse osisID='Matt.16.21'>exinde coepit Iesus ostendere discipulis suis quia oporteret eum ire Hierosolymam et multa pati a senioribus et scribis et principibus sacerdotum et occidi et tertia die resurgere</verse>
        <verse osisID='Matt.16.22'>et adsumens eum Petrus coepit increpare illum dicens absit a te Domine non erit tibi hoc</verse>
        <verse osisID='Matt.16.23'>qui conversus dixit Petro vade post me Satana scandalum es mihi quia non sapis ea quae Dei sunt sed ea quae hominum</verse>
        <verse osisID='Matt.16.24'>tunc Iesus dixit discipulis suis si quis vult post me venire abneget semet ipsum et tollat crucem suam et sequatur me</verse>
        <verse osisID='Matt.16.25'>qui enim voluerit animam suam salvam facere perdet eam qui autem perdiderit animam suam propter me inveniet eam</verse>
        <verse osisID='Matt.16.26'>quid enim prodest homini si mundum universum lucretur animae vero suae detrimentum patiatur aut quam dabit homo commutationem pro anima sua</verse>
        <verse osisID='Matt.16.27'>Filius enim hominis venturus est in gloria Patris sui cum angelis suis et tunc reddet unicuique secundum opus eius</verse>
        <verse osisID='Matt.16.28'>amen dico vobis sunt quidam de hic stantibus qui non gustabunt mortem donec videant Filium hominis venientem in regno suo</verse>
      </chapter>
      <chapter osisID='Matt.17'>
        <verse osisID='Matt.17.1'>et post dies sex adsumpsit Iesus Petrum et Iacobum et Iohannem fratrem eius et ducit illos in montem excelsum seorsum</verse>
        <verse osisID='Matt.17.2'>et transfiguratus est ante eos et resplenduit facies eius sicut sol vestimenta autem eius facta sunt alba sicut nix</verse>
        <verse osisID='Matt.17.3'>et ecce apparuit illis Moses et Helias cum eo loquentes</verse>
        <verse osisID='Matt.17.4'>respondens autem Petrus dixit ad Iesum Domine bonum est nos hic esse si vis faciamus hic tria tabernacula tibi unum et Mosi unum et Heliae unum</verse>
        <verse osisID='Matt.17.5'>adhuc eo loquente ecce nubes lucida obumbravit eos et ecce vox de nube dicens hic est Filius meus dilectus in quo mihi bene conplacuit ipsum audite</verse>
        <verse osisID='Matt.17.6'>et audientes discipuli ceciderunt in faciem suam et timuerunt valde</verse>
        <verse osisID='Matt.17.7'>et accessit Iesus et tetigit eos dixitque eis surgite et nolite timere</verse>
        <verse osisID='Matt.17.8'>levantes autem oculos suos neminem viderunt nisi solum Iesum</verse>
        <verse osisID='Matt.17.9'>et descendentibus illis de monte praecepit Iesus dicens nemini dixeritis visionem donec Filius hominis a mortuis resurgat</verse>
        <verse osisID='Matt.17.10'>et interrogaverunt eum discipuli dicentes quid ergo scribae dicunt quod Heliam oporteat primum venire</verse>
        <verse osisID='Matt.17.11'>at ille respondens ait eis Helias quidem venturus est et restituet omnia</verse>
        <verse osisID='Matt.17.12'>dico autem vobis quia Helias iam venit et non cognoverunt eum sed fecerunt in eo quaecumque voluerunt sic et Filius hominis passurus est ab eis</verse>
        <verse osisID='Matt.17.13'>tunc intellexerunt discipuli quia de Iohanne Baptista dixisset eis</verse>
        <verse osisID='Matt.17.14'>et cum venisset ad turbam accessit ad eum homo genibus provolutus ante eum dicens Domine miserere filii mei quia lunaticus est et male patitur nam saepe cadit in ignem et crebro in aquam</verse>
        <verse osisID='Matt.17.15'>et obtuli eum discipulis tuis et non potuerunt curare eum</verse>
        <verse osisID='Matt.17.16'>respondens Iesus ait o generatio incredula et perversa quousque ero vobiscum usquequo patiar vos adferte huc illum ad me</verse>
        <verse osisID='Matt.17.17'>et increpavit ei Iesus et exiit ab eo daemonium et curatus est puer ex illa hora</verse>
        <verse osisID='Matt.17.18'>tunc accesserunt discipuli ad Iesum secreto et dixerunt quare nos non potuimus eicere illum</verse>
        <verse osisID='Matt.17.19'>dicit illis propter incredulitatem vestram amen quippe dico vobis si habueritis fidem sicut granum sinapis dicetis monti huic transi hinc et transibit et nihil inpossibile erit vobis</verse>
        <verse osisID='Matt.17.20'>hoc autem genus non eicitur nisi per orationem et ieiunium</verse>
        <verse osisID='Matt.17.21'>conversantibus autem eis in Galilaea dixit illis Iesus Filius hominis tradendus est in manus hominum</verse>
        <verse osisID='Matt.17.22'>et occident eum et tertio die resurget et contristati sunt vehementer</verse>
        <verse osisID='Matt.17.23'>et cum venissent Capharnaum accesserunt qui didragma accipiebant ad Petrum et dixerunt magister vester non solvit didragma</verse>
        <verse osisID='Matt.17.24'>ait etiam et cum intrasset domum praevenit eum Iesus dicens quid tibi videtur Simon reges terrae a quibus accipiunt tributum vel censum a filiis suis an ab alienis</verse>
        <verse osisID='Matt.17.25'>et ille dixit ab alienis dixit illi Iesus ergo liberi sunt filii</verse>
        <verse osisID='Matt.17.26'>ut autem non scandalizemus eos vade ad mare et mitte hamum et eum piscem qui primus ascenderit tolle et aperto ore eius invenies staterem illum sumens da eis pro me et te</verse>
      </chapter>
      <chapter osisID='Matt.18'>
        <verse osisID='Matt.18.1'>in illa hora accesserunt discipuli ad Iesum dicentes quis putas maior est in regno caelorum</verse>
        <verse osisID='Matt.18.2'>et advocans Iesus parvulum statuit eum in medio eorum</verse>
        <verse osisID='Matt.18.3'>et dixit amen dico vobis nisi conversi fueritis et efficiamini sicut parvuli non intrabitis in regnum caelorum</verse>
        <verse osisID='Matt.18.4'>quicumque ergo humiliaverit se sicut parvulus iste hic est maior in regno caelorum</verse>
        <verse osisID='Matt.18.5'>et qui susceperit unum parvulum talem in nomine meo me suscipit</verse>
        <verse osisID='Matt.18.6'>qui autem scandalizaverit unum de pusillis istis qui in me credunt expedit ei ut suspendatur mola asinaria in collo eius et demergatur in profundum maris</verse>
        <verse osisID='Matt.18.7'>vae mundo ab scandalis necesse est enim ut veniant scandala verumtamen vae homini per quem scandalum venit</verse>
        <verse osisID='Matt.18.8'>si autem manus tua vel pes tuus scandalizat te abscide eum et proice abs te bonum tibi est ad vitam ingredi debilem vel clodum quam duas manus vel duos pedes habentem mitti in ignem aeternum</verse>
        <verse osisID='Matt.18.9'>et si oculus tuus scandalizat te erue eum et proice abs te bonum tibi est unoculum in vitam intrare quam duos oculos habentem mitti in gehennam ignis</verse>
        <verse osisID='Matt.18.10'>videte ne contemnatis unum ex his pusillis dico enim vobis quia angeli eorum in caelis semper vident faciem Patris mei qui in caelis est</verse>
        <verse osisID='Matt.18.11'>venit enim Filius hominis salvare quod perierat</verse>
        <verse osisID='Matt.18.12'>quid vobis videtur si fuerint alicui centum oves et erraverit una ex eis nonne relinquet nonaginta novem in montibus et vadit quaerere eam quae erravit</verse>
        <verse osisID='Matt.18.13'>et si contigerit ut inveniat eam amen dico vobis quia gaudebit super eam magis quam super nonaginta novem quae non erraverunt</verse>
        <verse osisID='Matt.18.14'>sic non est voluntas ante Patrem vestrum qui in caelis est ut pereat unus de pusillis istis</verse>
        <verse osisID='Matt.18.15'>si autem peccaverit in te frater tuus vade et corripe eum inter te et ipsum solum si te audierit lucratus es fratrem tuum</verse>
        <verse osisID='Matt.18.16'>si autem non te audierit adhibe tecum adhuc unum vel duos ut in ore duorum testium vel trium stet omne verbum</verse>
        <verse osisID='Matt.18.17'>quod si non audierit eos dic ecclesiae si autem et ecclesiam non audierit sit tibi sicut ethnicus et publicanus</verse>
        <verse osisID='Matt.18.18'>amen dico vobis quaecumque alligaveritis super terram erunt ligata et in caelo et quaecumque solveritis super terram erunt soluta et in caelo</verse>
        <verse osisID='Matt.18.19'>iterum dico vobis quia si duo ex vobis consenserint super terram de omni re quacumque petierint fiet illis a Patre meo qui in caelis est</verse>
        <verse osisID='Matt.18.20'>ubi enim sunt duo vel tres congregati in nomine meo ibi sum in medio eorum</verse>
        <verse osisID='Matt.18.21'>tunc accedens Petrus ad eum dixit Domine quotiens peccabit in me frater meus et dimittam ei usque septies</verse>
        <verse osisID='Matt.18.22'>dicit illi Iesus non dico tibi usque septies sed usque septuagies septies</verse>
        <verse osisID='Matt.18.23'>ideo adsimilatum est regnum caelorum homini regi qui voluit rationem ponere cum servis suis</verse>
        <verse osisID='Matt.18.24'>et cum coepisset rationem ponere oblatus est ei unus qui debebat decem milia talenta</verse>
        <verse osisID='Matt.18.25'>cum autem non haberet unde redderet iussit eum dominus venundari et uxorem eius et filios et omnia quae habebat et reddi</verse>
        <verse osisID='Matt.18.26'>procidens autem servus ille orabat eum dicens patientiam habe in me et omnia reddam tibi</verse>
        <verse osisID='Matt.18.27'>misertus autem dominus servi illius dimisit eum et debitum dimisit ei</verse>
        <verse osisID='Matt.18.28'>egressus autem servus ille invenit unum de conservis suis qui debebat ei centum denarios et tenens suffocabat eum dicens redde quod debes</verse>
        <verse osisID='Matt.18.29'>et procidens conservus eius rogabat eum dicens patientiam habe in me et omnia reddam tibi</verse>
        <verse osisID='Matt.18.30'>ille autem noluit sed abiit et misit eum in carcerem donec redderet debitum</verse>
        <verse osisID='Matt.18.31'>videntes autem conservi eius quae fiebant contristati sunt valde et venerunt et narraverunt domino suo omnia quae facta erant</verse>
        <verse osisID='Matt.18.32'>tunc vocavit illum dominus suus et ait illi serve nequam omne debitum dimisi tibi quoniam rogasti me</verse>
        <verse osisID='Matt.18.33'>non ergo oportuit et te misereri conservi tui sicut et ego tui misertus sum</verse>
        <verse osisID='Matt.18.34'>et iratus dominus eius tradidit eum tortoribus quoadusque redderet universum debitum</verse>
        <verse osisID='Matt.18.35'>sic et Pater meus caelestis faciet vobis si non remiseritis unusquisque fratri suo de cordibus vestris</verse>
      </chapter>
      <chapter osisID='Matt.19'>
        <verse osisID='Matt.19.1'>et factum est cum consummasset Iesus sermones istos migravit a Galilaea et venit in fines Iudaeae trans Iordanen</verse>
        <verse osisID='Matt.19.2'>et secutae sunt eum turbae multae et curavit eos ibi</verse>
        <verse osisID='Matt.19.3'>et accesserunt ad eum Pharisaei temptantes eum et dicentes si licet homini dimittere uxorem suam quacumque ex causa</verse>
        <verse osisID='Matt.19.4'>qui respondens ait eis non legistis quia qui fecit ab initio masculum et feminam fecit eos</verse>
        <verse osisID='Matt.19.5'>et dixit propter hoc dimittet homo patrem et matrem et adherebit uxori suae et erunt duo in carne una</verse>
        <verse osisID='Matt.19.6'>itaque iam non sunt duo sed una caro quod ergo Deus coniunxit homo non separet</verse>
        <verse osisID='Matt.19.7'>dicunt illi quid ergo Moses mandavit dari libellum repudii et dimittere</verse>
        <verse osisID='Matt.19.8'>ait illis quoniam Moses ad duritiam cordis vestri permisit vobis dimittere uxores vestras ab initio autem non sic fuit</verse>
        <verse osisID='Matt.19.9'>dico autem vobis quia quicumque dimiserit uxorem suam nisi ob fornicationem et aliam duxerit moechatur et qui dimissam duxerit moechatur</verse>
        <verse osisID='Matt.19.10'>dicunt ei discipuli eius si ita est causa homini cum uxore non expedit nubere</verse>
        <verse osisID='Matt.19.11'>qui dixit non omnes capiunt verbum istud sed quibus datum est</verse>
        <verse osisID='Matt.19.12'>sunt enim eunuchi qui de matris utero sic nati sunt et sunt eunuchi qui facti sunt ab hominibus et sunt eunuchi qui se ipsos castraverunt propter regnum caelorum qui potest capere capiat</verse>
        <verse osisID='Matt.19.13'>tunc oblati sunt ei parvuli ut manus eis inponeret et oraret discipuli autem increpabant eis</verse>
        <verse osisID='Matt.19.14'>Iesus vero ait eis sinite parvulos et nolite eos prohibere ad me venire talium est enim regnum caelorum</verse>
        <verse osisID='Matt.19.15'>et cum inposuisset eis manus abiit inde</verse>
        <verse osisID='Matt.19.16'>et ecce unus accedens ait illi magister bone quid boni faciam ut habeam vitam aeternam</verse>
        <verse osisID='Matt.19.17'>qui dixit ei quid me interrogas de bono unus est bonus Deus si autem vis ad vitam ingredi serva mandata</verse>
        <verse osisID='Matt.19.18'>dicit illi quae Iesus autem dixit non homicidium facies non adulterabis non facies furtum non falsum testimonium dices</verse>
        <verse osisID='Matt.19.19'>honora patrem et matrem et diliges proximum tuum sicut te ipsum</verse>
        <verse osisID='Matt.19.20'>dicit illi adulescens omnia haec custodivi quid adhuc mihi deest</verse>
        <verse osisID='Matt.19.21'>ait illi Iesus si vis perfectus esse vade vende quae habes et da pauperibus et habebis thesaurum in caelo et veni sequere me</verse>
        <verse osisID='Matt.19.22'>cum audisset autem adulescens verbum abiit tristis erat enim habens multas possessiones</verse>
        <verse osisID='Matt.19.23'>Iesus autem dixit discipulis suis amen dico vobis quia dives difficile intrabit in regnum caelorum</verse>
        <verse osisID='Matt.19.24'>et iterum dico vobis facilius est camelum per foramen acus transire quam divitem intrare in regnum caelorum</verse>
        <verse osisID='Matt.19.25'>auditis autem his discipuli mirabantur valde dicentes quis ergo poterit salvus esse</verse>
        <verse osisID='Matt.19.26'>aspiciens autem Iesus dixit illis apud homines hoc inpossibile est apud Deum autem omnia possibilia sunt</verse>
        <verse osisID='Matt.19.27'>tunc respondens Petrus dixit ei ecce nos reliquimus omnia et secuti sumus te quid ergo erit nobis</verse>
        <verse osisID='Matt.19.28'>Iesus autem dixit illis amen dico vobis quod vos qui secuti estis me in regeneratione cum sederit Filius hominis in sede maiestatis suae sedebitis et vos super sedes duodecim iudicantes duodecim tribus Israhel</verse>
        <verse osisID='Matt.19.29'>et omnis qui reliquit domum vel fratres aut sorores aut patrem aut matrem aut uxorem aut filios aut agros propter nomen meum centuplum accipiet et vitam aeternam possidebit</verse>
        <verse osisID='Matt.19.30'>multi autem erunt primi novissimi et novissimi primi</verse>
      </chapter>
      <chapter osisID='Matt.20'>
        <verse osisID='Matt.20.1'>simile est enim regnum caelorum homini patri familias qui exiit primo mane conducere operarios in vineam suam</verse>
        <verse osisID='Matt.20.2'>conventione autem facta cum operariis ex denario diurno misit eos in vineam suam</verse>
        <verse osisID='Matt.20.3'>et egressus circa horam tertiam vidit alios stantes in foro otiosos</verse>
        <verse osisID='Matt.20.4'>et illis dixit ite et vos in vineam et quod iustum fuerit dabo vobis</verse>
        <verse osisID='Matt.20.5'>illi autem abierunt iterum autem exiit circa sextam et nonam horam et fecit similiter</verse>
        <verse osisID='Matt.20.6'>circa undecimam vero exiit et invenit alios stantes et dicit illis quid hic statis tota die otiosi</verse>
        <verse osisID='Matt.20.7'>dicunt ei quia nemo nos conduxit dicit illis ite et vos in vineam</verse>
        <verse osisID='Matt.20.8'>cum sero autem factum esset dicit dominus vineae procuratori suo voca operarios et redde illis mercedem incipiens a novissimis usque ad primos</verse>
        <verse osisID='Matt.20.9'>cum venissent ergo qui circa undecimam horam venerant acceperunt singulos denarios</verse>
        <verse osisID='Matt.20.10'>venientes autem et primi arbitrati sunt quod plus essent accepturi acceperunt autem et ipsi singulos denarios</verse>
        <verse osisID='Matt.20.11'>et accipientes murmurabant adversus patrem familias</verse>
        <verse osisID='Matt.20.12'>dicentes hii novissimi una hora fecerunt et pares illos nobis fecisti qui portavimus pondus diei et aestus</verse>
        <verse osisID='Matt.20.13'>at ille respondens uni eorum dixit amice non facio tibi iniuriam nonne ex denario convenisti mecum</verse>
        <verse osisID='Matt.20.14'>tolle quod tuum est et vade volo autem et huic novissimo dare sicut et tibi</verse>
        <verse osisID='Matt.20.15'>aut non licet mihi quod volo facere an oculus tuus nequam est quia ego bonus sum</verse>
        <verse osisID='Matt.20.16'>sic erunt novissimi primi et primi novissimi multi sunt enim vocati pauci autem electi</verse>
        <verse osisID='Matt.20.17'>et ascendens Iesus Hierosolymam adsumpsit duodecim discipulos secreto et ait illis</verse>
        <verse osisID='Matt.20.18'>ecce ascendimus Hierosolymam et Filius hominis tradetur principibus sacerdotum et scribis et condemnabunt eum morte</verse>
        <verse osisID='Matt.20.19'>et tradent eum gentibus ad deludendum et flagellandum et crucifigendum et tertia die resurget</verse>
        <verse osisID='Matt.20.20'>tunc accessit ad eum mater filiorum Zebedaei cum filiis suis adorans et petens aliquid ab eo</verse>
        <verse osisID='Matt.20.21'>qui dixit ei quid vis ait illi dic ut sedeant hii duo filii mei unus ad dexteram tuam et unus ad sinistram in regno tuo</verse>
        <verse osisID='Matt.20.22'>respondens autem Iesus dixit nescitis quid petatis potestis bibere calicem quem ego bibiturus sum dicunt ei possumus</verse>
        <verse osisID='Matt.20.23'>ait illis calicem quidem meum bibetis sedere autem ad dexteram meam et sinistram non est meum dare vobis sed quibus paratum est a Patre meo</verse>
        <verse osisID='Matt.20.24'>et audientes decem indignati sunt de duobus fratribus</verse>
        <verse osisID='Matt.20.25'>Iesus autem vocavit eos ad se et ait scitis quia principes gentium dominantur eorum et qui maiores sunt potestatem exercent in eos</verse>
        <verse osisID='Matt.20.26'>non ita erit inter vos sed quicumque voluerit inter vos maior fieri sit vester minister</verse>
        <verse osisID='Matt.20.27'>et qui voluerit inter vos primus esse erit vester servus</verse>
        <verse osisID='Matt.20.28'>sicut Filius hominis non venit ministrari sed ministrare et dare animam suam redemptionem pro multis</verse>
        <verse osisID='Matt.20.29'>et egredientibus eis ab Hiericho secuta est eum turba multa</verse>
        <verse osisID='Matt.20.30'>et ecce duo caeci sedentes secus viam audierunt quia Iesus transiret et clamaverunt dicentes Domine miserere nostri Fili David</verse>
        <verse osisID='Matt.20.31'>turba autem increpabat eos ut tacerent at illi magis clamabant dicentes Domine miserere nostri Fili David</verse>
        <verse osisID='Matt.20.32'>et stetit Iesus et vocavit eos et ait quid vultis ut faciam vobis</verse>
        <verse osisID='Matt.20.33'>dicunt illi Domine ut aperiantur oculi nostri</verse>
        <verse osisID='Matt.20.34'>misertus autem eorum Iesus tetigit oculos eorum et confestim viderunt et secuti sunt eum</verse>
      </chapter>
      <chapter osisID='Matt.21'>
        <verse osisID='Matt.21.1'>et cum adpropinquassent Hierosolymis et venissent Bethfage ad montem Oliveti tunc Iesus misit duos discipulos</verse>
        <verse osisID='Matt.21.2'>dicens eis ite in castellum quod contra vos est et statim invenietis asinam alligatam et pullum cum ea solvite et adducite mihi</verse>
        <verse osisID='Matt.21.3'>et si quis vobis aliquid dixerit dicite quia Dominus his opus habet et confestim dimittet eos</verse>
        <verse osisID='Matt.21.4'>hoc autem factum est ut impleretur quod dictum est per prophetam dicentem</verse>
        <verse osisID='Matt.21.5'>dicite filiae Sion ecce rex tuus venit tibi mansuetus et sedens super asinam et pullum filium subiugalis</verse>
        <verse osisID='Matt.21.6'>euntes autem discipuli fecerunt sicut praecepit illis Iesus</verse>
        <verse osisID='Matt.21.7'>et adduxerunt asinam et pullum et inposuerunt super eis vestimenta sua et eum desuper sedere fecerunt</verse>
        <verse osisID='Matt.21.8'>plurima autem turba straverunt vestimenta sua in via alii autem caedebant ramos de arboribus et sternebant in via</verse>
        <verse osisID='Matt.21.9'>turbae autem quae praecedebant et quae sequebantur clamabant dicentes osanna Filio David benedictus qui venturus est in nomine Domini osanna in altissimis</verse>
        <verse osisID='Matt.21.10'>et cum intrasset Hierosolymam commota est universa civitas dicens quis est hic</verse>
        <verse osisID='Matt.21.11'>populi autem dicebant hic est Iesus propheta a Nazareth Galilaeae</verse>
        <verse osisID='Matt.21.12'>et intravit Iesus in templum Dei et eiciebat omnes vendentes et ementes in templo et mensas nummulariorum et cathedras vendentium columbas evertit</verse>
        <verse osisID='Matt.21.13'>et dicit eis scriptum est domus mea domus orationis vocabitur vos autem fecistis eam speluncam latronum</verse>
        <verse osisID='Matt.21.14'>et accesserunt ad eum caeci et claudi in templo et sanavit eos</verse>
        <verse osisID='Matt.21.15'>videntes autem principes sacerdotum et scribae mirabilia quae fecit et pueros clamantes in templo et dicentes osanna Filio David indignati sunt</verse>
        <verse osisID='Matt.21.16'>et dixerunt ei audis quid isti dicant Iesus autem dicit eis utique numquam legistis quia ex ore infantium et lactantium perfecisti laudem</verse>
        <verse osisID='Matt.21.17'>et relictis illis abiit foras extra civitatem in Bethaniam ibique mansit</verse>
        <verse osisID='Matt.21.18'>mane autem revertens in civitatem esuriit</verse>
        <verse osisID='Matt.21.19'>et videns fici arborem unam secus viam venit ad eam et nihil invenit in ea nisi folia tantum et ait illi numquam ex te fructus nascatur in sempiternum et arefacta est continuo ficulnea</verse>
        <verse osisID='Matt.21.20'>et videntes discipuli mirati sunt dicentes quomodo continuo aruit</verse>
        <verse osisID='Matt.21.21'>respondens autem Iesus ait eis amen dico vobis si habueritis fidem et non haesitaveritis non solum de ficulnea facietis sed et si monti huic dixeritis tolle et iacta te in mare fiet</verse>
        <verse osisID='Matt.21.22'>et omnia quaecumque petieritis in oratione credentes accipietis</verse>
        <verse osisID='Matt.21.23'>et cum venisset in templum accesserunt ad eum docentem principes sacerdotum et seniores populi dicentes in qua potestate haec facis et quis tibi dedit hanc potestatem</verse>
        <verse osisID='Matt.21.24'>respondens Iesus dixit illis interrogabo vos et ego unum sermonem quem si dixeritis mihi et ego vobis dicam in qua potestate haec facio</verse>
        <verse osisID='Matt.21.25'>baptismum Iohannis unde erat e caelo an ex hominibus at illi cogitabant inter se dicentes si dixerimus e caelo dicet nobis quare ergo non credidistis illi</verse>
        <verse osisID='Matt.21.26'>si autem dixerimus ex hominibus timemus turbam omnes enim habent Iohannem sicut prophetam</verse>
        <verse osisID='Matt.21.27'>et respondentes Iesu dixerunt nescimus ait illis et ipse nec ego dico vobis in qua potestate haec facio</verse>
        <verse osisID='Matt.21.28'>quid autem vobis videtur homo habebat duos filios et accedens ad primum dixit fili vade hodie operare in vinea mea</verse>
        <verse osisID='Matt.21.29'>ille autem respondens ait nolo postea autem paenitentia motus abiit</verse>
        <verse osisID='Matt.21.30'>accedens autem ad alterum dixit similiter at ille respondens ait eo domine et non ivit</verse>
        <verse osisID='Matt.21.31'>quis ex duobus fecit voluntatem patris dicunt novissimus dicit illis Iesus amen dico vobis quia publicani et meretrices praecedunt vos in regno Dei</verse>
        <verse osisID='Matt.21.32'>venit enim ad vos Iohannes in via iustitiae et non credidistis ei publicani autem et meretrices crediderunt ei vos autem videntes nec paenitentiam habuistis postea ut crederetis ei</verse>
        <verse osisID='Matt.21.33'>aliam parabolam audite homo erat pater familias qui plantavit vineam et sepem circumdedit ei et fodit in ea torcular et aedificavit turrem et locavit eam agricolis et peregre profectus est</verse>
        <verse osisID='Matt.21.34'>cum autem tempus fructuum adpropinquasset misit servos suos ad agricolas ut acciperent fructus eius</verse>
        <verse osisID='Matt.21.35'>et agricolae adprehensis servis eius alium ceciderunt alium occiderunt alium vero lapidaverunt</verse>
        <verse osisID='Matt.21.36'>iterum misit alios servos plures prioribus et fecerunt illis similiter</verse>
        <verse osisID='Matt.21.37'>novissime autem misit ad eos filium suum dicens verebuntur filium meum</verse>
        <verse osisID='Matt.21.38'>agricolae autem videntes filium dixerunt intra se hic est heres venite occidamus eum et habebimus hereditatem eius</verse>
        <verse osisID='Matt.21.39'>et adprehensum eum eiecerunt extra vineam et occiderunt</verse>
        <verse osisID='Matt.21.40'>cum ergo venerit dominus vineae quid faciet agricolis illis</verse>
        <verse osisID='Matt.21.41'>aiunt illi malos male perdet et vineam locabit aliis agricolis qui reddant ei fructum temporibus suis</verse>
        <verse osisID='Matt.21.42'>dicit illis Iesus numquam legistis in scripturis lapidem quem reprobaverunt aedificantes hic factus est in caput anguli a Domino factum est istud et est mirabile in oculis nostris</verse>
        <verse osisID='Matt.21.43'>ideo dico vobis quia auferetur a vobis regnum Dei et dabitur genti facienti fructus eius</verse>
        <verse osisID='Matt.21.44'>et qui ceciderit super lapidem istum confringetur super quem vero ceciderit conteret eum</verse>
        <verse osisID='Matt.21.45'>et cum audissent principes sacerdotum et Pharisaei parabolas eius cognoverunt quod de ipsis diceret</verse>
        <verse osisID='Matt.21.46'>et quaerentes eum tenere timuerunt turbas quoniam sicut prophetam eum habebant</verse>
      </chapter>
      <chapter osisID='Matt.22'>
        <verse osisID='Matt.22.1'>et respondens Iesus dixit iterum in parabolis eis dicens</verse>
        <verse osisID='Matt.22.2'>simile factum est regnum caelorum homini regi qui fecit nuptias filio suo</verse>
        <verse osisID='Matt.22.3'>et misit servos suos vocare invitatos ad nuptias et nolebant venire</verse>
        <verse osisID='Matt.22.4'>iterum misit alios servos dicens dicite invitatis ecce prandium meum paravi tauri mei et altilia occisa et omnia parata venite ad nuptias</verse>
        <verse osisID='Matt.22.5'>illi autem neglexerunt et abierunt alius in villam suam alius vero ad negotiationem suam</verse>
        <verse osisID='Matt.22.6'>reliqui vero tenuerunt servos eius et contumelia adfectos occiderunt</verse>
        <verse osisID='Matt.22.7'>rex autem cum audisset iratus est et missis exercitibus suis perdidit homicidas illos et civitatem illorum succendit</verse>
        <verse osisID='Matt.22.8'>tunc ait servis suis nuptiae quidem paratae sunt sed qui invitati erant non fuerunt digni</verse>
        <verse osisID='Matt.22.9'>ite ergo ad exitus viarum et quoscumque inveneritis vocate ad nuptias</verse>
        <verse osisID='Matt.22.10'>et egressi servi eius in vias congregaverunt omnes quos invenerunt malos et bonos et impletae sunt nuptiae discumbentium</verse>
        <verse osisID='Matt.22.11'>intravit autem rex ut videret discumbentes et vidit ibi hominem non vestitum veste nuptiali</verse>
        <verse osisID='Matt.22.12'>et ait illi amice quomodo huc intrasti non habens vestem nuptialem at ille obmutuit</verse>
        <verse osisID='Matt.22.13'>tunc dixit rex ministris ligatis pedibus eius et manibus mittite eum in tenebras exteriores ibi erit fletus et stridor dentium</verse>
        <verse osisID='Matt.22.14'>multi autem sunt vocati pauci vero electi</verse>
        <verse osisID='Matt.22.15'>tunc abeuntes Pharisaei consilium inierunt ut caperent eum in sermone</verse>
        <verse osisID='Matt.22.16'>et mittunt ei discipulos suos cum Herodianis dicentes magister scimus quia verax es et viam Dei in veritate doces et non est tibi cura de aliquo non enim respicis personam hominum</verse>
        <verse osisID='Matt.22.17'>dic ergo nobis quid tibi videatur licet censum dare Caesari an non</verse>
        <verse osisID='Matt.22.18'>cognita autem Iesus nequitia eorum ait quid me temptatis hypocritae</verse>
        <verse osisID='Matt.22.19'>ostendite mihi nomisma census at illi obtulerunt ei denarium</verse>
        <verse osisID='Matt.22.20'>et ait illis Iesus cuius est imago haec et suprascriptio</verse>
        <verse osisID='Matt.22.21'>dicunt ei Caesaris tunc ait illis reddite ergo quae sunt Caesaris Caesari et quae sunt Dei Deo</verse>
        <verse osisID='Matt.22.22'>et audientes mirati sunt et relicto eo abierunt</verse>
        <verse osisID='Matt.22.23'>in illo die accesserunt ad eum Sadducaei qui dicunt non esse resurrectionem et interrogaverunt eum</verse>
        <verse osisID='Matt.22.24'>dicentes magister Moses dixit si quis mortuus fuerit non habens filium ut ducat frater eius uxorem illius et suscitet semen fratri suo</verse>
        <verse osisID='Matt.22.25'>erant autem apud nos septem fratres et primus uxore ducta defunctus est et non habens semen reliquit uxorem suam fratri suo</verse>
        <verse osisID='Matt.22.26'>similiter secundus et tertius usque ad septimum</verse>
        <verse osisID='Matt.22.27'>novissime autem omnium et mulier defuncta est</verse>
        <verse osisID='Matt.22.28'>in resurrectione ergo cuius erit de septem uxor omnes enim habuerunt eam</verse>
        <verse osisID='Matt.22.29'>respondens autem Iesus ait illis erratis nescientes scripturas neque virtutem Dei</verse>
        <verse osisID='Matt.22.30'>in resurrectione enim neque nubent neque nubentur sed sunt sicut angeli Dei in caelo</verse>
        <verse osisID='Matt.22.31'>de resurrectione autem mortuorum non legistis quod dictum est a Deo dicente vobis</verse>
        <verse osisID='Matt.22.32'>ego sum Deus Abraham et Deus Isaac et Deus Iacob non est Deus mortuorum sed viventium</verse>
        <verse osisID='Matt.22.33'>et audientes turbae mirabantur in doctrina eius</verse>
        <verse osisID='Matt.22.34'>Pharisaei autem audientes quod silentium inposuisset Sadducaeis convenerunt in unum</verse>
        <verse osisID='Matt.22.35'>et interrogavit eum unus ex eis legis doctor temptans eum</verse>
        <verse osisID='Matt.22.36'>magister quod est mandatum magnum in lege</verse>
        <verse osisID='Matt.22.37'>ait illi Iesus diliges Dominum Deum tuum ex toto corde tuo et in tota anima tua et in tota mente tua</verse>
        <verse osisID='Matt.22.38'>hoc est maximum et primum mandatum</verse>
        <verse osisID='Matt.22.39'>secundum autem simile est huic diliges proximum tuum sicut te ipsum</verse>
        <verse osisID='Matt.22.40'>in his duobus mandatis universa lex pendet et prophetae</verse>
        <verse osisID='Matt.22.41'>congregatis autem Pharisaeis interrogavit eos Iesus</verse>
        <verse osisID='Matt.22.42'>dicens quid vobis videtur de Christo cuius filius est dicunt ei David</verse>
        <verse osisID='Matt.22.43'>ait illis quomodo ergo David in spiritu vocat eum Dominum dicens</verse>
        <verse osisID='Matt.22.44'>dixit Dominus Domino meo sede a dextris meis donec ponam inimicos tuos scabillum pedum tuorum</verse>
        <verse osisID='Matt.22.45'>si ergo David vocat eum Dominum quomodo filius eius est</verse>
        <verse osisID='Matt.22.46'>et nemo poterat respondere ei verbum neque ausus fuit quisquam ex illa die eum amplius interrogare</verse>
      </chapter>
      <chapter osisID='Matt.23'>
        <verse osisID='Matt.23.1'>tunc Iesus locutus est ad turbas et discipulos suos</verse>
        <verse osisID='Matt.23.2'>dicens super cathedram Mosi sederunt scribae et Pharisaei</verse>
        <verse osisID='Matt.23.3'>omnia ergo quaecumque dixerint vobis servate et facite secundum opera vero eorum nolite facere dicunt enim et non faciunt</verse>
        <verse osisID='Matt.23.4'>alligant autem onera gravia et inportabilia et inponunt in umeros hominum digito autem suo nolunt ea movere</verse>
        <verse osisID='Matt.23.5'>omnia vero opera sua faciunt ut videantur ab hominibus dilatant enim phylacteria sua et magnificant fimbrias</verse>
        <verse osisID='Matt.23.6'>amant autem primos recubitus in cenis et primas cathedras in synagogis</verse>
        <verse osisID='Matt.23.7'>et salutationes in foro et vocari ab hominibus rabbi</verse>
        <verse osisID='Matt.23.8'>vos autem nolite vocari rabbi unus enim est magister vester omnes autem vos fratres estis</verse>
        <verse osisID='Matt.23.9'>et patrem nolite vocare vobis super terram unus enim est Pater vester qui in caelis est</verse>
        <verse osisID='Matt.23.10'>nec vocemini magistri quia magister vester unus est Christus</verse>
        <verse osisID='Matt.23.11'>qui maior est vestrum erit minister vester</verse>
        <verse osisID='Matt.23.12'>qui autem se exaltaverit humiliabitur et qui se humiliaverit exaltabitur</verse>
        <verse osisID='Matt.23.13'>vae autem vobis scribae et Pharisaei hypocritae quia clauditis regnum caelorum ante homines vos enim non intratis nec introeuntes sinitis intrare</verse>
        <verse osisID='Matt.23.15'>vae vobis scribae et Pharisaei hypocritae quia circuitis mare et aridam ut faciatis unum proselytum et cum fuerit factus facitis eum filium gehennae duplo quam vos</verse>
        <verse osisID='Matt.23.16'>vae vobis duces caeci qui dicitis quicumque iuraverit per templum nihil est qui autem iuraverit in aurum templi debet</verse>
        <verse osisID='Matt.23.17'>stulti et caeci quid enim maius est aurum an templum quod sanctificat aurum</verse>
        <verse osisID='Matt.23.18'>et quicumque iuraverit in altari nihil est quicumque autem iuraverit in dono quod est super illud debet</verse>
        <verse osisID='Matt.23.19'>caeci quid enim maius est donum an altare quod sanctificat donum</verse>
        <verse osisID='Matt.23.20'>qui ergo iurat in altare iurat in eo et in omnibus quae super illud sunt</verse>
        <verse osisID='Matt.23.21'>et qui iuraverit in templo iurat in illo et in eo qui inhabitat in ipso</verse>
        <verse osisID='Matt.23.22'>et qui iurat in caelo iurat in throno Dei et in eo qui sedet super eum</verse>
        <verse osisID='Matt.23.23'>vae vobis scribae et Pharisaei hypocritae quia decimatis mentam et anethum et cyminum et reliquistis quae graviora sunt legis iudicium et misericordiam et fidem haec oportuit facere et illa non omittere</verse>
        <verse osisID='Matt.23.24'>duces caeci excolantes culicem camelum autem gluttientes</verse>
        <verse osisID='Matt.23.25'>vae vobis scribae et Pharisaei hypocritae quia mundatis quod de foris est calicis et parapsidis intus autem pleni sunt rapina et inmunditia</verse>
        <verse osisID='Matt.23.26'>Pharisaee caece munda prius quod intus est calicis et parapsidis ut fiat et id quod de foris est mundum</verse>
        <verse osisID='Matt.23.27'>vae vobis scribae et Pharisaei hypocritae quia similes estis sepulchris dealbatis quae a foris parent hominibus speciosa intus vero plena sunt ossibus mortuorum et omni spurcitia</verse>
        <verse osisID='Matt.23.28'>sic et vos a foris quidem paretis hominibus iusti intus autem pleni estis hypocrisi et iniquitate</verse>
        <verse osisID='Matt.23.29'>vae vobis scribae et Pharisaei hypocritae quia aedificatis sepulchra prophetarum et ornatis monumenta iustorum</verse>
        <verse osisID='Matt.23.30'>et dicitis si fuissemus in diebus patrum nostrorum non essemus socii eorum in sanguine prophetarum</verse>
        <verse osisID='Matt.23.31'>itaque testimonio estis vobismet ipsis quia filii estis eorum qui prophetas occiderunt</verse>
        <verse osisID='Matt.23.32'>et vos implete mensuram patrum vestrorum</verse>
        <verse osisID='Matt.23.33'>serpentes genimina viperarum quomodo fugietis a iudicio gehennae</verse>
        <verse osisID='Matt.23.34'>ideo ecce ego mitto ad vos prophetas et sapientes et scribas ex illis occidetis et crucifigetis et ex eis flagellabitis in synagogis vestris et persequemini de civitate in civitatem</verse>
        <verse osisID='Matt.23.35'>ut veniat super vos omnis sanguis iustus qui effusus est super terram a sanguine Abel iusti usque ad sanguinem Zacchariae filii Barachiae quem occidistis inter templum et altare</verse>
        <verse osisID='Matt.23.36'>amen dico vobis venient haec omnia super generationem istam</verse>
        <verse osisID='Matt.23.37'>Hierusalem Hierusalem quae occidis prophetas et lapidas eos qui ad te missi sunt quotiens volui congregare filios tuos quemadmodum gallina congregat pullos suos sub alas et noluisti</verse>
        <verse osisID='Matt.23.38'>ecce relinquitur vobis domus vestra deserta</verse>
        <verse osisID='Matt.23.39'>dico enim vobis non me videbitis amodo donec dicatis benedictus qui venit in nomine Domini</verse>
      </chapter>
      <chapter osisID='Matt.24'>
        <verse osisID='Matt.24.1'>et egressus Iesus de templo ibat et accesserunt discipuli eius ut ostenderent ei aedificationes templi</verse>
        <verse osisID='Matt.24.2'>ipse autem respondens dixit eis videtis haec omnia amen dico vobis non relinquetur hic lapis super lapidem qui non destruatur</verse>
        <verse osisID='Matt.24.3'>sedente autem eo super montem Oliveti accesserunt ad eum discipuli secreto dicentes dic nobis quando haec erunt et quod signum adventus tui et consummationis saeculi</verse>
        <verse osisID='Matt.24.4'>et respondens Iesus dixit eis videte ne quis vos seducat</verse>
        <verse osisID='Matt.24.5'>multi enim venient in nomine meo dicentes ego sum Christus et multos seducent</verse>
        <verse osisID='Matt.24.6'>audituri autem estis proelia et opiniones proeliorum videte ne turbemini oportet enim haec fieri sed nondum est finis</verse>
        <verse osisID='Matt.24.7'>consurget enim gens in gentem et regnum in regnum et erunt pestilentiae et fames et terraemotus per loca</verse>
        <verse osisID='Matt.24.8'>haec autem omnia initia sunt dolorum</verse>
        <verse osisID='Matt.24.9'>tunc tradent vos in tribulationem et occident vos et eritis odio omnibus gentibus propter nomen meum</verse>
        <verse osisID='Matt.24.10'>et tunc scandalizabuntur multi et invicem tradent et odio habebunt invicem</verse>
        <verse osisID='Matt.24.11'>et multi pseudoprophetae surgent et seducent multos</verse>
        <verse osisID='Matt.24.12'>et quoniam abundabit iniquitas refrigescet caritas multorum</verse>
        <verse osisID='Matt.24.13'>qui autem permanserit usque in finem hic salvus erit</verse>
        <verse osisID='Matt.24.14'>et praedicabitur hoc evangelium regni in universo orbe in testimonium omnibus gentibus et tunc veniet consummatio</verse>
        <verse osisID='Matt.24.15'>cum ergo videritis abominationem desolationis quae dicta est a Danihelo propheta stantem in loco sancto qui legit intellegat</verse>
        <verse osisID='Matt.24.16'>tunc qui in Iudaea sunt fugiant ad montes</verse>
        <verse osisID='Matt.24.17'>et qui in tecto non descendat tollere aliquid de domo sua</verse>
        <verse osisID='Matt.24.18'>et qui in agro non revertatur tollere tunicam suam</verse>
        <verse osisID='Matt.24.19'>vae autem praegnatibus et nutrientibus in illis diebus</verse>
        <verse osisID='Matt.24.20'>orate autem ut non fiat fuga vestra hieme vel sabbato</verse>
        <verse osisID='Matt.24.21'>erit enim tunc tribulatio magna qualis non fuit ab initio mundi usque modo neque fiet</verse>
        <verse osisID='Matt.24.22'>et nisi breviati fuissent dies illi non fieret salva omnis caro sed propter electos breviabuntur dies illi</verse>
        <verse osisID='Matt.24.23'>tunc si quis vobis dixerit ecce hic Christus aut illic nolite credere</verse>
        <verse osisID='Matt.24.24'>surgent enim pseudochristi et pseudoprophetae et dabunt signa magna et prodigia ita ut in errorem inducantur si fieri potest etiam electi</verse>
        <verse osisID='Matt.24.25'>ecce praedixi vobis</verse>
        <verse osisID='Matt.24.26'>si ergo dixerint vobis ecce in deserto est nolite exire ecce in penetrabilibus nolite credere</verse>
        <verse osisID='Matt.24.27'>sicut enim fulgur exit ab oriente et paret usque in occidente ita erit et adventus Filii hominis</verse>
        <verse osisID='Matt.24.28'>ubicumque fuerit corpus illuc congregabuntur aquilae</verse>
        <verse osisID='Matt.24.29'>statim autem post tribulationem dierum illorum sol obscurabitur et luna non dabit lumen suum et stellae cadent de caelo et virtutes caelorum commovebuntur</verse>
        <verse osisID='Matt.24.30'>et tunc parebit signum Filii hominis in caelo et tunc plangent omnes tribus terrae et videbunt Filium hominis venientem in nubibus caeli cum virtute multa et maiestate</verse>
        <verse osisID='Matt.24.31'>et mittet angelos suos cum tuba et voce magna et congregabunt electos eius a quattuor ventis a summis caelorum usque ad terminos eorum</verse>
        <verse osisID='Matt.24.32'>ab arbore autem fici discite parabolam cum iam ramus eius tener fuerit et folia nata scitis quia prope est aestas</verse>
        <verse osisID='Matt.24.33'>ita et vos cum videritis haec omnia scitote quia prope est in ianuis</verse>
        <verse osisID='Matt.24.34'>amen dico vobis quia non praeteribit haec generatio donec omnia haec fiant</verse>
        <verse osisID='Matt.24.35'>caelum et terra transibunt verba vero mea non praeteribunt</verse>
        <verse osisID='Matt.24.36'>de die autem illa et hora nemo scit neque angeli caelorum nisi Pater solus</verse>
        <verse osisID='Matt.24.37'>sicut autem in diebus Noe ita erit et adventus Filii hominis</verse>
        <verse osisID='Matt.24.38'>sicut enim erant in diebus ante diluvium comedentes et bibentes nubentes et nuptum tradentes usque ad eum diem quo introivit in arcam Noe</verse>
        <verse osisID='Matt.24.39'>et non cognoverunt donec venit diluvium et tulit omnes ita erit et adventus Filii hominis</verse>
        <verse osisID='Matt.24.40'>tunc duo erunt in agro unus adsumetur et unus relinquetur</verse>
        <verse osisID='Matt.24.41'>duae molentes in mola una adsumetur et una relinquetur</verse>
        <verse osisID='Matt.24.42'>vigilate ergo quia nescitis qua hora Dominus vester venturus sit</verse>
        <verse osisID='Matt.24.43'>illud autem scitote quoniam si sciret pater familias qua hora fur venturus esset vigilaret utique et non sineret perfodiri domum suam</verse>
        <verse osisID='Matt.24.44'>ideoque et vos estote parati quia qua nescitis hora Filius hominis venturus est</verse>
        <verse osisID='Matt.24.45'>quis putas est fidelis servus et prudens quem constituit dominus suus supra familiam suam ut det illis cibum in tempore</verse>
        <verse osisID='Matt.24.46'>beatus ille servus quem cum venerit dominus eius invenerit sic facientem</verse>
        <verse osisID='Matt.24.47'>amen dico vobis quoniam super omnia bona sua constituet eum</verse>
        <verse osisID='Matt.24.48'>si autem dixerit malus servus ille in corde suo moram facit dominus meus venire</verse>
        <verse osisID='Matt.24.49'>et coeperit percutere conservos suos manducet autem et bibat cum ebriis</verse>
        <verse osisID='Matt.24.50'>veniet dominus servi illius in die qua non sperat et hora qua ignorat</verse>
        <verse osisID='Matt.24.51'>et dividet eum partemque eius ponet cum hypocritis illic erit fletus et stridor dentium</verse>
      </chapter>
      <chapter osisID='Matt.25'>
        <verse osisID='Matt.25.1'>tunc simile erit regnum caelorum decem virginibus quae accipientes lampadas suas exierunt obviam sponso et sponsae</verse>
        <verse osisID='Matt.25.2'>quinque autem ex eis erant fatuae et quinque prudentes</verse>
        <verse osisID='Matt.25.3'>sed quinque fatuae acceptis lampadibus non sumpserunt oleum secum</verse>
        <verse osisID='Matt.25.4'>prudentes vero acceperunt oleum in vasis suis cum lampadibus</verse>
        <verse osisID='Matt.25.5'>moram autem faciente sponso dormitaverunt omnes et dormierunt</verse>
        <verse osisID='Matt.25.6'>media autem nocte clamor factus est ecce sponsus venit exite obviam ei</verse>
        <verse osisID='Matt.25.7'>tunc surrexerunt omnes virgines illae et ornaverunt lampades suas</verse>
        <verse osisID='Matt.25.8'>fatuae autem sapientibus dixerunt date nobis de oleo vestro quia lampades nostrae extinguntur</verse>
        <verse osisID='Matt.25.9'>responderunt prudentes dicentes ne forte non sufficiat nobis et vobis ite potius ad vendentes et emite vobis</verse>
        <verse osisID='Matt.25.10'>dum autem irent emere venit sponsus et quae paratae erant intraverunt cum eo ad nuptias et clausa est ianua</verse>
        <verse osisID='Matt.25.11'>novissime veniunt et reliquae virgines dicentes domine domine aperi nobis</verse>
        <verse osisID='Matt.25.12'>at ille respondens ait amen dico vobis nescio vos</verse>
        <verse osisID='Matt.25.13'>vigilate itaque quia nescitis diem neque horam</verse>
        <verse osisID='Matt.25.14'>sicut enim homo proficiscens vocavit servos suos et tradidit illis bona sua</verse>
        <verse osisID='Matt.25.15'>et uni dedit quinque talenta alii autem duo alii vero unum unicuique secundum propriam virtutem et profectus est statim</verse>
        <verse osisID='Matt.25.16'>abiit autem qui quinque talenta acceperat et operatus est in eis et lucratus est alia quinque</verse>
        <verse osisID='Matt.25.17'>similiter qui duo acceperat lucratus est alia duo</verse>
        <verse osisID='Matt.25.18'>qui autem unum acceperat abiens fodit in terra et abscondit pecuniam domini sui</verse>
        <verse osisID='Matt.25.19'>post multum vero temporis venit dominus servorum illorum et posuit rationem cum eis</verse>
        <verse osisID='Matt.25.20'>et accedens qui quinque talenta acceperat obtulit alia quinque talenta dicens domine quinque talenta mihi tradidisti ecce alia quinque superlucratus sum</verse>
        <verse osisID='Matt.25.21'>ait illi dominus eius euge bone serve et fidelis quia super pauca fuisti fidelis super multa te constituam intra in gaudium domini tui</verse>
        <verse osisID='Matt.25.22'>accessit autem et qui duo talenta acceperat et ait domine duo talenta tradidisti mihi ecce alia duo lucratus sum</verse>
        <verse osisID='Matt.25.23'>ait illi dominus eius euge serve bone et fidelis quia super pauca fuisti fidelis supra multa te constituam intra in gaudium domini tui</verse>
        <verse osisID='Matt.25.24'>accedens autem et qui unum talentum acceperat ait domine scio quia homo durus es metis ubi non seminasti et congregas ubi non sparsisti</verse>
        <verse osisID='Matt.25.25'>et timens abii et abscondi talentum tuum in terra ecce habes quod tuum est</verse>
        <verse osisID='Matt.25.26'>respondens autem dominus eius dixit ei serve male et piger sciebas quia meto ubi non semino et congrego ubi non sparsi</verse>
        <verse osisID='Matt.25.27'>oportuit ergo te mittere pecuniam meam nummulariis et veniens ego recepissem utique quod meum est cum usura</verse>
        <verse osisID='Matt.25.28'>tollite itaque ab eo talentum et date ei qui habet decem talenta</verse>
        <verse osisID='Matt.25.29'>omni enim habenti dabitur et abundabit ei autem qui non habet et quod videtur habere auferetur ab eo</verse>
        <verse osisID='Matt.25.30'>et inutilem servum eicite in tenebras exteriores illic erit fletus et stridor dentium</verse>
        <verse osisID='Matt.25.31'>cum autem venerit Filius hominis in maiestate sua et omnes angeli cum eo tunc sedebit super sedem maiestatis suae</verse>
        <verse osisID='Matt.25.32'>et congregabuntur ante eum omnes gentes et separabit eos ab invicem sicut pastor segregat oves ab hedis</verse>
        <verse osisID='Matt.25.33'>et statuet oves quidem a dextris suis hedos autem a sinistris</verse>
        <verse osisID='Matt.25.34'>tunc dicet rex his qui a dextris eius erunt venite benedicti Patris mei possidete paratum vobis regnum a constitutione mundi</verse>
        <verse osisID='Matt.25.35'>esurivi enim et dedistis mihi manducare sitivi et dedistis mihi bibere hospes eram et collexistis me</verse>
        <verse osisID='Matt.25.36'>nudus et operuistis me infirmus et visitastis me in carcere eram et venistis ad me</verse>
        <verse osisID='Matt.25.37'>tunc respondebunt ei iusti dicentes Domine quando te vidimus esurientem et pavimus sitientem et dedimus tibi potum</verse>
        <verse osisID='Matt.25.38'>quando autem te vidimus hospitem et colleximus te aut nudum et cooperuimus</verse>
        <verse osisID='Matt.25.39'>aut quando te vidimus infirmum aut in carcere et venimus ad te</verse>
        <verse osisID='Matt.25.40'>et respondens rex dicet illis amen dico vobis quamdiu fecistis uni de his fratribus meis minimis mihi fecistis</verse>
        <verse osisID='Matt.25.41'>tunc dicet et his qui a sinistris erunt discedite a me maledicti in ignem aeternum qui paratus est diabolo et angelis eius</verse>
        <verse osisID='Matt.25.42'>esurivi enim et non dedistis mihi manducare sitivi et non dedistis mihi potum</verse>
        <verse osisID='Matt.25.43'>hospes eram et non collexistis me nudus et non operuistis me infirmus et in carcere et non visitastis me</verse>
        <verse osisID='Matt.25.44'>tunc respondebunt et ipsi dicentes Domine quando te vidimus esurientem aut sitientem aut hospitem aut nudum aut infirmum vel in carcere et non ministravimus tibi</verse>
        <verse osisID='Matt.25.45'>tunc respondebit illis dicens amen dico vobis quamdiu non fecistis uni de minoribus his nec mihi fecistis</verse>
        <verse osisID='Matt.25.46'>et ibunt hii in supplicium aeternum iusti autem in vitam aeternam</verse>
      </chapter>
      <chapter osisID='Matt.26'>
        <verse osisID='Matt.26.1'>et factum est cum consummasset Iesus sermones hos omnes dixit discipulis suis</verse>
        <verse osisID='Matt.26.2'>scitis quia post biduum pascha fiet et Filius hominis tradetur ut crucifigatur</verse>
        <verse osisID='Matt.26.3'>tunc congregati sunt principes sacerdotum et seniores populi in atrium principis sacerdotum qui dicebatur Caiaphas</verse>
        <verse osisID='Matt.26.4'>et consilium fecerunt ut Iesum dolo tenerent et occiderent</verse>
        <verse osisID='Matt.26.5'>dicebant autem non in die festo ne forte tumultus fieret in populo</verse>
        <verse osisID='Matt.26.6'>cum autem esset Iesus in Bethania in domo Simonis leprosi</verse>
        <verse osisID='Matt.26.7'>accessit ad eum mulier habens alabastrum unguenti pretiosi et effudit super caput ipsius recumbentis</verse>
        <verse osisID='Matt.26.8'>videntes autem discipuli indignati sunt dicentes ut quid perditio haec</verse>
        <verse osisID='Matt.26.9'>potuit enim istud venundari multo et dari pauperibus</verse>
        <verse osisID='Matt.26.10'>sciens autem Iesus ait illis quid molesti estis mulieri opus bonum operata est in me</verse>
        <verse osisID='Matt.26.11'>nam semper pauperes habetis vobiscum me autem non semper habetis</verse>
        <verse osisID='Matt.26.12'>mittens enim haec unguentum hoc in corpus meum ad sepeliendum me fecit</verse>
        <verse osisID='Matt.26.13'>amen dico vobis ubicumque praedicatum fuerit hoc evangelium in toto mundo dicetur et quod haec fecit in memoriam eius</verse>
        <verse osisID='Matt.26.14'>tunc abiit unus de duodecim qui dicitur Iudas Scarioth ad principes sacerdotum</verse>
        <verse osisID='Matt.26.15'>et ait illis quid vultis mihi dare et ego vobis eum tradam at illi constituerunt ei triginta argenteos</verse>
        <verse osisID='Matt.26.16'>et exinde quaerebat oportunitatem ut eum traderet</verse>
        <verse osisID='Matt.26.17'>prima autem azymorum accesserunt discipuli ad Iesum dicentes ubi vis paremus tibi comedere pascha</verse>
        <verse osisID='Matt.26.18'>at Iesus dixit ite in civitatem ad quendam et dicite ei magister dicit tempus meum prope est apud te facio pascha cum discipulis meis</verse>
        <verse osisID='Matt.26.19'>et fecerunt discipuli sicut constituit illis Iesus et paraverunt pascha</verse>
        <verse osisID='Matt.26.20'>vespere autem facto discumbebat cum duodecim discipulis</verse>
        <verse osisID='Matt.26.21'>et edentibus illis dixit amen dico vobis quia unus vestrum me traditurus est</verse>
        <verse osisID='Matt.26.22'>et contristati valde coeperunt singuli dicere numquid ego sum Domine</verse>
        <verse osisID='Matt.26.23'>at ipse respondens ait qui intinguit mecum manum in parapside hic me tradet</verse>
        <verse osisID='Matt.26.24'>Filius quidem hominis vadit sicut scriptum est de illo vae autem homini illi per quem Filius hominis traditur bonum erat ei si natus non fuisset homo ille</verse>
        <verse osisID='Matt.26.25'>respondens autem Iudas qui tradidit eum dixit numquid ego sum rabbi ait illi tu dixisti</verse>
        <verse osisID='Matt.26.26'>cenantibus autem eis accepit Iesus panem et benedixit ac fregit deditque discipulis suis et ait accipite et comedite hoc est corpus meum</verse>
        <verse osisID='Matt.26.27'>et accipiens calicem gratias egit et dedit illis dicens bibite ex hoc omnes</verse>
        <verse osisID='Matt.26.28'>hic est enim sanguis meus novi testamenti qui pro multis effunditur in remissionem peccatorum</verse>
        <verse osisID='Matt.26.29'>dico autem vobis non bibam amodo de hoc genimine vitis usque in diem illum cum illud bibam vobiscum novum in regno Patris mei</verse>
        <verse osisID='Matt.26.30'>et hymno dicto exierunt in montem Oliveti</verse>
        <verse osisID='Matt.26.31'>tunc dicit illis Iesus omnes vos scandalum patiemini in me in ista nocte scriptum est enim percutiam pastorem et dispergentur oves gregis</verse>
        <verse osisID='Matt.26.32'>postquam autem resurrexero praecedam vos in Galilaeam</verse>
        <verse osisID='Matt.26.33'>respondens autem Petrus ait illi et si omnes scandalizati fuerint in te ego numquam scandalizabor</verse>
        <verse osisID='Matt.26.34'>ait illi Iesus amen dico tibi quia in hac nocte antequam gallus cantet ter me negabis</verse>
        <verse osisID='Matt.26.35'>ait illi Petrus etiam si oportuerit me mori tecum non te negabo similiter et omnes discipuli dixerunt</verse>
        <verse osisID='Matt.26.36'>tunc venit Iesus cum illis in villam quae dicitur Gethsemani et dixit discipulis suis sedete hic donec vadam illuc et orem</verse>
        <verse osisID='Matt.26.37'>et adsumpto Petro et duobus filiis Zebedaei coepit contristari et maestus esse</verse>
        <verse osisID='Matt.26.38'>tunc ait illis tristis est anima mea usque ad mortem sustinete hic et vigilate mecum</verse>
        <verse osisID='Matt.26.39'>et progressus pusillum procidit in faciem suam orans et dicens mi Pater si possibile est transeat a me calix iste verumtamen non sicut ego volo sed sicut tu</verse>
        <verse osisID='Matt.26.40'>et venit ad discipulos et invenit eos dormientes et dicit Petro sic non potuistis una hora vigilare mecum</verse>
        <verse osisID='Matt.26.41'>vigilate et orate ut non intretis in temptationem spiritus quidem promptus est caro autem infirma</verse>
        <verse osisID='Matt.26.42'>iterum secundo abiit et oravit dicens Pater mi si non potest hic calix transire nisi bibam illum fiat voluntas tua</verse>
        <verse osisID='Matt.26.43'>et venit iterum et invenit eos dormientes erant enim oculi eorum gravati</verse>
        <verse osisID='Matt.26.44'>et relictis illis iterum abiit et oravit tertio eundem sermonem dicens</verse>
        <verse osisID='Matt.26.45'>tunc venit ad discipulos suos et dicit illis dormite iam et requiescite ecce adpropinquavit hora et Filius hominis traditur in manus peccatorum</verse>
        <verse osisID='Matt.26.46'>surgite eamus ecce adpropinquavit qui me tradit</verse>
        <verse osisID='Matt.26.47'>adhuc ipso loquente ecce Iudas unus de duodecim venit et cum eo turba multa cum gladiis et fustibus a principibus sacerdotum et senioribus populi</verse>
        <verse osisID='Matt.26.48'>qui autem tradidit eum dedit illis signum dicens quemcumque osculatus fuero ipse est tenete eum</verse>
        <verse osisID='Matt.26.49'>et confestim accedens ad Iesum dixit have rabbi et osculatus est eum</verse>
        <verse osisID='Matt.26.50'>dixitque illi Iesus amice ad quod venisti tunc accesserunt et manus iniecerunt in Iesum et tenuerunt eum</verse>
        <verse osisID='Matt.26.51'>et ecce unus ex his qui erant cum Iesu extendens manum exemit gladium suum et percutiens servum principis sacerdotum amputavit auriculam eius</verse>
        <verse osisID='Matt.26.52'>tunc ait illi Iesus converte gladium tuum in locum suum omnes enim qui acceperint gladium gladio peribunt</verse>
        <verse osisID='Matt.26.53'>an putas quia non possum rogare Patrem meum et exhibebit mihi modo plus quam duodecim legiones angelorum</verse>
        <verse osisID='Matt.26.54'>quomodo ergo implebuntur scripturae quia sic oportet fieri</verse>
        <verse osisID='Matt.26.55'>in illa hora dixit Iesus turbis tamquam ad latronem existis cum gladiis et fustibus conprehendere me cotidie apud vos sedebam docens in templo et non me tenuistis</verse>
        <verse osisID='Matt.26.56'>hoc autem totum factum est ut implerentur scripturae prophetarum tunc discipuli omnes relicto eo fugerunt</verse>
        <verse osisID='Matt.26.57'>at illi tenentes Iesum duxerunt ad Caiaphan principem sacerdotum ubi scribae et seniores convenerant</verse>
        <verse osisID='Matt.26.58'>Petrus autem sequebatur eum a longe usque in atrium principis sacerdotum et ingressus intro sedebat cum ministris ut videret finem</verse>
        <verse osisID='Matt.26.59'>principes autem sacerdotum et omne concilium quaerebant falsum testimonium contra Iesum ut eum morti traderent</verse>
        <verse osisID='Matt.26.60'>et non invenerunt cum multi falsi testes accessissent novissime autem venerunt duo falsi testes</verse>
        <verse osisID='Matt.26.61'>et dixerunt hic dixit possum destruere templum Dei et post triduum aedificare illud</verse>
        <verse osisID='Matt.26.62'>et surgens princeps sacerdotum ait illi nihil respondes ad ea quae isti adversum te testificantur</verse>
        <verse osisID='Matt.26.63'>Iesus autem tacebat et princeps sacerdotum ait illi adiuro te per Deum vivum ut dicas nobis si tu es Christus Filius Dei</verse>
        <verse osisID='Matt.26.64'>dicit illi Iesus tu dixisti verumtamen dico vobis amodo videbitis Filium hominis sedentem a dextris virtutis et venientem in nubibus caeli</verse>
        <verse osisID='Matt.26.65'>tunc princeps sacerdotum scidit vestimenta sua dicens blasphemavit quid adhuc egemus testibus ecce nunc audistis blasphemiam</verse>
        <verse osisID='Matt.26.66'>quid vobis videtur at illi respondentes dixerunt reus est mortis</verse>
        <verse osisID='Matt.26.67'>tunc expuerunt in faciem eius et colaphis eum ceciderunt alii autem palmas in faciem ei dederunt</verse>
        <verse osisID='Matt.26.68'>dicentes prophetiza nobis Christe quis est qui te percussit</verse>
        <verse osisID='Matt.26.69'>Petrus vero sedebat foris in atrio et accessit ad eum una ancilla dicens et tu cum Iesu Galilaeo eras</verse>
        <verse osisID='Matt.26.70'>at ille negavit coram omnibus dicens nescio quid dicis</verse>
        <verse osisID='Matt.26.71'>exeunte autem illo ianuam vidit eum alia et ait his qui erant ibi et hic erat cum Iesu Nazareno</verse>
        <verse osisID='Matt.26.72'>et iterum negavit cum iuramento quia non novi hominem</verse>
        <verse osisID='Matt.26.73'>et post pusillum accesserunt qui stabant et dixerunt Petro vere et tu ex illis es nam et loquella tua manifestum te facit</verse>
        <verse osisID='Matt.26.74'>tunc coepit detestari et iurare quia non novisset hominem et continuo gallus cantavit</verse>
        <verse osisID='Matt.26.75'>et recordatus est Petrus verbi Iesu quod dixerat priusquam gallus cantet ter me negabis et egressus foras ploravit amare</verse>
      </chapter>
      <chapter osisID='Matt.27'>
        <verse osisID='Matt.27.1'>mane autem facto consilium inierunt omnes principes sacerdotum et seniores populi adversus Iesum ut eum morti traderent</verse>
        <verse osisID='Matt.27.2'>et vinctum adduxerunt eum et tradiderunt Pontio Pilato praesidi</verse>
        <verse osisID='Matt.27.3'>tunc videns Iudas qui eum tradidit quod damnatus esset paenitentia ductus rettulit triginta argenteos principibus sacerdotum et senioribus</verse>
        <verse osisID='Matt.27.4'>dicens peccavi tradens sanguinem iustum at illi dixerunt quid ad nos tu videris</verse>
        <verse osisID='Matt.27.5'>et proiectis argenteis in templo recessit et abiens laqueo se suspendit</verse>
        <verse osisID='Matt.27.6'>principes autem sacerdotum acceptis argenteis dixerunt non licet mittere eos in corbanan quia pretium sanguinis est</verse>
        <verse osisID='Matt.27.7'>consilio autem inito emerunt ex illis agrum figuli in sepulturam peregrinorum</verse>
        <verse osisID='Matt.27.8'>propter hoc vocatus est ager ille Acheldemach ager sanguinis usque in hodiernum diem</verse>
        <verse osisID='Matt.27.9'>tunc impletum est quod dictum est per Hieremiam prophetam dicentem et acceperunt triginta argenteos pretium adpretiati quem adpretiaverunt a filiis Israhel</verse>
        <verse osisID='Matt.27.10'>et dederunt eos in agrum figuli sicut constituit mihi Dominus</verse>
        <verse osisID='Matt.27.11'>Iesus autem stetit ante praesidem et interrogavit eum praeses dicens tu es rex Iudaeorum dicit ei Iesus tu dicis</verse>
        <verse osisID='Matt.27.12'>et cum accusaretur a principibus sacerdotum et senioribus nihil respondit</verse>
        <verse osisID='Matt.27.13'>tunc dicit illi Pilatus non audis quanta adversum te dicant testimonia</verse>
        <verse osisID='Matt.27.14'>et non respondit ei ad ullum verbum ita ut miraretur praeses vehementer</verse>
        <verse osisID='Matt.27.15'>per diem autem sollemnem consueverat praeses dimittere populo unum vinctum quem voluissent</verse>
        <verse osisID='Matt.27.16'>habebat autem tunc vinctum insignem qui dicebatur Barabbas</verse>
        <verse osisID='Matt.27.17'>congregatis ergo illis dixit Pilatus quem vultis dimittam vobis Barabban an Iesum qui dicitur Christus</verse>
        <verse osisID='Matt.27.18'>sciebat enim quod per invidiam tradidissent eum</verse>
        <verse osisID='Matt.27.19'>sedente autem illo pro tribunali misit ad illum uxor eius dicens nihil tibi et iusto illi multa enim passa sum hodie per visum propter eum</verse>
        <verse osisID='Matt.27.20'>princeps autem sacerdotum et seniores persuaserunt populis ut peterent Barabban Iesum vero perderent</verse>
        <verse osisID='Matt.27.21'>respondens autem praeses ait illis quem vultis vobis de duobus dimitti at illi dixerunt Barabban</verse>
        <verse osisID='Matt.27.22'>dicit illis Pilatus quid igitur faciam de Iesu qui dicitur Christus</verse>
        <verse osisID='Matt.27.23'>dicunt omnes crucifigatur ait illis praeses quid enim mali fecit at illi magis clamabant dicentes crucifigatur</verse>
        <verse osisID='Matt.27.24'>videns autem Pilatus quia nihil proficeret sed magis tumultus fieret accepta aqua lavit manus coram populo dicens innocens ego sum a sanguine iusti huius vos videritis</verse>
        <verse osisID='Matt.27.25'>et respondens universus populus dixit sanguis eius super nos et super filios nostros</verse>
        <verse osisID='Matt.27.26'>tunc dimisit illis Barabban Iesum autem flagellatum tradidit eis ut crucifigeretur</verse>
        <verse osisID='Matt.27.27'>tunc milites praesidis suscipientes Iesum in praetorio congregaverunt ad eum universam cohortem</verse>
        <verse osisID='Matt.27.28'>et exuentes eum clamydem coccineam circumdederunt ei</verse>
        <verse osisID='Matt.27.29'>et plectentes coronam de spinis posuerunt super caput eius et harundinem in dextera eius et genu flexo ante eum inludebant dicentes have rex Iudaeorum</verse>
        <verse osisID='Matt.27.30'>et expuentes in eum acceperunt harundinem et percutiebant caput eius</verse>
        <verse osisID='Matt.27.31'>et postquam inluserunt ei exuerunt eum clamydem et induerunt eum vestimentis eius et duxerunt eum ut crucifigerent</verse>
        <verse osisID='Matt.27.32'>exeuntes autem invenerunt hominem cyreneum nomine Simonem hunc angariaverunt ut tolleret crucem eius</verse>
        <verse osisID='Matt.27.33'>et venerunt in locum qui dicitur Golgotha quod est Calvariae locus</verse>
        <verse osisID='Matt.27.34'>et dederunt ei vinum bibere cum felle mixtum et cum gustasset noluit bibere</verse>
        <verse osisID='Matt.27.35'>postquam autem crucifixerunt eum diviserunt vestimenta eius sortem mittentes</verse>
        <verse osisID='Matt.27.36'>et sedentes servabant eum</verse>
        <verse osisID='Matt.27.37'>et inposuerunt super caput eius causam ipsius scriptam hic est Iesus rex Iudaeorum</verse>
        <verse osisID='Matt.27.38'>tunc crucifixi sunt cum eo duo latrones unus a dextris et unus a sinistris</verse>
        <verse osisID='Matt.27.39'>praetereuntes autem blasphemabant eum moventes capita sua</verse>
        <verse osisID='Matt.27.40'>et dicentes qui destruit templum et in triduo illud reaedificat salva temet ipsum si Filius Dei es descende de cruce</verse>
        <verse osisID='Matt.27.41'>similiter et principes sacerdotum inludentes cum scribis et senioribus dicentes</verse>
        <verse osisID='Matt.27.42'>alios salvos fecit se ipsum non potest salvum facere si rex Israhel est descendat nunc de cruce et credemus ei</verse>
        <verse osisID='Matt.27.43'>confidet in Deo liberet nunc eum si vult dixit enim quia Dei Filius sum</verse>
        <verse osisID='Matt.27.44'>id ipsum autem et latrones qui fixi erant cum eo inproperabant ei</verse>
        <verse osisID='Matt.27.45'>a sexta autem hora tenebrae factae sunt super universam terram usque ad horam nonam</verse>
        <verse osisID='Matt.27.46'>et circa horam nonam clamavit Iesus voce magna dicens Heli Heli lema sabacthani hoc est Deus meus Deus meus ut quid dereliquisti me</verse>
        <verse osisID='Matt.27.47'>quidam autem illic stantes et audientes dicebant Heliam vocat iste</verse>
        <verse osisID='Matt.27.48'>et continuo currens unus ex eis acceptam spongiam implevit aceto et inposuit harundini et dabat ei bibere</verse>
        <verse osisID='Matt.27.49'>ceteri vero dicebant sine videamus an veniat Helias liberans eum</verse>
        <verse osisID='Matt.27.50'>Iesus autem iterum clamans voce magna emisit spiritum</verse>
        <verse osisID='Matt.27.51'>et ecce velum templi scissum est in duas partes a summo usque deorsum et terra mota est et petrae scissae sunt</verse>
        <verse osisID='Matt.27.52'>et monumenta aperta sunt et multa corpora sanctorum qui dormierant surrexerunt</verse>
        <verse osisID='Matt.27.53'>et exeuntes de monumentis post resurrectionem eius venerunt in sanctam civitatem et apparuerunt multis</verse>
        <verse osisID='Matt.27.54'>centurio autem et qui cum eo erant custodientes Iesum viso terraemotu et his quae fiebant timuerunt valde dicentes vere Dei Filius erat iste</verse>
        <verse osisID='Matt.27.55'>erant autem ibi mulieres multae a longe quae secutae erant Iesum a Galilaea ministrantes ei</verse>
        <verse osisID='Matt.27.56'>inter quas erat Maria Magdalene et Maria Iacobi et Ioseph mater et mater filiorum Zebedaei</verse>
        <verse osisID='Matt.27.57'>cum sero autem factum esset venit quidam homo dives ab Arimathia nomine Ioseph qui et ipse discipulus erat Iesu</verse>
        <verse osisID='Matt.27.58'>hic accessit ad Pilatum et petiit corpus Iesu tunc Pilatus iussit reddi corpus</verse>
        <verse osisID='Matt.27.59'>et accepto corpore Ioseph involvit illud sindone munda</verse>
        <verse osisID='Matt.27.60'>et posuit illud in monumento suo novo quod exciderat in petra et advolvit saxum magnum ad ostium monumenti et abiit</verse>
        <verse osisID='Matt.27.61'>erat autem ibi Maria Magdalene et altera Maria sedentes contra sepulchrum</verse>
        <verse osisID='Matt.27.62'>altera autem die quae est post parasceven convenerunt principes sacerdotum et Pharisaei ad Pilatum</verse>
        <verse osisID='Matt.27.63'>dicentes domine recordati sumus quia seductor ille dixit adhuc vivens post tres dies resurgam</verse>
        <verse osisID='Matt.27.64'>iube ergo custodiri sepulchrum usque in diem tertium ne forte veniant discipuli eius et furentur eum et dicant plebi surrexit a mortuis et erit novissimus error peior priore</verse>
        <verse osisID='Matt.27.65'>ait illis Pilatus habetis custodiam ite custodite sicut scitis</verse>
        <verse osisID='Matt.27.66'>illi autem abeuntes munierunt sepulchrum signantes lapidem cum custodibus</verse>
      </chapter>
      <chapter osisID='Matt.28'>
        <verse osisID='Matt.28.1'>vespere autem sabbati quae lucescit in primam sabbati venit Maria Magdalene et altera Maria videre sepulchrum</verse>
        <verse osisID='Matt.28.2'>et ecce terraemotus factus est magnus angelus enim Domini descendit de caelo et accedens revolvit lapidem et sedebat super eum</verse>
        <verse osisID='Matt.28.3'>erat autem aspectus eius sicut fulgur et vestimentum eius sicut nix</verse>
        <verse osisID='Matt.28.4'>prae timore autem eius exterriti sunt custodes et facti sunt velut mortui</verse>
        <verse osisID='Matt.28.5'>respondens autem angelus dixit mulieribus nolite timere vos scio enim quod Iesum qui crucifixus est quaeritis</verse>
        <verse osisID='Matt.28.6'>non est hic surrexit enim sicut dixit venite videte locum ubi positus erat Dominus</verse>
        <verse osisID='Matt.28.7'>et cito euntes dicite discipulis eius quia surrexit et ecce praecedit vos in Galilaeam ibi eum videbitis ecce praedixi vobis</verse>
        <verse osisID='Matt.28.8'>et exierunt cito de monumento cum timore et magno gaudio currentes nuntiare discipulis eius</verse>
        <verse osisID='Matt.28.9'>et ecce Iesus occurrit illis dicens havete illae autem accesserunt et tenuerunt pedes eius et adoraverunt eum</verse>
        <verse osisID='Matt.28.10'>tunc ait illis Iesus nolite timere ite nuntiate fratribus meis ut eant in Galilaeam ibi me videbunt</verse>
        <verse osisID='Matt.28.11'>quae cum abissent ecce quidam de custodibus venerunt in civitatem et nuntiaverunt principibus sacerdotum omnia quae facta fuerant</verse>
        <verse osisID='Matt.28.12'>et congregati cum senioribus consilio accepto pecuniam copiosam dederunt militibus</verse>
        <verse osisID='Matt.28.13'>dicentes dicite quia discipuli eius nocte venerunt et furati sunt eum nobis dormientibus</verse>
        <verse osisID='Matt.28.14'>et si hoc auditum fuerit a praeside nos suadebimus ei et securos vos faciemus</verse>
        <verse osisID='Matt.28.15'>at illi accepta pecunia fecerunt sicut erant docti et divulgatum est verbum istud apud Iudaeos usque in hodiernum diem</verse>
        <verse osisID='Matt.28.16'>undecim autem discipuli abierunt in Galilaeam in montem ubi constituerat illis Iesus</verse>
        <verse osisID='Matt.28.17'>et videntes eum adoraverunt quidam autem dubitaverunt</verse>
        <verse osisID='Matt.28.18'>et accedens Iesus locutus est eis dicens data est mihi omnis potestas in caelo et in terra</verse>
        <verse osisID='Matt.28.19'>euntes ergo docete omnes gentes baptizantes eos in nomine Patris et Filii et Spiritus Sancti</verse>
        <verse osisID='Matt.28.20'>docentes eos servare omnia quaecumque mandavi vobis et ecce ego vobiscum sum omnibus diebus usque ad consummationem saeculi</verse>
      </chapter>
    </div></osisText>
</osis>