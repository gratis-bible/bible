<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>visio Isaiae filii Amos quam vidit super Iudam et Hierusalem in diebus Oziae Ioatham Ahaz Ezechiae regum Iuda</verse>
        <verse osisID='Isa.1.2'>audite caeli et auribus percipe terra quoniam Dominus locutus est filios enutrivi et exaltavi ipsi autem spreverunt me</verse>
        <verse osisID='Isa.1.3'>cognovit bos possessorem suum et asinus praesepe domini sui Israhel non cognovit populus meus non intellexit</verse>
        <verse osisID='Isa.1.4'>vae genti peccatrici populo gravi iniquitate semini nequam filiis sceleratis dereliquerunt Dominum blasphemaverunt Sanctum Israhel abalienati sunt retrorsum</verse>
        <verse osisID='Isa.1.5'>super quo percutiam vos ultra addentes praevaricationem omne caput languidum et omne cor maerens</verse>
        <verse osisID='Isa.1.6'>a planta pedis usque ad verticem non est in eo sanitas vulnus et livor et plaga tumens non est circumligata nec curata medicamine neque fota oleo</verse>
        <verse osisID='Isa.1.7'>terra vestra deserta civitates vestrae succensae igni regionem vestram coram vobis alieni devorant et desolabitur sicut in vastitate hostili</verse>
        <verse osisID='Isa.1.8'>et derelinquetur filia Sion ut umbraculum in vinea et sicut tugurium in cucumerario sicut civitas quae vastatur</verse>
        <verse osisID='Isa.1.9'>nisi Dominus exercituum reliquisset nobis semen quasi Sodoma fuissemus et quasi Gomorra similes essemus</verse>
        <verse osisID='Isa.1.10'>audite verbum Domini principes Sodomorum percipite auribus legem Dei nostri populus Gomorrae</verse>
        <verse osisID='Isa.1.11'>quo mihi multitudinem victimarum vestrarum dicit Dominus plenus sum holocausta arietum et adipem pinguium et sanguinem vitulorum et agnorum et hircorum nolui</verse>
        <verse osisID='Isa.1.12'>cum veneritis ante conspectum meum quis quaesivit haec de manibus vestris ut ambularetis in atriis meis</verse>
        <verse osisID='Isa.1.13'>ne adferatis ultra sacrificium frustra incensum abominatio est mihi neomeniam et sabbatum et festivitates alias non feram iniqui sunt coetus vestri</verse>
        <verse osisID='Isa.1.14'>kalendas vestras et sollemnitates vestras odivit anima mea facta sunt mihi molesta laboravi sustinens</verse>
        <verse osisID='Isa.1.15'>et cum extenderitis manus vestras avertam oculos meos a vobis et cum multiplicaveritis orationem non audiam manus vestrae sanguine plenae sunt</verse>
        <verse osisID='Isa.1.16'>lavamini mundi estote auferte malum cogitationum vestrarum ab oculis meis quiescite agere perverse</verse>
        <verse osisID='Isa.1.17'>discite benefacere quaerite iudicium subvenite oppresso iudicate pupillo defendite viduam</verse>
        <verse osisID='Isa.1.18'>et venite et arguite me dicit Dominus si fuerint peccata vestra ut coccinum quasi nix dealbabuntur et si fuerint rubra quasi vermiculus velut lana erunt</verse>
        <verse osisID='Isa.1.19'>si volueritis et audieritis bona terrae comedetis</verse>
        <verse osisID='Isa.1.20'>quod si nolueritis et me provocaveritis ad iracundiam gladius devorabit vos quia os Domini locutum est</verse>
        <verse osisID='Isa.1.21'>quomodo facta est meretrix civitas fidelis plena iudicii iustitia habitavit in ea nunc autem homicidae</verse>
        <verse osisID='Isa.1.22'>argentum tuum versum est in scoriam vinum tuum mixtum est aqua</verse>
        <verse osisID='Isa.1.23'>principes tui infideles socii furum omnes diligunt munera sequuntur retributiones pupillo non iudicant et causa viduae non ingreditur ad eos</verse>
        <verse osisID='Isa.1.24'>propter hoc ait Dominus exercituum Fortis Israhel heu consolabor super hostibus meis et vindicabor de inimicis meis</verse>
        <verse osisID='Isa.1.25'>et convertam manum meam ad te et excoquam ad purum scoriam tuam et auferam omne stagnum tuum</verse>
        <verse osisID='Isa.1.26'>et restituam iudices tuos ut fuerunt prius et consiliarios tuos sicut antiquitus post haec vocaberis civitas iusti urbs fidelis</verse>
        <verse osisID='Isa.1.27'>Sion in iudicio redimetur et reducent eam in iustitia</verse>
        <verse osisID='Isa.1.28'>et conteret scelestos et peccatores simul et qui dereliquerunt Dominum consumentur</verse>
        <verse osisID='Isa.1.29'>confundentur enim ab idolis quibus sacrificaverunt et erubescetis super hortis quos elegeratis</verse>
        <verse osisID='Isa.1.30'>cum fueritis velut quercus defluentibus foliis et velut hortus absque aqua</verse>
        <verse osisID='Isa.1.31'>et erit fortitudo vestra ut favilla stuppae et opus vestrum quasi scintilla et succendetur utrumque simul et non erit qui extinguat</verse>
      </chapter>
      <chapter osisID='Isa.2'>
        <verse osisID='Isa.2.1'>verbum quod vidit Isaias filius Amos super Iudam et Hierusalem</verse>
        <verse osisID='Isa.2.2'>et erit in novissimis diebus praeparatus mons domus Domini in vertice montium et elevabitur super colles et fluent ad eum omnes gentes</verse>
        <verse osisID='Isa.2.3'>et ibunt populi multi et dicent venite et ascendamus ad montem Domini et ad domum Dei Iacob et docebit nos vias suas et ambulabimus in semitis eius quia de Sion exibit lex et verbum Domini de Hierusalem</verse>
        <verse osisID='Isa.2.4'>et iudicabit gentes et arguet populos multos et conflabunt gladios suos in vomeres et lanceas suas in falces non levabit gens contra gentem gladium nec exercebuntur ultra ad proelium</verse>
        <verse osisID='Isa.2.5'>domus Iacob venite et ambulemus in lumine Domini</verse>
        <verse osisID='Isa.2.6'>proiecisti enim populum tuum domum Iacob quia repleti sunt ut olim et augures habuerunt ut Philisthim et pueris alienis adheserunt</verse>
        <verse osisID='Isa.2.7'>repleta est terra argento et auro et non est finis thesaurorum eius</verse>
        <verse osisID='Isa.2.8'>et repleta est terra eius equis et innumerabiles quadrigae eius et repleta est terra eius idolis opus manuum suarum adoraverunt quod fecerunt digiti eorum</verse>
        <verse osisID='Isa.2.9'>et incurvavit se homo et humiliatus est vir ne ergo dimittas eis</verse>
        <verse osisID='Isa.2.10'>ingredere in petram abscondere fossa humo a facie timoris Domini et a gloria maiestatis eius</verse>
        <verse osisID='Isa.2.11'>oculi sublimis hominis humiliati sunt et incurvabitur altitudo virorum exaltabitur autem Dominus solus in die illa</verse>
        <verse osisID='Isa.2.12'>quia dies Domini exercituum super omnem superbum et excelsum et super omnem arrogantem et humiliabitur</verse>
        <verse osisID='Isa.2.13'>et super omnes cedros Libani sublimes et erectas et super omnes quercus Basan</verse>
        <verse osisID='Isa.2.14'>et super omnes montes excelsos et super omnes colles elevatos</verse>
        <verse osisID='Isa.2.15'>et super omnem turrem excelsam et super omnem murum munitum</verse>
        <verse osisID='Isa.2.16'>et super omnes naves Tharsis et super omne quod visu pulchrum est</verse>
        <verse osisID='Isa.2.17'>et incurvabitur sublimitas hominum et humiliabitur altitudo virorum et elevabitur Dominus solus in die illa</verse>
        <verse osisID='Isa.2.18'>et idola penitus conterentur</verse>
        <verse osisID='Isa.2.19'>et introibunt in speluncas petrarum et in voragines terrae a facie formidinis Domini et a gloria maiestatis eius cum surrexerit percutere terram</verse>
        <verse osisID='Isa.2.20'>in die illa proiciet homo idola argenti sui et simulacra auri sui quae fecerat sibi ut adoraret talpas et vespertiliones</verse>
        <verse osisID='Isa.2.21'>et ingredietur fissuras petrarum et cavernas saxorum a facie formidinis Domini et a gloria maiestatis eius cum surrexerit percutere terram</verse>
        <verse osisID='Isa.2.22'>quiescite ergo ab homine cuius spiritus in naribus eius quia excelsus reputatus est ipse</verse>
      </chapter>
      <chapter osisID='Isa.3'>
        <verse osisID='Isa.3.1'>ecce enim Dominator Deus exercituum auferet ab Hierusalem et ab Iuda validum et fortem omne robur panis et omne robur aquae</verse>
        <verse osisID='Isa.3.2'>fortem et virum bellatorem iudicem et prophetam et ariolum et senem</verse>
        <verse osisID='Isa.3.3'>principem super quinquaginta et honorabilem vultu et consiliarium sapientem de architectis et prudentem eloquii mystici</verse>
        <verse osisID='Isa.3.4'>et dabo pueros principes eorum et effeminati dominabuntur eis</verse>
        <verse osisID='Isa.3.5'>et inruet populus vir ad virum unusquisque ad proximum suum tumultuabitur puer contra senem et ignobilis contra nobilem</verse>
        <verse osisID='Isa.3.6'>adprehendet enim vir fratrem suum domesticum patris sui vestimentum tibi est princeps esto noster ruina autem haec sub manu tua</verse>
        <verse osisID='Isa.3.7'>respondebit in die illa dicens non sum medicus et in domo mea non est panis neque vestimentum nolite constituere me principem populi</verse>
        <verse osisID='Isa.3.8'>ruit enim Hierusalem et Iudas concidit quia lingua eorum et adinventiones eorum contra Dominum ut provocarent oculos maiestatis eius</verse>
        <verse osisID='Isa.3.9'>agnitio vultus eorum respondit eis et peccatum suum quasi Sodomae praedicaverunt nec absconderunt vae animae eorum quoniam reddita sunt eis mala</verse>
        <verse osisID='Isa.3.10'>dicite iusto quoniam bene quoniam fructum adinventionum suarum comedet</verse>
        <verse osisID='Isa.3.11'>vae impio in malum retributio enim manuum eius fiet ei</verse>
        <verse osisID='Isa.3.12'>populum meum exactores sui spoliaverunt et mulieres dominatae sunt eius popule meus qui beatum te dicunt ipsi te decipiunt et viam gressuum tuorum dissipant</verse>
        <verse osisID='Isa.3.13'>stat ad iudicandum Dominus et stat ad iudicandos populos</verse>
        <verse osisID='Isa.3.14'>Dominus ad iudicium veniet cum senibus populi sui et principibus eius vos enim depasti estis vineam meam et rapina pauperis in domo vestra</verse>
        <verse osisID='Isa.3.15'>quare adteritis populum meum et facies pauperum commolitis dicit Dominus Deus exercituum</verse>
        <verse osisID='Isa.3.16'>et dixit Dominus pro eo quod elevatae sunt filiae Sion et ambulaverunt extento collo et nutibus oculorum ibant et plaudebant ambulabant et in pedibus suis conposito gradu incedebant</verse>
        <verse osisID='Isa.3.17'>decalvabit Dominus verticem filiarum Sion et Dominus crinem earum nudabit</verse>
        <verse osisID='Isa.3.18'>in die illa auferet Dominus ornatum calciamentorum et lunulas</verse>
        <verse osisID='Isa.3.19'>et torques et monilia et armillas et mitras</verse>
        <verse osisID='Isa.3.20'>discriminalia et periscelidas et murenulas et olfactoriola et inaures</verse>
        <verse osisID='Isa.3.21'>et anulos et gemmas in fronte pendentes</verse>
        <verse osisID='Isa.3.22'>et mutatoria et pallia et linteamina et acus</verse>
        <verse osisID='Isa.3.23'>et specula et sindones et vittas et theristra</verse>
        <verse osisID='Isa.3.24'>et erit pro suavi odore fetor et pro zona funiculus et pro crispanti crine calvitium et pro fascia pectorali cilicium</verse>
        <verse osisID='Isa.3.25'>pulcherrimi quoque viri tui gladio cadent et fortes tui in proelio</verse>
        <verse osisID='Isa.3.26'>et maerebunt atque lugebunt portae eius et desolata in terra sedebit</verse>
      </chapter>
      <chapter osisID='Isa.4'>
        <verse osisID='Isa.4.1'>et adprehendent septem mulieres virum unum in die illa dicentes panem nostrum comedemus et vestimentis nostris operiemur tantummodo vocetur nomen tuum super nos aufer obprobrium nostrum</verse>
        <verse osisID='Isa.4.2'>in die illa erit germen Domini in magnificentia et in gloria et fructus terrae sublimis et exultatio his qui salvati fuerint de Israhel</verse>
        <verse osisID='Isa.4.3'>et erit omnis qui relictus fuerit in Sion et residuus in Hierusalem sanctus vocabitur omnis qui scriptus est in vita in Hierusalem</verse>
        <verse osisID='Isa.4.4'>si abluerit Dominus sordem filiarum Sion et sanguinem Hierusalem laverit de medio eius spiritu iudicii et spiritu ardoris</verse>
        <verse osisID='Isa.4.5'>et creabit Dominus super omnem locum montis Sion et ubi invocatus est nubem per diem et fumum et splendorem ignis flammantis in nocte super omnem enim gloriam protectio</verse>
        <verse osisID='Isa.4.6'>et tabernaculum erit in umbraculum diei ab aestu et in securitatem et absconsionem a turbine et a pluvia</verse>
      </chapter>
      <chapter osisID='Isa.5'>
        <verse osisID='Isa.5.1'>cantabo dilecto meo canticum patruelis mei vineae suae vinea facta est dilecto meo in cornu filio olei</verse>
        <verse osisID='Isa.5.2'>et sepivit eam et lapides elegit ex illa et plantavit eam electam et aedificavit turrem in medio eius et torcular extruxit in ea et expectavit ut faceret uvas et fecit labruscas</verse>
        <verse osisID='Isa.5.3'>nunc ergo habitator Hierusalem et vir Iuda iudicate inter me et inter vineam meam</verse>
        <verse osisID='Isa.5.4'>quid est quod debui ultra facere vineae meae et non feci ei an quod expectavi ut faceret uvas et fecit labruscas</verse>
        <verse osisID='Isa.5.5'>et nunc ostendam vobis quid ego faciam vineae meae auferam sepem eius et erit in direptionem diruam maceriam eius et erit in conculcationem</verse>
        <verse osisID='Isa.5.6'>et ponam eam desertam non putabitur et non fodietur et ascendent vepres et spinae et nubibus mandabo ne pluant super eam imbrem</verse>
        <verse osisID='Isa.5.7'>vinea enim Domini exercituum domus Israhel et vir Iuda germen delectabile eius et expectavi ut faceret iudicium et ecce iniquitas et iustitiam et ecce clamor</verse>
        <verse osisID='Isa.5.8'>vae qui coniungitis domum ad domum et agrum agro copulatis usque ad terminum loci numquid habitabitis soli vos in medio terrae</verse>
        <verse osisID='Isa.5.9'>in auribus meis sunt haec Domini exercituum nisi domus multae desertae fuerint grandes et pulchrae absque habitatore</verse>
        <verse osisID='Isa.5.10'>decem enim iuga vinearum facient lagunculam unam et triginta modii sementis facient modios tres</verse>
        <verse osisID='Isa.5.11'>vae qui consurgitis mane ad ebrietatem sectandam et potandum usque ad vesperam ut vino aestuetis</verse>
        <verse osisID='Isa.5.12'>cithara et lyra et tympanum et tibia et vinum in conviviis vestris et opus Domini non respicitis nec opera manuum eius consideratis</verse>
        <verse osisID='Isa.5.13'>propterea captivus ductus est populus meus quia non habuit scientiam et nobiles eius interierunt fame et multitudo eius siti exaruit</verse>
        <verse osisID='Isa.5.14'>propterea dilatavit infernus animam suam et aperuit os suum absque ullo termino et descendent fortes eius et populus eius et sublimes gloriosique eius ad eum</verse>
        <verse osisID='Isa.5.15'>et incurvabitur homo et humiliabitur vir et oculi sublimium deprimentur</verse>
        <verse osisID='Isa.5.16'>et exaltabitur Dominus exercituum in iudicio et Deus sanctus sanctificabitur in iustitia</verse>
        <verse osisID='Isa.5.17'>et pascentur agni iuxta ordinem suum et deserta in ubertatem versa advenae comedent</verse>
        <verse osisID='Isa.5.18'>vae qui trahitis iniquitatem in funiculis vanitatis et quasi vinculum plaustri peccatum</verse>
        <verse osisID='Isa.5.19'>qui dicitis festinet et cito veniat opus eius ut videamus et adpropiet et veniat consilium Sancti Israhel et sciemus illud</verse>
        <verse osisID='Isa.5.20'>vae qui dicitis malum bonum et bonum malum ponentes tenebras lucem et lucem tenebras ponentes amarum in dulce et dulce in amarum</verse>
        <verse osisID='Isa.5.21'>vae qui sapientes estis in oculis vestris et coram vobismet ipsis prudentes</verse>
        <verse osisID='Isa.5.22'>vae qui potentes estis ad bibendum vinum et viri fortes ad miscendam ebrietatem</verse>
        <verse osisID='Isa.5.23'>qui iustificatis impium pro muneribus et iustitiam iusti aufertis ab eo</verse>
        <verse osisID='Isa.5.24'>propter hoc sicut devorat stipulam lingua ignis et calor flammae exurit sic radix eorum quasi favilla erit et germen eorum ut pulvis ascendet abiecerunt enim legem Domini exercituum et eloquium Sancti Israhel blasphemaverunt</verse>
        <verse osisID='Isa.5.25'>ideo iratus est furor Domini in populo suo et extendit manum suam super eum et percussit eum et conturbati sunt montes et facta sunt morticina eorum quasi stercus in medio platearum in omnibus his non est aversus furor eius sed adhuc manus eius extenta</verse>
        <verse osisID='Isa.5.26'>et levabit signum nationibus procul et sibilabit ad eum de finibus terrae et ecce festinus velociter veniet</verse>
        <verse osisID='Isa.5.27'>non est deficiens neque laborans in eo non dormitabit neque dormiet neque solvetur cingulum renum eius nec rumpetur corrigia calciamenti eius</verse>
        <verse osisID='Isa.5.28'>sagittae eius acutae et omnes arcus eius extenti ungulae equorum eius ut silex et rotae eius quasi impetus tempestatis</verse>
        <verse osisID='Isa.5.29'>rugitus eius ut leonis rugiet ut catuli leonum et frendet et tenebit praedam et amplexabitur et non erit qui eruat</verse>
        <verse osisID='Isa.5.30'>et sonabit super eum in die illa sicut sonitus maris aspiciemus in terram et ecce tenebrae tribulationis et lux obtenebrata est in caligine eius</verse>
      </chapter>
      <chapter osisID='Isa.6'>
        <verse osisID='Isa.6.1'>in anno quo mortuus est rex Ozias vidi Dominum sedentem super solium excelsum et elevatum et ea quae sub eo erant implebant templum</verse>
        <verse osisID='Isa.6.2'>seraphin stabant super illud sex alae uni et sex alae alteri duabus velabant faciem eius et duabus velabant pedes eius et duabus volabant</verse>
        <verse osisID='Isa.6.3'>et clamabant alter ad alterum et dicebant sanctus sanctus sanctus Dominus exercituum plena est omnis terra gloria eius</verse>
        <verse osisID='Isa.6.4'>et commota sunt superliminaria cardinum a voce clamantis et domus impleta est fumo</verse>
        <verse osisID='Isa.6.5'>et dixi vae mihi quia tacui quia vir pollutus labiis ego sum et in medio populi polluta labia habentis ego habito et Regem Dominum exercituum vidi oculis meis</verse>
        <verse osisID='Isa.6.6'>et volavit ad me unus de seraphin et in manu eius calculus quem forcipe tulerat de altari</verse>
        <verse osisID='Isa.6.7'>et tetigit os meum et dixit ecce tetigit hoc labia tua et auferetur iniquitas tua et peccatum tuum mundabitur</verse>
        <verse osisID='Isa.6.8'>et audivi vocem Domini dicentis quem mittam et quis ibit nobis et dixi ecce ego sum mitte me</verse>
        <verse osisID='Isa.6.9'>et dixit vade et dices populo huic audite audientes et nolite intellegere et videte visionem et nolite cognoscere</verse>
        <verse osisID='Isa.6.10'>excaeca cor populi huius et aures eius adgrava et oculos eius claude ne forte videat oculis suis et auribus suis audiat et corde suo intellegat et convertatur et sanem eum</verse>
        <verse osisID='Isa.6.11'>et dixi usquequo Domine et dixit donec desolentur civitates absque habitatore et domus sine homine et terra relinquetur deserta</verse>
        <verse osisID='Isa.6.12'>et longe faciet Dominus homines et multiplicabitur quae derelicta fuerat in medio terrae</verse>
        <verse osisID='Isa.6.13'>et adhuc in ea decimatio et convertetur et erit in ostensionem sicut terebinthus et sicuti quercus quae expandit ramos suos semen sanctum erit id quod steterit in ea</verse>
      </chapter>
      <chapter osisID='Isa.7'>
        <verse osisID='Isa.7.1'>et factum est in diebus Ahaz filii Ioatham filii Oziae regis Iuda ascendit Rasin rex Syriae et Phacee filius Romeliae rex Israhel in Hierusalem ad proeliandum contra eam et non potuerunt debellare eam</verse>
        <verse osisID='Isa.7.2'>et nuntiaverunt domui David dicentes requievit Syria super Ephraim et commotum est cor eius et cor populi eius sicut moventur ligna silvarum a facie venti</verse>
        <verse osisID='Isa.7.3'>et dixit Dominus ad Isaiam egredere in occursum Ahaz tu et qui derelictus est Iasub filius tuus ad extremum aquaeductus piscinae superioris in via agri Fullonis</verse>
        <verse osisID='Isa.7.4'>et dices ad eum vide ut sileas noli timere et cor tuum ne formidet a duobus caudis titionum fumigantium istorum in ira furoris Rasin et Syriae et filii Romeliae</verse>
        <verse osisID='Isa.7.5'>eo quod consilium inierit contra te Syria malum Ephraim et filius Romeliae dicentes</verse>
        <verse osisID='Isa.7.6'>ascendamus ad Iudam et suscitemus eum et avellamus eum ad nos et ponamus regem in medio eius filium Tabeel</verse>
        <verse osisID='Isa.7.7'>haec dicit Dominus Deus non stabit et non erit istud</verse>
        <verse osisID='Isa.7.8'>sed caput Syriae Damascus et caput Damasci Rasin et adhuc sexaginta et quinque anni et desinet Ephraim esse populus</verse>
        <verse osisID='Isa.7.9'>et caput Ephraim Samaria et caput Samariae filius Romeliae si non credideritis non permanebitis</verse>
        <verse osisID='Isa.7.10'>et adiecit Dominus loqui ad Ahaz dicens</verse>
        <verse osisID='Isa.7.11'>pete tibi signum a Domino Deo tuo in profundum inferni sive in excelsum supra</verse>
        <verse osisID='Isa.7.12'>et dixit Ahaz non petam et non temptabo Dominum</verse>
        <verse osisID='Isa.7.13'>et dixit audite ergo domus David numquid parum vobis est molestos esse hominibus quia molesti estis et Deo meo</verse>
        <verse osisID='Isa.7.14'>propter hoc dabit Dominus ipse vobis signum ecce virgo concipiet et pariet filium et vocabitis nomen eius Emmanuhel</verse>
        <verse osisID='Isa.7.15'>butyrum et mel comedet ut sciat reprobare malum et eligere bonum</verse>
        <verse osisID='Isa.7.16'>quia antequam sciat puer reprobare malum et eligere bonum derelinquetur terra quam tu detestaris a facie duum regum suorum</verse>
        <verse osisID='Isa.7.17'>adducet Dominus super te et super populum tuum et super domum patris tui dies qui non venerunt a diebus separationis Ephraim a Iuda cum rege Assyriorum</verse>
        <verse osisID='Isa.7.18'>et erit in die illa sibilabit Dominus muscae quae est in extremo fluminum Aegypti et api quae est in terra Assur</verse>
        <verse osisID='Isa.7.19'>et venient et requiescent omnes in torrentibus vallium et cavernis petrarum et in omnibus frutectis et in universis foraminibus</verse>
        <verse osisID='Isa.7.20'>in die illa radet Dominus in novacula conducta in his qui trans Flumen sunt in rege Assyriorum caput et pilos pedum et barbam universam</verse>
        <verse osisID='Isa.7.21'>et erit in die illa nutriet homo vaccam boum et duas oves</verse>
        <verse osisID='Isa.7.22'>et prae ubertate lactis comedet butyrum butyrum enim et mel manducabit omnis qui relictus fuerit in medio terrae</verse>
        <verse osisID='Isa.7.23'>et erit in die illa omnis locus ubi fuerint mille vites mille argenteis et in spinas et in vepres erunt</verse>
        <verse osisID='Isa.7.24'>cum sagittis et arcu ingredientur illuc vepres enim et spinae erunt in universa terra</verse>
        <verse osisID='Isa.7.25'>et omnes montes qui in sarculo sarientur non veniet illuc terror spinarum et veprium et erit in pascua bovis et in conculcationem pecoris</verse>
      </chapter>
      <chapter osisID='Isa.8'>
        <verse osisID='Isa.8.1'>et dixit Dominus ad me sume tibi librum grandem et scribe in eo stilo hominis Velociter spolia detrahe Cito praedare</verse>
        <verse osisID='Isa.8.2'>et adhibui mihi testes fideles Uriam sacerdotem et Zacchariam filium Barachiae</verse>
        <verse osisID='Isa.8.3'>et accessi ad prophetissam et concepit et peperit filium et dixit Dominus ad me voca nomen eius Adcelera spolia detrahere Festina praedari</verse>
        <verse osisID='Isa.8.4'>quia antequam sciat puer vocare patrem suum et matrem suam auferetur fortitudo Damasci et spolia Samariae coram rege Assyriorum</verse>
        <verse osisID='Isa.8.5'>et adiecit Dominus loqui ad me adhuc dicens</verse>
        <verse osisID='Isa.8.6'>pro eo quod abiecit populus iste aquas Siloae quae vadunt cum silentio et adsumpsit magis Rasin et filium Romeliae</verse>
        <verse osisID='Isa.8.7'>propter hoc ecce Dominus adducet super eos aquas Fluminis fortes et multas regem Assyriorum et omnem gloriam eius et ascendet super omnes rivos eius et fluet super universas ripas eius</verse>
        <verse osisID='Isa.8.8'>et ibit per Iudam inundans et transiens usque ad collum veniet et erit extensio alarum eius implens latitudinem terrae tuae o Emmanuhel</verse>
        <verse osisID='Isa.8.9'>congregamini populi et vincimini et audite universae procul terrae confortamini et vincimini accingite vos et vincimini</verse>
        <verse osisID='Isa.8.10'>inite consilium et dissipabitur loquimini verbum et non fiet quia nobiscum Deus</verse>
        <verse osisID='Isa.8.11'>haec enim ait Dominus ad me sicut in forti manu erudivit me ne irem in via populi huius dicens</verse>
        <verse osisID='Isa.8.12'>non dicatis coniuratio omnia enim quae loquitur populus iste coniuratio est et timorem eius ne timeatis neque paveatis</verse>
        <verse osisID='Isa.8.13'>Dominum exercituum ipsum sanctificate ipse pavor vester et ipse terror vester</verse>
        <verse osisID='Isa.8.14'>et erit vobis in sanctificationem in lapidem autem offensionis et in petram scandali duabus domibus Israhel in laqueum et in ruinam habitantibus Hierusalem</verse>
        <verse osisID='Isa.8.15'>et offendent ex eis plurimi et cadent et conterentur et inretientur et capientur</verse>
        <verse osisID='Isa.8.16'>liga testimonium signa legem in discipulis meis</verse>
        <verse osisID='Isa.8.17'>et expectabo Dominum qui abscondit faciem suam a domo Iacob et praestolabor eum</verse>
        <verse osisID='Isa.8.18'>ecce ego et pueri quos mihi dedit Dominus in signum et in portentum Israhelis a Domino exercituum qui habitat in monte Sion</verse>
        <verse osisID='Isa.8.19'>et cum dixerint ad vos quaerite a pythonibus et a divinis qui stridunt in incantationibus suis numquid non populus a Deo suo requirit pro vivis a mortuis</verse>
        <verse osisID='Isa.8.20'>ad legem magis et ad testimonium quod si non dixerint iuxta verbum hoc non erit eis matutina lux</verse>
        <verse osisID='Isa.8.21'>et transibit per eam corruet et esuriet et cum esurierit irascetur et maledicet regi suo et Deo suo et suspiciet sursum</verse>
        <verse osisID='Isa.8.22'>et ad terram intuebitur et ecce tribulatio et tenebrae dissolutio angustia et caligo persequens et non poterit avolare de angustia sua</verse>
      </chapter>
      <chapter osisID='Isa.9'>
        <verse osisID='Isa.9.1'>primo tempore adleviata est terra Zabulon et terra Nepthalim et novissimo adgravata est via maris trans Iordanem Galileae gentium</verse>
        <verse osisID='Isa.9.2'>populus qui ambulabat in tenebris vidit lucem magnam habitantibus in regione umbrae mortis lux orta est eis</verse>
        <verse osisID='Isa.9.3'>multiplicasti gentem non magnificasti laetitiam laetabuntur coram te sicut laetantur in messe sicut exultant quando dividunt spolia</verse>
        <verse osisID='Isa.9.4'>iugum enim oneris eius et virgam umeri eius et sceptrum exactoris eius superasti sicut in die Madian</verse>
        <verse osisID='Isa.9.5'>quia omnis violenta praedatio cum tumultu et vestimentum mixtum sanguine erit in conbustionem et cibus ignis</verse>
        <verse osisID='Isa.9.6'>parvulus enim natus est nobis filius datus est nobis et factus est principatus super umerum eius et vocabitur nomen eius Admirabilis consiliarius Deus fortis Pater futuri saeculi Princeps pacis</verse>
        <verse osisID='Isa.9.7'>multiplicabitur eius imperium et pacis non erit finis super solium David et super regnum eius ut confirmet illud et corroboret in iudicio et iustitia amodo et usque in sempiternum zelus Domini exercituum faciet hoc</verse>
        <verse osisID='Isa.9.8'>verbum misit Dominus in Iacob et cecidit in Israhel</verse>
        <verse osisID='Isa.9.9'>et sciet populus omnis Ephraim et habitantes Samariam in superbia et magnitudine cordis dicentes</verse>
        <verse osisID='Isa.9.10'>lateres ceciderunt sed quadris lapidibus aedificabimus sycomoros succiderunt sed cedros inmutabimus</verse>
        <verse osisID='Isa.9.11'>et elevabit Dominus hostes Rasin super eum et inimicos eius in tumultum vertet</verse>
        <verse osisID='Isa.9.12'>Syriam ab oriente et Philisthim ab occidente et devorabunt Israhel toto ore in omnibus his non est aversus furor eius sed adhuc manus eius extenta</verse>
        <verse osisID='Isa.9.13'>et populus non est reversus ad percutientem se et Dominum exercituum non inquisierunt</verse>
        <verse osisID='Isa.9.14'>et disperdet Dominus ab Israhel caput et caudam incurvantem et refrenantem die una</verse>
        <verse osisID='Isa.9.15'>longevus et honorabilis ipse est caput et propheta docens mendacium ipse cauda est</verse>
        <verse osisID='Isa.9.16'>et erunt qui beatificant populum istum seducentes et qui beatificantur praecipitati</verse>
        <verse osisID='Isa.9.17'>propter hoc super adulescentulis eius non laetabitur Dominus et pupillorum eius et viduarum non miserebitur quia omnis hypocrita est et nequam et universum os locutum est stultitiam in omnibus his non est aversus furor eius sed adhuc manus eius extenta</verse>
        <verse osisID='Isa.9.18'>succensa est enim quasi ignis impietas veprem et spinam vorabit et succendetur in densitate saltus et convolvetur superbia fumi</verse>
        <verse osisID='Isa.9.19'>in ira Domini exercituum conturbata est terra et erit populus quasi esca ignis vir fratri suo non parcet</verse>
        <verse osisID='Isa.9.20'>et declinabit ad dexteram et esuriet et comedet ad sinistram et non saturabitur unusquisque carnem brachii sui vorabit Manasses Ephraim et Ephraim Manassen simul ipsi contra Iudam</verse>
        <verse osisID='Isa.9.21'>in omnibus his non est aversus furor eius sed adhuc manus eius extenta</verse>
      </chapter>
      <chapter osisID='Isa.10'>
        <verse osisID='Isa.10.1'>vae qui condunt leges iniquas et scribentes iniustitiam scripserunt</verse>
        <verse osisID='Isa.10.2'>ut opprimerent in iudicio pauperes et vim facerent causae humilium populi mei ut essent viduae praeda eorum et pupillos diriperent</verse>
        <verse osisID='Isa.10.3'>quid facietis in die visitationis et calamitatis de longe venientis ad cuius fugietis auxilium et ubi derelinquetis gloriam vestram</verse>
        <verse osisID='Isa.10.4'>ne incurvemini sub vinculo et cum interfectis cadatis super omnibus his non est aversus furor eius sed adhuc manus eius extenta</verse>
        <verse osisID='Isa.10.5'>vae Assur virga furoris mei et baculus ipse in manu eorum indignatio mea</verse>
        <verse osisID='Isa.10.6'>ad gentem fallacem mittam eum et contra populum furoris mei mandabo illi ut auferat spolia et diripiat praedam et ponat illum in conculcationem quasi lutum platearum</verse>
        <verse osisID='Isa.10.7'>ipse autem non sic arbitrabitur et cor eius non ita aestimabit sed ad conterendum erit cor eius et ad internicionem gentium non paucarum</verse>
        <verse osisID='Isa.10.8'>dicet enim</verse>
        <verse osisID='Isa.10.9'>numquid non principes mei simul reges sunt numquid non ut Charchamis sic Chalanno et ut Arfad sic Emath numquid non ut Damascus sic Samaria</verse>
        <verse osisID='Isa.10.10'>quomodo invenit manus mea regna idoli sic et simulacra eorum de Hierusalem et de Samaria</verse>
        <verse osisID='Isa.10.11'>numquid non sicut feci Samariae et idolis eius sic faciam Hierusalem et simulacris eius</verse>
        <verse osisID='Isa.10.12'>et erit cum impleverit Dominus cuncta opera sua in monte Sion et in Hierusalem visitabo super fructum magnifici cordis regis Assur et super gloriam altitudinis oculorum eius</verse>
        <verse osisID='Isa.10.13'>dixit enim in fortitudine manus meae feci et in sapientia mea intellexi et abstuli terminos populorum et principes eorum depraedatus sum et detraxi quasi potens in sublime residentes</verse>
        <verse osisID='Isa.10.14'>et invenit quasi nidum manus mea fortitudinem populorum et sicut colliguntur ova quae derelicta sunt sic universam terram ego congregavi et non fuit qui moveret pinnam et aperiret os et ganniret</verse>
        <verse osisID='Isa.10.15'>numquid gloriabitur securis contra eum qui secat in ea aut exaltabitur serra contra eum a quo trahitur quomodo si elevetur virga contra levantem se et exaltetur baculus qui utique lignum est</verse>
        <verse osisID='Isa.10.16'>propter hoc mittet Dominator Deus exercituum in pinguibus eius tenuitatem et subtus gloriam eius succensa ardebit quasi conbustio ignis</verse>
        <verse osisID='Isa.10.17'>et erit lumen Israhel in igne et Sanctus eius in flamma et succendetur et devorabitur spina eius et vepres in die una</verse>
        <verse osisID='Isa.10.18'>et gloria saltus eius et Carmeli eius ab anima usque ad carnem consumetur et erit terrore profugus</verse>
        <verse osisID='Isa.10.19'>et reliquiae ligni saltus eius pro paucitate numerabuntur et puer scribet eos</verse>
        <verse osisID='Isa.10.20'>et erit in die illa non adiciet residuum Israhel et hii qui fugerint de domo Iacob inniti super eo qui percutit eos sed innitetur super Dominum Sanctum Israhel in veritate</verse>
        <verse osisID='Isa.10.21'>reliquiae convertentur reliquiae inquam Iacob ad Deum fortem</verse>
        <verse osisID='Isa.10.22'>si enim fuerit populus tuus Israhel quasi harena maris reliquiae convertentur ex eo consummatio adbreviata inundabit iustitiam</verse>
        <verse osisID='Isa.10.23'>consummationem enim et adbreviationem Dominus Deus exercituum faciet in medio omnis terrae</verse>
        <verse osisID='Isa.10.24'>propter hoc haec dicit Dominus Deus exercituum noli timere populus meus habitator Sion ab Assur in virga percutiet te et baculum suum levabit super te in via Aegypti</verse>
        <verse osisID='Isa.10.25'>adhuc enim paululum modicumque et consummabitur indignatio et furor meus super scelus eorum</verse>
        <verse osisID='Isa.10.26'>et suscitabit super eum Dominus exercituum flagellum iuxta plagam Madian in petra Oreb et virgam suam super mare et levabit eam in via Aegypti</verse>
        <verse osisID='Isa.10.27'>et erit in die illa auferetur onus eius de umero tuo et iugum eius de collo tuo et conputrescet iugum a facie olei</verse>
        <verse osisID='Isa.10.28'>veniet in Aiath transibit in Magron apud Machmas commendabit vasa sua</verse>
        <verse osisID='Isa.10.29'>transierunt cursim Gabee sedes nostra obstipuit Rama Gabaath Saulis fugit</verse>
        <verse osisID='Isa.10.30'>hinni voce tua filia Gallim adtende Laisa paupercula Anathoth</verse>
        <verse osisID='Isa.10.31'>migravit Medemena habitatores Gebim confortamini</verse>
        <verse osisID='Isa.10.32'>adhuc dies est ut in Nob stetur agitabit manum suam super montem filiae Sion collem Hierusalem</verse>
        <verse osisID='Isa.10.33'>ecce Dominator Dominus exercituum confringet lagunculam in terrore et excelsi statura succidentur et sublimes humiliabuntur</verse>
        <verse osisID='Isa.10.34'>et subvertentur condensa saltus ferro et Libanus cum excelsis cadet</verse>
      </chapter>
      <chapter osisID='Isa.11'>
        <verse osisID='Isa.11.1'>et egredietur virga de radice Iesse et flos de radice eius ascendet</verse>
        <verse osisID='Isa.11.2'>et requiescet super eum spiritus Domini spiritus sapientiae et intellectus spiritus consilii et fortitudinis spiritus scientiae et pietatis</verse>
        <verse osisID='Isa.11.3'>et replebit eum spiritus timoris Domini non secundum visionem oculorum iudicabit neque secundum auditum aurium arguet</verse>
        <verse osisID='Isa.11.4'>sed iudicabit in iustitia pauperes et arguet in aequitate pro mansuetis terrae et percutiet terram virga oris sui et spiritu labiorum suorum interficiet impium</verse>
        <verse osisID='Isa.11.5'>et erit iustitia cingulum lumborum eius et fides cinctorium renis eius</verse>
        <verse osisID='Isa.11.6'>habitabit lupus cum agno et pardus cum hedo accubabit vitulus et leo et ovis simul morabuntur et puer parvulus minabit eos</verse>
        <verse osisID='Isa.11.7'>vitulus et ursus pascentur simul requiescent catuli eorum et leo quasi bos comedet paleas</verse>
        <verse osisID='Isa.11.8'>et delectabitur infans ab ubere super foramine aspidis et in caverna reguli qui ablactatus fuerit manum suam mittet</verse>
        <verse osisID='Isa.11.9'>non nocebunt et non occident in universo monte sancto meo quia repleta est terra scientia Domini sicut aquae maris operientes</verse>
        <verse osisID='Isa.11.10'>in die illa radix Iesse qui stat in signum populorum ipsum gentes deprecabuntur et erit sepulchrum eius gloriosum</verse>
        <verse osisID='Isa.11.11'>et erit in die illa adiciet Dominus secundo manum suam ad possidendum residuum populi sui quod relinquetur ab Assyriis et ab Aegypto et a Fetros et ab Aethiopia et ab Aelam et a Sennaar et ab Emath et ab insulis maris</verse>
        <verse osisID='Isa.11.12'>et levabit signum in nationes et congregabit profugos Israhel et dispersos Iuda colliget a quattuor plagis terrae</verse>
        <verse osisID='Isa.11.13'>et auferetur zelus Ephraim et hostes Iuda peribunt Ephraim non aemulabitur Iudam et Iudas non pugnabit contra Ephraim</verse>
        <verse osisID='Isa.11.14'>et volabunt in umeros Philisthim per mare simul praedabuntur filios orientis Idumea et Moab praeceptum manus eorum et filii Ammon oboedientes erunt</verse>
        <verse osisID='Isa.11.15'>et desolabit Dominus linguam maris Aegypti et levabit manum suam super Flumen in fortitudine spiritus sui et percutiet eum in septem rivis ita ut transeant per eum calciati</verse>
        <verse osisID='Isa.11.16'>et erit via residuo populo meo qui relinquetur ab Assyriis sicut fuit Israhel in die qua ascendit de terra Aegypti</verse>
      </chapter>
      <chapter osisID='Isa.12'>
        <verse osisID='Isa.12.1'>et dices in illa die confitebor tibi Domine quoniam iratus es mihi conversus est furor tuus et consolatus es me</verse>
        <verse osisID='Isa.12.2'>ecce Deus salvator meus fiducialiter agam et non timebo quia fortitudo mea et laus mea Dominus Deus et factus est mihi in salutem</verse>
        <verse osisID='Isa.12.3'>haurietis aquas in gaudio de fontibus salvatoris</verse>
        <verse osisID='Isa.12.4'>et dicetis in illa die confitemini Domino et invocate nomen eius notas facite in populis adinventiones eius mementote quoniam excelsum est nomen eius</verse>
        <verse osisID='Isa.12.5'>cantate Domino quoniam magnifice fecit adnuntiate hoc in universa terra</verse>
        <verse osisID='Isa.12.6'>exulta et lauda habitatio Sion quia magnus in medio tui Sanctus Israhel</verse>
      </chapter>
      <chapter osisID='Isa.13'>
        <verse osisID='Isa.13.1'>onus Babylonis quod vidit Isaias filius Amos</verse>
        <verse osisID='Isa.13.2'>super montem caligosum levate signum exaltate vocem levate manum et ingrediantur portas duces</verse>
        <verse osisID='Isa.13.3'>ego mandavi sanctificatis meis et vocavi fortes meos in ira mea exultantes in gloria mea</verse>
        <verse osisID='Isa.13.4'>vox multitudinis in montibus quasi populorum frequentium vox sonitus regum gentium congregatarum Dominus exercituum praecepit militiae belli</verse>
        <verse osisID='Isa.13.5'>venientibus de terra procul a summitate caeli Dominus et vasa furoris eius ut disperdat omnem terram</verse>
        <verse osisID='Isa.13.6'>ululate quia prope est dies Domini quasi vastitas a Domino veniet</verse>
        <verse osisID='Isa.13.7'>propter hoc omnes manus dissolventur et omne cor hominis tabescet</verse>
        <verse osisID='Isa.13.8'>et conteretur tortiones et dolores tenebunt quasi parturiens dolebunt unusquisque ad proximum suum stupebit facies conbustae vultus eorum</verse>
        <verse osisID='Isa.13.9'>ecce dies Domini venit crudelis et indignationis plenus et irae furorisque ad ponendam terram in solitudine et peccatores eius conterendos de ea</verse>
        <verse osisID='Isa.13.10'>quoniam stellae caeli et splendor earum non expandent lumen suum obtenebratus est sol in ortu suo et luna non splendebit in lumine suo</verse>
        <verse osisID='Isa.13.11'>et visitabo super orbis mala et contra impios iniquitatem eorum et quiescere faciam superbiam infidelium et arrogantiam fortium humiliabo</verse>
        <verse osisID='Isa.13.12'>pretiosior erit vir auro et homo mundo obrizo</verse>
        <verse osisID='Isa.13.13'>super hoc caelum turbabo et movebitur terra de loco suo propter indignationem Domini exercituum et propter diem irae furoris eius</verse>
        <verse osisID='Isa.13.14'>et erit quasi dammula fugiens et quasi ovis et non erit qui congreget unusquisque ad populum suum convertetur et singuli ad terram suam fugient</verse>
        <verse osisID='Isa.13.15'>omnis qui inventus fuerit occidetur et omnis qui supervenerit cadet in gladio</verse>
        <verse osisID='Isa.13.16'>infantes eorum adlident in oculis eorum diripientur domus eorum et uxores eorum violabuntur</verse>
        <verse osisID='Isa.13.17'>ecce ego suscitabo super eos Medos qui argentum non quaerant nec aurum velint</verse>
        <verse osisID='Isa.13.18'>sed sagittis parvulos interficiant et lactantibus uteri non misereantur et super filios non parcat oculus eorum</verse>
        <verse osisID='Isa.13.19'>et erit Babylon illa gloriosa in regnis inclita in superbia Chaldeorum sicut subvertit Deus Sodomam et Gomorram</verse>
        <verse osisID='Isa.13.20'>non habitabitur usque in finem et non fundabitur usque ad generationem et generationem nec ponet ibi tentoria Arabs nec pastores requiescent ibi</verse>
        <verse osisID='Isa.13.21'>sed requiescent ibi bestiae et replebuntur domus eorum draconibus et habitabunt ibi strutiones et pilosi saltabunt ibi</verse>
        <verse osisID='Isa.13.22'>et respondebunt ibi ululae in aedibus eius et sirenae in delubris voluptatis</verse>
      </chapter>
      <chapter osisID='Isa.14'>
        <verse osisID='Isa.14.1'>prope est ut veniat tempus eius et dies eius non elongabuntur miserebitur enim Dominus Iacob et eliget adhuc de Israhel et requiescere eos faciet super humum suam adiungetur advena ad eos et adherebit domui Iacob</verse>
        <verse osisID='Isa.14.2'>et tenebunt eos populi et adducent eos in locum suum et possidebit eos domus Israhel super terram Domini in servos et ancillas et erunt capientes eos qui se ceperant et subicient exactores suos</verse>
        <verse osisID='Isa.14.3'>et erit in die illa cum requiem dederit tibi Deus a labore tuo et a concussione tua et a servitute dura qua ante servisti</verse>
        <verse osisID='Isa.14.4'>sumes parabolam istam contra regem Babylonis et dices quomodo cessavit exactor quievit tributum</verse>
        <verse osisID='Isa.14.5'>contrivit Dominus baculum impiorum virgam dominantium</verse>
        <verse osisID='Isa.14.6'>caedentem populos in indignatione plaga insanabili subicientem in furore gentes persequentem crudeliter</verse>
        <verse osisID='Isa.14.7'>conquievit et siluit omnis terra gavisa est et exultavit</verse>
        <verse osisID='Isa.14.8'>abietes quoque laetatae sunt super te et cedri Libani ex quo dormisti non ascendit qui succidat nos</verse>
        <verse osisID='Isa.14.9'>infernus subter conturbatus est in occursum adventus tui suscitavit tibi gigantas omnes principes terrae surrexerunt de soliis suis omnes principes nationum</verse>
        <verse osisID='Isa.14.10'>universi respondebunt et dicent tibi et tu vulneratus es sicut nos nostri similis effectus es</verse>
        <verse osisID='Isa.14.11'>detracta est ad inferos superbia tua concidit cadaver tuum subter te sternetur tinea et operimentum tuum erunt vermes</verse>
        <verse osisID='Isa.14.12'>quomodo cecidisti de caelo lucifer qui mane oriebaris corruisti in terram qui vulnerabas gentes</verse>
        <verse osisID='Isa.14.13'>qui dicebas in corde tuo in caelum conscendam super astra Dei exaltabo solium meum sedebo in monte testamenti in lateribus aquilonis</verse>
        <verse osisID='Isa.14.14'>ascendam super altitudinem nubium ero similis Altissimo</verse>
        <verse osisID='Isa.14.15'>verumtamen ad infernum detraheris in profundum laci</verse>
        <verse osisID='Isa.14.16'>qui te viderint ad te inclinabuntur teque prospicient numquid iste est vir qui conturbavit terram qui concussit regna</verse>
        <verse osisID='Isa.14.17'>qui posuit orbem desertum et urbes eius destruxit vinctis eius non aperuit carcerem</verse>
        <verse osisID='Isa.14.18'>omnes reges gentium universi dormierunt in gloria vir in domo sua</verse>
        <verse osisID='Isa.14.19'>tu autem proiectus es de sepulchro tuo quasi stirps inutilis pollutus et obvolutus qui interfecti sunt gladio et descenderunt ad fundamenta laci quasi cadaver putridum</verse>
        <verse osisID='Isa.14.20'>non habebis consortium neque cum eis in sepultura tu enim terram disperdisti tu populum occidisti non vocabitur in aeternum semen pessimorum</verse>
        <verse osisID='Isa.14.21'>praeparate filios eius occisioni in iniquitate patrum eorum non consurgent nec hereditabunt terram neque implebunt faciem orbis civitatum</verse>
        <verse osisID='Isa.14.22'>et consurgam super eos dicit Dominus exercituum et perdam Babylonis nomen et reliquias et germen et progeniem ait Dominus</verse>
        <verse osisID='Isa.14.23'>et ponam eam in possessionem ericii et in paludes aquarum et scopabo eam in scopa terens dicit Dominus exercituum</verse>
        <verse osisID='Isa.14.24'>iuravit Dominus exercituum dicens si non ut putavi ita erit et quomodo mente tractavi</verse>
        <verse osisID='Isa.14.25'>sic eveniet ut conteram Assyrium in terra mea et in montibus meis conculcem eum et auferetur ab eis iugum eius et onus illius ab umero eorum tolletur</verse>
        <verse osisID='Isa.14.26'>hoc consilium quod cogitavi super omnem terram et haec est manus extenta super universas gentes</verse>
        <verse osisID='Isa.14.27'>Dominus enim exercituum decrevit et quis poterit infirmare et manus eius extenta et quis avertet eam</verse>
        <verse osisID='Isa.14.28'>in anno quo mortuus est rex Ahaz factum est onus istud</verse>
        <verse osisID='Isa.14.29'>ne laeteris Philisthea omnis tu quoniam comminuta est virga percussoris tui de radice enim colubri egredietur regulus et semen eius absorbens volucrem</verse>
        <verse osisID='Isa.14.30'>et pascentur primogeniti pauperum et pauperes fiducialiter requiescent et interire faciam in fame radicem tuam et reliquias tuas interficiam</verse>
        <verse osisID='Isa.14.31'>ulula porta clama civitas prostrata est Philisthea omnis ab aquilone enim fumus venit et non est qui effugiat agmen eius</verse>
        <verse osisID='Isa.14.32'>et quid respondebitur nuntiis gentis quia Dominus fundavit Sion et in ipsa sperabunt pauperes populi eius</verse>
      </chapter>
      <chapter osisID='Isa.15'>
        <verse osisID='Isa.15.1'>onus Moab quia nocte vastata est Ar Moab conticuit quia nocte vastatus est murus Moab conticuit</verse>
        <verse osisID='Isa.15.2'>ascendit domus et Dibon ad excelsa in planctum super Nabo et super Medaba Moab ululabit in cunctis capitibus eius calvitium omnis barba radetur</verse>
        <verse osisID='Isa.15.3'>in triviis eius accincti sunt sacco super tecta eius et in plateis eius omnis ululat descendit in fletum</verse>
        <verse osisID='Isa.15.4'>clamavit Esebon et Eleale usque Iasa audita est vox eorum super hoc expediti Moab ululabunt anima eius ululabit sibi</verse>
        <verse osisID='Isa.15.5'>cor meum ad Moab clamabit vectes eius usque ad Segor vitulam conternantem per ascensum enim Luith flens ascendet et in via Oronaim clamorem contritionis levabunt</verse>
        <verse osisID='Isa.15.6'>aquae enim Nemrim desertae erunt quia aruit herba defecit germen viror omnis interiit</verse>
        <verse osisID='Isa.15.7'>secundum magnitudinem operis et visitatio eorum ad torrentem salicum ducent eos</verse>
        <verse osisID='Isa.15.8'>quoniam circumiit clamor terminum Moab usque ad Gallim ululatus eius et usque ad puteum Helim clamor eius</verse>
        <verse osisID='Isa.15.9'>quia aquae Dibon repletae sunt sanguine ponam enim super Dibon additamenta his qui fugerint de Moab leonem et reliquiis terrae</verse>
      </chapter>
      <chapter osisID='Isa.16'>
        <verse osisID='Isa.16.1'>emitte agnum dominatorem terrae de Petra deserti ad montem filiae Sion</verse>
        <verse osisID='Isa.16.2'>et erit sicut avis fugiens et pulli de nido avolantes sic erunt filiae Moab in transcensu Arnon</verse>
        <verse osisID='Isa.16.3'>ini consilium coge concilium pone quasi noctem umbram tuam in meridie absconde fugientes et vagos ne prodas</verse>
        <verse osisID='Isa.16.4'>habitabunt apud te profugi mei Moab esto latibulum eorum a facie vastatoris finitus est enim pulvis consummatus est miser defecit qui conculcabat terram</verse>
        <verse osisID='Isa.16.5'>et praeparabitur in misericordia solium et sedebit super eum in veritate in tabernaculo David iudicans et quaerens iudicium et velociter reddens quod iustum est</verse>
        <verse osisID='Isa.16.6'>audivimus superbiam Moab superbus est valde superbia eius et arrogantia eius et indignatio eius plus quam fortitudo eius</verse>
        <verse osisID='Isa.16.7'>idcirco ululabit Moab ad Moab universus ululabit his qui laetantur super muro cocti lateris loquimini plagas suas</verse>
        <verse osisID='Isa.16.8'>quoniam suburbana Esebon deserta sunt et vinea Sabama domini gentium exciderunt flagella eius usque ad Iazer pervenerunt erraverunt in deserto propagines eius relictae sunt transierunt mare</verse>
        <verse osisID='Isa.16.9'>super hoc plorabo in fletu Iazer vineam Sabama inebriabo te lacrima mea Esebon et Eleale quoniam super vindemiam tuam et super messem tuam vox calcantium inruit</verse>
        <verse osisID='Isa.16.10'>et auferetur laetitia et exultatio de Carmelo et in vineis non exultabit neque iubilabit vinum in torculari non calcabit qui calcare consueverat vocem calcantium abstuli</verse>
        <verse osisID='Isa.16.11'>super hoc venter meus ad Moab quasi cithara sonabit et viscera mea ad murum cocti lateris</verse>
        <verse osisID='Isa.16.12'>et erit cum apparuerit quod laboravit Moab super excelsis suis ingredietur ad sancta sua ut obsecret et non valebit</verse>
        <verse osisID='Isa.16.13'>hoc verbum quod locutus est Dominus ad Moab ex tunc</verse>
        <verse osisID='Isa.16.14'>et nunc locutus est Dominus dicens in tribus annis quasi anni mercennarii auferetur gloria Moab super omni populo multo et relinquetur parvus et modicus nequaquam multus</verse>
      </chapter>
      <chapter osisID='Isa.17'>
        <verse osisID='Isa.17.1'>onus Damasci ecce Damascus desinet esse civitas et erit sicut acervus lapidum in ruina</verse>
        <verse osisID='Isa.17.2'>derelictae civitates Aroer gregibus erunt et requiescent ibi et non erit qui exterreat</verse>
        <verse osisID='Isa.17.3'>et cessabit adiutorium ab Ephraim et regnum a Damasco et reliquiae Syriae sicut gloria filiorum Israhel erunt dicit Dominus exercituum</verse>
        <verse osisID='Isa.17.4'>et erit in die illa adtenuabitur gloria Iacob et pingue carnis eius marcescet</verse>
        <verse osisID='Isa.17.5'>et erit sicut congregans in messe quod restiterit et brachium eius spicas leget et erit sicut quaerens spicas in valle Rafaim</verse>
        <verse osisID='Isa.17.6'>et relinquetur in eo sicut racemus et sicut excussio oleae duarum aut trium olivarum in summitate rami sive quattuor aut quinque in cacuminibus eius fructus eius dicit Dominus Deus Israhel</verse>
        <verse osisID='Isa.17.7'>in die illa inclinabitur homo ad factorem suum et oculi eius ad Sanctum Israhel respicient</verse>
        <verse osisID='Isa.17.8'>et non inclinabitur ad altaria quae fecerunt manus eius et quae operati sunt digiti eius non respiciet lucos et delubra</verse>
        <verse osisID='Isa.17.9'>in die illa erunt civitates fortitudinis eius derelictae sicut aratra et segetes quae derelictae sunt a facie filiorum Israhel et erit deserta</verse>
        <verse osisID='Isa.17.10'>quia oblita es Dei salvatoris tui et Fortis adiutoris tui non es recordata propterea plantabis plantationem fidelem et germen alienum seminabis</verse>
        <verse osisID='Isa.17.11'>in die plantationis tuae labrusca et mane semen tuum florebit ablata est messis in die hereditatis et dolebit graviter</verse>
        <verse osisID='Isa.17.12'>vae multitudo populorum multorum ut multitudo maris sonantis et tumultus turbarum sicut sonitus aquarum multarum</verse>
        <verse osisID='Isa.17.13'>sonabunt populi sicut sonitus aquarum inundantium et increpabit eum et fugiet procul et rapietur sicut pulvis montium a facie venti et sicut turbo coram tempestate</verse>
        <verse osisID='Isa.17.14'>in tempore vespere et ecce turbatio in matutino et non subsistet haec est pars eorum qui vastaverunt nos et sors diripientium nos</verse>
      </chapter>
      <chapter osisID='Isa.18'>
        <verse osisID='Isa.18.1'>vae terrae cymbalo alarum quae est trans flumina Aethiopiae</verse>
        <verse osisID='Isa.18.2'>qui mittit in mari legatos et in vasis papyri super aquas ite angeli veloces ad gentem convulsam et dilaceratam ad populum terribilem post quem non est alius gentem expectantem expectantem et conculcatam cuius diripuerunt flumina terram eius</verse>
        <verse osisID='Isa.18.3'>omnes habitatores orbis qui moramini in terra cum elevatum fuerit signum in montibus videbitis et clangorem tubae audietis</verse>
        <verse osisID='Isa.18.4'>quia haec dicit Dominus ad me quiescam et considerabo in loco meo sicut meridiana lux clara est et sicut nubes roris in die messis</verse>
        <verse osisID='Isa.18.5'>ante messem enim totus effloruit et inmatura perfectio germinabit et praecidentur ramusculi eius falcibus et quae derelicta fuerint abscidentur excutientur</verse>
        <verse osisID='Isa.18.6'>et relinquentur simul avibus montium et bestiis terrae et aestate perpetua erunt super eum volucres et omnes bestiae terrae super illum hiemabunt</verse>
        <verse osisID='Isa.18.7'>in tempore illo deferetur munus Domino exercituum a populo divulso et dilacerato a populo terribili post quem non fuit alius a gente expectante expectante et conculcata cuius diripuerunt flumina terram eius ad locum nominis Domini exercituum montem Sion</verse>
      </chapter>
      <chapter osisID='Isa.19'>
        <verse osisID='Isa.19.1'>onus Aegypti ecce Dominus ascendet super nubem levem et ingredietur Aegyptum et movebuntur simulacra Aegypti a facie eius et cor Aegypti tabescet in medio eius</verse>
        <verse osisID='Isa.19.2'>et concurrere faciam Aegyptios adversum Aegyptios et pugnabit vir contra fratrem suum et vir contra amicum suum civitas adversus civitatem regnum adversus regnum</verse>
        <verse osisID='Isa.19.3'>et disrumpetur spiritus Aegypti in visceribus eius et consilium eius praecipitabo et interrogabunt simulacra sua et divinos suos et pythones et ariolos</verse>
        <verse osisID='Isa.19.4'>et tradam Aegyptum in manu dominorum crudelium et rex fortis dominabitur eorum ait Dominus Deus exercituum</verse>
        <verse osisID='Isa.19.5'>et arescet aqua de mari et fluvius desolabitur atque siccabitur</verse>
        <verse osisID='Isa.19.6'>et deficient flumina adtenuabuntur et siccabuntur rivi aggerum calamus et iuncus marcescet</verse>
        <verse osisID='Isa.19.7'>nudabitur alveus rivi a fonte suo et omnis sementis inrigua siccabitur arescet et non erit</verse>
        <verse osisID='Isa.19.8'>et maerebunt piscatores et lugebunt omnes mittentes in flumen hamum et expandentes rete super faciem aquae marcescent</verse>
        <verse osisID='Isa.19.9'>confundentur qui operabantur linum pectentes et texentes subtilia</verse>
        <verse osisID='Isa.19.10'>et erunt inrigua eius flaccentia omnes qui faciebant lacunas ad capiendos pisces</verse>
        <verse osisID='Isa.19.11'>stulti principes Taneos sapientes consiliarii Pharao dederunt consilium insipiens quomodo dicetis Pharaoni filius sapientium ego filius regum antiquorum</verse>
        <verse osisID='Isa.19.12'>ubi sunt nunc sapientes tui adnuntient tibi et indicent quid cogitaverit Dominus exercituum super Aegyptum</verse>
        <verse osisID='Isa.19.13'>stulti facti sunt principes Taneos emarcuerunt principes Mempheos deceperunt Aegyptum angulum populorum eius</verse>
        <verse osisID='Isa.19.14'>Dominus miscuit in medio eius spiritum vertiginis et errare fecerunt Aegyptum in omni opere suo sicut errat ebrius et vomens</verse>
        <verse osisID='Isa.19.15'>et non erit Aegypto opus quod faciat caput et caudam incurvantem et refrenantem</verse>
        <verse osisID='Isa.19.16'>in die illa erit Aegyptus quasi mulieres et stupebunt et timebunt a facie commotionis manus Domini exercituum quam ipse movebit super eam</verse>
        <verse osisID='Isa.19.17'>et erit terra Iuda Aegypto in festivitatem omnis qui illius fuerit recordatus pavebit a facie consilii Domini exercituum quod ipse cogitavit super eam</verse>
        <verse osisID='Isa.19.18'>in die illa erunt quinque civitates in terra Aegypti loquentes lingua Chanaan et iurantes per Dominum exercituum civitas Solis vocabitur una</verse>
        <verse osisID='Isa.19.19'>in die illa erit altare Domini in medio terrae Aegypti et titulus iuxta terminum eius Domini</verse>
        <verse osisID='Isa.19.20'>et erit in signum et in testimonium Domino exercituum in terra Aegypti clamabunt enim ad Dominum a facie tribulantis et mittet eis salvatorem et propugnatorem qui liberet eos</verse>
        <verse osisID='Isa.19.21'>et cognoscetur Dominus ab Aegypto et cognoscent Aegyptii Dominum in die illa et colent eum in hostiis et muneribus et vota vovebunt Domino et solvent</verse>
        <verse osisID='Isa.19.22'>et percutiet Dominus Aegyptum plaga et sanabit eam et revertentur ad Dominum et placabitur eis et sanabit eos</verse>
        <verse osisID='Isa.19.23'>in die illa erit via de Aegypto in Assyrios et intrabit Assyrius Aegyptum et Aegyptius in Assyrios et servient Aegyptii Assur</verse>
        <verse osisID='Isa.19.24'>in die illa erit Israhel tertius Aegyptio et Assyrio benedictio in medio terrae</verse>
        <verse osisID='Isa.19.25'>cui benedixit Dominus exercituum dicens benedictus populus meus Aegypti et opus manuum mearum Assyrio hereditas autem mea Israhel</verse>
      </chapter>
      <chapter osisID='Isa.20'>
        <verse osisID='Isa.20.1'>in anno quo ingressus est Tharthan in Azotum cum misisset eum Sargon rex Assyriorum et pugnasset contra Azotum et cepisset eam</verse>
        <verse osisID='Isa.20.2'>in tempore illo locutus est Dominus in manu Isaiae filii Amos dicens vade et solve saccum de lumbis tuis et calciamenta tua tolle de pedibus tuis et fecit sic vadens nudus et disculciatus</verse>
        <verse osisID='Isa.20.3'>et dixit Dominus sicut ambulavit servus meus Isaias nudus et disculciatus trium annorum signum et portentum erit super Aegyptum et super Aethiopiam</verse>
        <verse osisID='Isa.20.4'>sic minabit rex Assyriorum captivitatem Aegypti et transmigrationem Aethiopiae iuvenum et senum nudam et disculciatam discopertis natibus ignominiam Aegypti</verse>
        <verse osisID='Isa.20.5'>et timebunt et confundentur ab Aethiopia spe sua et ab Aegypto gloria sua</verse>
        <verse osisID='Isa.20.6'>et dicet habitator insulae huius in die illa ecce haec erat spes nostra ad quos confugimus in auxilium ut liberaret nos a facie regis Assyriorum et quomodo effugere poterimus nos</verse>
      </chapter>
      <chapter osisID='Isa.21'>
        <verse osisID='Isa.21.1'>onus deserti maris sicut turbines ab africo veniunt de deserto venit de terra horribili</verse>
        <verse osisID='Isa.21.2'>visio dura nuntiata est mihi qui incredulus est infideliter agit et qui depopulator est vastat ascende Aelam obside Mede omnem gemitum eius cessare feci</verse>
        <verse osisID='Isa.21.3'>propterea repleti sunt lumbi mei dolore angustia possedit me sicut angustia parientis corrui cum audirem conturbatus sum cum viderem</verse>
        <verse osisID='Isa.21.4'>emarcuit cor meum tenebrae stupefecerunt me Babylon dilecta mea posita est mihi in miraculum</verse>
        <verse osisID='Isa.21.5'>pone mensam contemplare in specula comedentes bibentes surgite principes arripite clypeum</verse>
        <verse osisID='Isa.21.6'>haec enim dixit mihi Dominus vade et pone speculatorem et quodcumque viderit adnuntiet</verse>
        <verse osisID='Isa.21.7'>et vidit currum duorum equitum ascensorem asini et ascensorem cameli et contemplatus est diligenter multo intuitu</verse>
        <verse osisID='Isa.21.8'>et clamavit leo super specula Domini ego sum stans iugiter per diem et super custodiam meam ego sum stans totis noctibus</verse>
        <verse osisID='Isa.21.9'>ecce iste venit ascensor vir bigae equitum et respondit et dixit cecidit cecidit Babylon et omnia sculptilia deorum eius contrita sunt in terram</verse>
        <verse osisID='Isa.21.10'>tritura mea et fili areae meae quae audivi a Domino exercituum Deo Israhel adnuntiavi vobis</verse>
        <verse osisID='Isa.21.11'>onus Duma ad me clamat ex Seir custos quid de nocte custos quid de nocte</verse>
        <verse osisID='Isa.21.12'>dixit custos venit mane et nox si quaeritis quaerite convertimini venite</verse>
        <verse osisID='Isa.21.13'>onus in Arabia in saltu ad vesperam dormietis in semitis Dodanim</verse>
        <verse osisID='Isa.21.14'>occurrentes sitienti ferte aquam qui habitatis terram austri cum panibus occurrite fugienti</verse>
        <verse osisID='Isa.21.15'>a facie enim gladiorum fugerunt a facie gladii inminentis a facie arcus extenti a facie gravis proelii</verse>
        <verse osisID='Isa.21.16'>quoniam haec dicit Dominus ad me adhuc in uno anno quasi in anno mercennarii et auferetur omnis gloria Cedar</verse>
        <verse osisID='Isa.21.17'>et reliquiae numeri sagittariorum fortium de filiis Cedar inminuentur Dominus enim Deus Israhel locutus est</verse>
      </chapter>
      <chapter osisID='Isa.22'>
        <verse osisID='Isa.22.1'>onus vallis Visionis quidnam tibi quoque est quia ascendisti et tu omnis in tecta</verse>
        <verse osisID='Isa.22.2'>clamoris plena urbs frequens civitas exultans interfecti tui non interfecti gladio nec mortui in bello</verse>
        <verse osisID='Isa.22.3'>cuncti principes tui fugerunt simul dureque ligati sunt omnes qui inventi sunt vincti sunt pariter procul fugerunt</verse>
        <verse osisID='Isa.22.4'>propterea dixi recedite a me amare flebo nolite incumbere ut consolemini me super vastitate filiae populi mei</verse>
        <verse osisID='Isa.22.5'>dies enim interfectionis et conculcationis et fletuum Domino Deo exercituum in valle Visionis scrutans murum et magnificus super montem</verse>
        <verse osisID='Isa.22.6'>et Aelam sumpsit faretram currum hominis equitis et parietem nudavit clypeus</verse>
        <verse osisID='Isa.22.7'>et erunt electae valles tuae plenae quadrigarum et equites ponent sedes suas in porta</verse>
        <verse osisID='Isa.22.8'>et revelabitur operimentum Iudae et videbis in die illa armamentarium domus saltus</verse>
        <verse osisID='Isa.22.9'>et scissuras civitatis David videbitis quia multiplicatae sunt et congregastis aquas piscinae inferioris</verse>
        <verse osisID='Isa.22.10'>et domos Hierusalem numerastis et destruxistis domos ad muniendum murum</verse>
        <verse osisID='Isa.22.11'>et lacum fecistis inter duos muros et aquam piscinae veteris et non suspexistis ad eum qui fecerat eam et operatorem eius de longe non vidistis</verse>
        <verse osisID='Isa.22.12'>et vocavit Dominus Deus exercituum in die illa ad fletum et ad planctum ad calvitium et ad cingulum sacci</verse>
        <verse osisID='Isa.22.13'>et ecce gaudium et laetitia occidere vitulos et iugulare arietes comedere carnes et bibere vinum comedamus et bibamus cras enim moriemur</verse>
        <verse osisID='Isa.22.14'>et revelata est in auribus meis Domini exercituum si dimittetur iniquitas haec vobis donec moriamini dicit Dominus Deus exercituum</verse>
        <verse osisID='Isa.22.15'>haec dicit Dominus Deus exercituum vade ingredere ad eum qui habitat in tabernaculo ad Sobnam praepositum templi</verse>
        <verse osisID='Isa.22.16'>quid tu hic aut quasi quis hic quia excidisti tibi hic sepulchrum excidisti in excelso memoriam diligenter in petra tabernaculum tibi</verse>
        <verse osisID='Isa.22.17'>ecce Dominus asportari te faciet sicut asportatur gallus gallinacius et quasi amictum sic sublevabit te</verse>
        <verse osisID='Isa.22.18'>coronans coronabit te tribulatione quasi pilam mittet te in terram latam et spatiosam ibi morieris et ibi erit currus gloriae tuae ignominia domus Domini tui</verse>
        <verse osisID='Isa.22.19'>et expellam te de statione tua et de ministerio tuo deponam te</verse>
        <verse osisID='Isa.22.20'>et erit in die illa vocabo servum meum Eliachim filium Helciae</verse>
        <verse osisID='Isa.22.21'>et induam illum tunicam tuam et cingulo tuo confortabo eum et potestatem tuam dabo in manu eius et erit quasi pater habitantibus Hierusalem et domui Iuda</verse>
        <verse osisID='Isa.22.22'>et dabo clavem domus David super umerum eius et aperiet et non erit qui claudat et claudet et non erit qui aperiat</verse>
        <verse osisID='Isa.22.23'>et figam illum paxillum in loco fideli et erit in solium gloriae domui patris sui</verse>
        <verse osisID='Isa.22.24'>et suspendent super eum omnem gloriam domus patris eius vasorum diversa genera omne vas parvulum a vasis craterarum usque ad omne vas musicorum</verse>
        <verse osisID='Isa.22.25'>in die illo dicit Dominus exercituum auferetur paxillus qui fixus fuerat in loco fideli et frangetur et cadet et peribit quod pependerat in eo quia Dominus locutus est</verse>
      </chapter>
      <chapter osisID='Isa.23'>
        <verse osisID='Isa.23.1'>onus Tyri ululate naves maris quia vastata est domus unde venire consueverant de terra Cetthim revelatum est eis</verse>
        <verse osisID='Isa.23.2'>tacete qui habitatis in insula negotiatio Sidonis transfretantes mare repleverunt te</verse>
        <verse osisID='Isa.23.3'>in aquis multis semen Nili messis fluminis fruges eius et facta est negotiatio gentium</verse>
        <verse osisID='Isa.23.4'>erubesce Sidon ait enim mare fortitudo maris dicens non parturivi et non peperi et non enutrivi iuvenes nec ad incrementum perduxi virgines</verse>
        <verse osisID='Isa.23.5'>cum auditum fuerit in Aegypto dolebunt cum audierint de Tyro</verse>
        <verse osisID='Isa.23.6'>transite maria ululate qui habitatis in insula</verse>
        <verse osisID='Isa.23.7'>numquid non haec vestra est quae gloriabatur a diebus pristinis in antiquitate sua ducent eam pedes sui longe ad peregrinandum</verse>
        <verse osisID='Isa.23.8'>quis cogitavit hoc super Tyrum quondam coronatam cuius negotiatores principes institores eius incliti terrae</verse>
        <verse osisID='Isa.23.9'>Dominus exercituum cogitavit hoc ut detraheret superbiam omnis gloriae et ad ignominiam deduceret universos inclitos terrae</verse>
        <verse osisID='Isa.23.10'>transi terram tuam quasi flumen filia maris non est cingulum ultra tibi</verse>
        <verse osisID='Isa.23.11'>manum suam extendit super mare conturbavit regna Dominus mandavit adversum Chanaan ut contereret fortes eius</verse>
        <verse osisID='Isa.23.12'>et dixit non adicies ultra ut glorieris calumniam sustinens virgo filia Sidonis in Cetthim consurgens transfreta ibi quoque non erit requies tibi</verse>
        <verse osisID='Isa.23.13'>ecce terra Chaldeorum talis populus non fuit Assur fundavit eam in captivitatem transduxerunt robustos eius suffoderunt domos eius posuerunt eam in ruinam</verse>
        <verse osisID='Isa.23.14'>ululate naves maris quia devastata est fortitudo vestra</verse>
        <verse osisID='Isa.23.15'>et erit in die illa in oblivione eris o Tyre septuaginta annis sicut dies regis unius post septuaginta autem annos erit Tyro quasi canticum meretricis</verse>
        <verse osisID='Isa.23.16'>sume citharam circui civitatem meretrix oblivioni tradita bene cane frequenta canticum ut memoria tui sit</verse>
        <verse osisID='Isa.23.17'>et erit post septuaginta annos visitabit Dominus Tyrum et reducet eam ad mercedes suas et rursum fornicabitur cum universis regnis terrae super faciem terrae</verse>
        <verse osisID='Isa.23.18'>et erunt negotiatio eius et mercedes eius sanctificatae Domino non condentur neque reponentur quia his qui habitaverint coram Domino erit negotiatio eius ut manducent in saturitatem et vestiantur usque ad vetustatem</verse>
      </chapter>
      <chapter osisID='Isa.24'>
        <verse osisID='Isa.24.1'>ecce Dominus dissipabit terram et nudabit eam et adfliget faciem eius et disperget habitatores eius</verse>
        <verse osisID='Isa.24.2'>et erit sicut populus sic sacerdos et sicut servus sic dominus eius sicut ancilla sic domina eius sicut emens sic ille qui vendit sicut fenerator sic is qui mutuum accipit sicut qui repetit sic qui debet</verse>
        <verse osisID='Isa.24.3'>dissipatione dissipabitur terra et direptione praedabitur Dominus enim locutus est verbum hoc</verse>
        <verse osisID='Isa.24.4'>luxit et defluxit terra et infirmata est defluxit orbis infirmata est altitudo populi terrae</verse>
        <verse osisID='Isa.24.5'>et terra interfecta est ab habitatoribus suis quia transgressi sunt leges mutaverunt ius dissipaverunt foedus sempiternum</verse>
        <verse osisID='Isa.24.6'>propter hoc maledictio vorabit terram et peccabunt habitatores eius ideoque insanient cultores eius et relinquentur homines pauci</verse>
        <verse osisID='Isa.24.7'>luxit vindemia infirmata est vitis ingemuerunt omnes qui laetabantur corde</verse>
        <verse osisID='Isa.24.8'>cessavit gaudium tympanorum quievit sonitus laetantium conticuit dulcedo citharae</verse>
        <verse osisID='Isa.24.9'>cum cantico non bibent vinum amara erit potio bibentibus illam</verse>
        <verse osisID='Isa.24.10'>adtrita est civitas vanitatis clausa est omnis domus nullo introeunte</verse>
        <verse osisID='Isa.24.11'>clamor erit super vino in plateis deserta est omnis laetitia translatum est gaudium terrae</verse>
        <verse osisID='Isa.24.12'>relicta est in urbe solitudo et calamitas opprimet portas</verse>
        <verse osisID='Isa.24.13'>quia haec erunt in medio terrae in medio populorum quomodo si paucae olivae quae remanserunt excutiantur ex olea et racemi cum fuerit finita vindemia</verse>
        <verse osisID='Isa.24.14'>hii levabunt vocem suam atque laudabunt cum glorificatus fuerit Dominus hinnient de mari</verse>
        <verse osisID='Isa.24.15'>propter hoc in doctrinis glorificate Dominum in insulis maris nomen Domini Dei Israhel</verse>
        <verse osisID='Isa.24.16'>a finibus terrae laudes audivimus gloriam iusti et dixi secretum meum mihi secretum meum mihi vae mihi praevaricantes praevaricati sunt et praevaricatione transgressorum praevaricati sunt</verse>
        <verse osisID='Isa.24.17'>formido et fovea et laqueus super te qui habitator es terrae</verse>
        <verse osisID='Isa.24.18'>et erit qui fugerit a voce formidinis cadet in foveam et qui se explicuerit de fovea tenebitur laqueo quia cataractae de excelsis apertae sunt et concutientur fundamenta terrae</verse>
        <verse osisID='Isa.24.19'>confractione confringetur terra contritione conteretur terra commotione commovebitur terra</verse>
        <verse osisID='Isa.24.20'>agitatione agitabitur terra sicut ebrius et auferetur quasi tabernaculum unius noctis et gravabit eam iniquitas sua et corruet et non adiciet ut resurgat</verse>
        <verse osisID='Isa.24.21'>et erit in die illa visitabit Dominus super militiam caeli in excelso et super reges terrae qui sunt super terram</verse>
        <verse osisID='Isa.24.22'>et congregabuntur in congregationem unius fascis in lacum et cludentur ibi in carcerem et post multos dies visitabuntur</verse>
        <verse osisID='Isa.24.23'>et erubescet luna et confundetur sol cum regnaverit Dominus exercituum in monte Sion et in Hierusalem et in conspectu senum suorum fuerit glorificatus</verse>
      </chapter>
      <chapter osisID='Isa.25'>
        <verse osisID='Isa.25.1'>Domine Deus meus es tu exaltabo te confitebor nomini tuo quoniam fecisti mirabilia cogitationes antiquas fideles amen</verse>
        <verse osisID='Isa.25.2'>quia posuisti civitatem in tumulum urbem fortem in ruinam domum alienorum ut non sit civitas et in sempiternum non aedificetur</verse>
        <verse osisID='Isa.25.3'>super hoc laudabit te populus fortis civitas gentium robustarum timebit te</verse>
        <verse osisID='Isa.25.4'>quia factus es fortitudo pauperi fortitudo egeno in tribulatione sua spes a turbine umbraculum ab aestu spiritus enim robustorum quasi turbo inpellens parietem</verse>
        <verse osisID='Isa.25.5'>sicut aestum in siti tumultum alienorum humiliabis et quasi calore sub nube torrente propaginem fortium marcescere facies</verse>
        <verse osisID='Isa.25.6'>et faciet Dominus exercituum omnibus populis in monte hoc convivium pinguium convivium vindemiae pinguium medullatorum vindemiae defecatae</verse>
        <verse osisID='Isa.25.7'>et praecipitabit in monte isto faciem vinculi conligati super omnes populos et telam quam orditus est super universas nationes</verse>
        <verse osisID='Isa.25.8'>praecipitabit mortem in sempiternum et auferet Dominus Deus lacrimam ab omni facie et obprobrium populi sui auferet de universa terra quia Dominus locutus est</verse>
        <verse osisID='Isa.25.9'>et dicet in die illa ecce Deus noster iste expectavimus eum et salvabit nos iste Dominus sustinuimus eum exultabimus et laetabimur in salutari eius</verse>
        <verse osisID='Isa.25.10'>quia requiescet manus Domini in monte isto et triturabitur Moab sub eo sicuti teruntur paleae in plaustro</verse>
        <verse osisID='Isa.25.11'>et extendet manus suas sub eo sicut extendit natans ad natandum et humiliabit gloriam eius cum adlisione manuum eius</verse>
        <verse osisID='Isa.25.12'>et munimenta sublimium murorum tuorum concident et humiliabuntur et detrahentur in terram usque ad pulverem</verse>
      </chapter>
      <chapter osisID='Isa.26'>
        <verse osisID='Isa.26.1'>in die illa cantabitur canticum istud in terra Iuda urbs fortitudinis nostrae salvator ponetur in ea murus et antemurale</verse>
        <verse osisID='Isa.26.2'>aperite portas et ingrediatur gens iusta custodiens veritatem</verse>
        <verse osisID='Isa.26.3'>vetus error abiit servabis pacem pacem quia in te speravimus</verse>
        <verse osisID='Isa.26.4'>sperastis in Domino in saeculis aeternis in Domino Deo forti in perpetuum</verse>
        <verse osisID='Isa.26.5'>quia incurvabit habitantes in excelso civitatem sublimem humiliabit humiliabit eam usque ad terram detrahet eam usque ad pulverem</verse>
        <verse osisID='Isa.26.6'>conculcabit eam pes pedes pauperis gressus egenorum</verse>
        <verse osisID='Isa.26.7'>semita iusti recta est rectus callis iusti ad ambulandum</verse>
        <verse osisID='Isa.26.8'>et in semita iudiciorum tuorum Domine sustinuimus te nomen tuum et memoriale tuum in desiderio animae</verse>
        <verse osisID='Isa.26.9'>anima mea desideravit te in nocte sed et spiritu meo in praecordiis meis de mane vigilabo ad te cum feceris iudicia tua in terra iustitiam discent habitatores orbis</verse>
        <verse osisID='Isa.26.10'>misereamur impio et non discet iustitiam in terra sanctorum inique gessit et non videbit gloriam Domini</verse>
        <verse osisID='Isa.26.11'>Domine exaltetur manus tua et non videant videant et confundantur zelantes populi et ignis hostes tuos devoret</verse>
        <verse osisID='Isa.26.12'>Domine dabis pacem nobis omnia enim opera nostra operatus es nobis</verse>
        <verse osisID='Isa.26.13'>Domine Deus noster possederunt nos domini absque te tantum in te recordemur nominis tui</verse>
        <verse osisID='Isa.26.14'>morientes non vivant gigantes non resurgant propterea visitasti et contrivisti eos et perdidisti omnem memoriam eorum</verse>
        <verse osisID='Isa.26.15'>indulsisti genti Domine indulsisti genti numquid glorificatus es elongasti omnes terminos terrae</verse>
        <verse osisID='Isa.26.16'>Domine in angustia requisierunt te in tribulatione murmuris doctrina tua eis</verse>
        <verse osisID='Isa.26.17'>sicut quae concipit cum adpropinquaverit ad partum dolens clamat in doloribus suis sic facti sumus a facie tua Domine</verse>
        <verse osisID='Isa.26.18'>concepimus et quasi parturivimus et peperimus spiritum salutes non fecimus in terra ideo non ceciderunt habitatores terrae</verse>
        <verse osisID='Isa.26.19'>vivent mortui tui interfecti mei resurgent expergiscimini et laudate qui habitatis in pulvere quia ros lucis ros tuus et terram gigantum detrahes in ruinam</verse>
        <verse osisID='Isa.26.20'>vade populus meus intra in cubicula tua claude ostia tua super te abscondere modicum ad momentum donec pertranseat indignatio</verse>
        <verse osisID='Isa.26.21'>ecce enim Dominus egreditur de loco suo ut visitet iniquitatem habitatoris terrae contra eum et revelabit terra sanguinem suum et non operiet ultra interfectos suos</verse>
      </chapter>
      <chapter osisID='Isa.27'>
        <verse osisID='Isa.27.1'>in die illo visitabit Dominus in gladio suo duro et grandi et forti super Leviathan serpentem vectem et super Leviathan serpentem tortuosum et occidet cetum qui in mari est</verse>
        <verse osisID='Isa.27.2'>in die illa vinea meri cantabit ei</verse>
        <verse osisID='Isa.27.3'>ego Dominus qui servo eam repente propinabo ei ne forte visitetur contra eam nocte et die servo eam</verse>
        <verse osisID='Isa.27.4'>indignatio non est mihi quis dabit me spinam et veprem in proelio gradiar super eam succendam eam pariter</verse>
        <verse osisID='Isa.27.5'>an potius tenebit fortitudinem meam faciet pacem mihi pacem faciet mihi</verse>
        <verse osisID='Isa.27.6'>qui egrediuntur impetu ad Iacob florebit et germinabit Israhel et implebunt faciem orbis semine</verse>
        <verse osisID='Isa.27.7'>numquid iuxta plagam percutientis se percussit eum aut sicut occidit interfectos eius sic occisus est</verse>
        <verse osisID='Isa.27.8'>in mensura contra mensuram cum abiecta fuerit iudicabis eam meditata est in spiritu suo duro per diem aestus</verse>
        <verse osisID='Isa.27.9'>idcirco super hoc dimittetur iniquitas domui Iacob et iste omnis fructus ut auferatur peccatum eius cum posuerit omnes lapides altaris sicut lapides cineris adlisos non stabunt luci et delubra</verse>
        <verse osisID='Isa.27.10'>civitas enim munita desolata erit speciosa relinquetur et dimittetur quasi desertum ibi pascetur vitulus et ibi accubabit et consumet summitates eius</verse>
        <verse osisID='Isa.27.11'>in siccitate messis illius conterentur mulieres venientes et docentes eam non est enim populus sapiens propterea non miserebitur eius qui fecit eum et qui formavit eum non parcet ei</verse>
        <verse osisID='Isa.27.12'>et erit in die illa percutiet Dominus ab alveo Fluminis usque ad torrentem Aegypti et vos congregabimini unus et unus filii Israhel</verse>
        <verse osisID='Isa.27.13'>et erit in die illa clangetur in tuba magna et venient qui perditi fuerant de terra Assyriorum et qui eiecti erant in terra Aegypti et adorabunt Dominum in monte sancto in Hierusalem</verse>
      </chapter>
      <chapter osisID='Isa.28'>
        <verse osisID='Isa.28.1'>vae coronae superbiae ebriis Ephraim et flori decidenti gloriae exultationis eius qui erant in vertice vallis pinguissimae errantes a vino</verse>
        <verse osisID='Isa.28.2'>ecce validus et fortis Domini sicut impetus grandinis turbo confringens sicut impetus aquarum multarum inundantium et emissarum super terram spatiosam</verse>
        <verse osisID='Isa.28.3'>pedibus conculcabitur corona superbiae ebriorum Ephraim</verse>
        <verse osisID='Isa.28.4'>et erit flos decidens gloriae exultationis eius qui est super verticem vallis pinguium quasi temporaneum ante maturitatem autumni quod cum aspexerit videns statim ut manu tenuerit devorabit illud</verse>
        <verse osisID='Isa.28.5'>in die illa erit Dominus exercituum corona gloriae et sertum exultationis residuo populi sui</verse>
        <verse osisID='Isa.28.6'>et spiritus iudicii sedenti super iudicium et fortitudo revertentibus de bello ad portam</verse>
        <verse osisID='Isa.28.7'>verum hii quoque prae vino nescierunt et prae ebrietate erraverunt sacerdos et propheta nescierunt prae ebrietate absorti sunt a vino erraverunt in ebrietate nescierunt videntem ignoraverunt iudicium</verse>
        <verse osisID='Isa.28.8'>omnes enim mensae repletae sunt vomitu sordiumque ita ut non esset ultra locus</verse>
        <verse osisID='Isa.28.9'>quem docebit scientiam et quem intellegere faciet auditum ablactatos a lacte apulsos ab uberibus</verse>
        <verse osisID='Isa.28.10'>quia manda remanda manda remanda expecta reexpecta expecta reexpecta modicum ibi modicum ibi</verse>
        <verse osisID='Isa.28.11'>in loquella enim labii et lingua altera loquetur ad populum istum</verse>
        <verse osisID='Isa.28.12'>cui dixit haec requies reficite lassum et hoc est meum refrigerium et noluerunt audire</verse>
        <verse osisID='Isa.28.13'>et erit eis verbum Domini manda remanda manda remanda expecta reexpecta expecta reexpecta modicum ibi modicum ibi ut vadant et cadant retrorsum et conterantur et inlaqueentur et capiantur</verse>
        <verse osisID='Isa.28.14'>propter hoc audite verbum Domini viri inlusores qui dominamini super populum meum qui est in Hierusalem</verse>
        <verse osisID='Isa.28.15'>dixistis enim percussimus foedus cum morte et cum inferno fecimus pactum flagellum inundans cum transierit non veniet super nos quia posuimus mendacium spem nostram et mendacio protecti sumus</verse>
        <verse osisID='Isa.28.16'>idcirco haec dicit Dominus Deus ecce ego mittam in fundamentis Sion lapidem lapidem probatum angularem pretiosum in fundamento fundatum qui crediderit non festinet</verse>
        <verse osisID='Isa.28.17'>et ponam iudicium in pondere et iustitiam in mensura et subvertet grando spem mendacii et protectionem aquae inundabunt</verse>
        <verse osisID='Isa.28.18'>et delebitur foedus vestrum cum morte et pactum vestrum cum inferno non stabit flagellum inundans cum transierit eritis ei in conculcationem</verse>
        <verse osisID='Isa.28.19'>quandocumque pertransierit tollet vos quoniam mane diluculo pertransibit in die et in nocte et tantummodo sola vexatio intellectum dabit auditui</verse>
        <verse osisID='Isa.28.20'>coangustatum est enim stratum ita ut alter decidat et pallium breve utrumque operire non potest</verse>
        <verse osisID='Isa.28.21'>sicut enim in monte Divisionum stabit Dominus sicut in valle quae est in Gabao irascetur ut faciat opus suum alienum opus eius ut operetur opus suum peregrinum est opus ab eo</verse>
        <verse osisID='Isa.28.22'>et nunc nolite inludere ne forte constringantur vincula vestra consummationem enim et adbreviationem audivi a Domino Deo exercituum super universam terram</verse>
        <verse osisID='Isa.28.23'>auribus percipite et audite vocem meam adtendite et audite eloquium meum</verse>
        <verse osisID='Isa.28.24'>numquid tota die arabit arans ut serat proscindet et sariet humum suam</verse>
        <verse osisID='Isa.28.25'>nonne cum adaequaverit faciem eius seret gith et cyminum sparget et ponet triticum per ordinem et hordeum et milium et viciam in finibus suis</verse>
        <verse osisID='Isa.28.26'>et erudiet eum illud in iudicio Deus suus docebit eum illud</verse>
        <verse osisID='Isa.28.27'>non enim in serris triturabitur gith nec rota plaustri super cyminum circumiet sed in virga excutietur gith et cyminum in baculo</verse>
        <verse osisID='Isa.28.28'>panis autem comminuetur verum non in perpetuum triturans triturabit illum neque vexabit eum rota plaustri nec in ungulis suis comminuet eum</verse>
        <verse osisID='Isa.28.29'>et hoc a Domino Deo exercituum exivit ut mirabile faceret consilium et magnificaret iustitiam</verse>
      </chapter>
      <chapter osisID='Isa.29'>
        <verse osisID='Isa.29.1'>vae Arihel Arihel civitas quam circumdedit David additus est annus ad annum sollemnitates evolutae sunt</verse>
        <verse osisID='Isa.29.2'>et circumvallabo Arihel et erit tristis et maerens et erit mihi quasi Arihel</verse>
        <verse osisID='Isa.29.3'>et circumdabo quasi spheram in circuitu tuo et iaciam contra te aggerem et munimenta ponam in obsidionem tuam</verse>
        <verse osisID='Isa.29.4'>humiliaberis de terra loqueris et de humo audietur eloquium tuum et erit quasi pythonis de terra vox tua et de humo eloquium tuum mussitabit</verse>
        <verse osisID='Isa.29.5'>et erit sicut pulvis tenuis multitudo ventilantium te et sicut favilla pertransiens multitudo eorum qui contra te praevaluerunt</verse>
        <verse osisID='Isa.29.6'>eritque repente confestim a Domino exercituum visitabitur in tonitru et commotione terrae et voce magna turbinis et tempestatis et flammae ignis devorantis</verse>
        <verse osisID='Isa.29.7'>et erit sicut somnium visionis nocturnae multitudo omnium gentium quae dimicaverunt contra Arihel et omnes qui militaverunt et obsederunt et praevaluerunt adversus eam</verse>
        <verse osisID='Isa.29.8'>et sicuti somniat esuriens et comedit cum autem fuerit expertus vacua est anima eius et sicut somniat sitiens et bibit et postquam fuerit expergefactus lassus adhuc sitit et anima eius vacua est sic erit multitudo omnium gentium quae dimicaverunt contra montem Sion</verse>
        <verse osisID='Isa.29.9'>obstupescite et admiramini fluctuate et vacillate inebriamini et non a vino movemini et non ebrietate</verse>
        <verse osisID='Isa.29.10'>quoniam miscuit vobis Dominus spiritum soporis claudet oculos vestros prophetas et principes vestros qui vident visiones operiet</verse>
        <verse osisID='Isa.29.11'>et erit vobis visio omnium sicut verba libri signati quem cum dederint scienti litteras dicent lege istum et respondebit non possum signatus est enim</verse>
        <verse osisID='Isa.29.12'>et dabitur liber nescienti litteras diceturque ei lege et respondebit nescio litteras</verse>
        <verse osisID='Isa.29.13'>et dixit Dominus eo quod adpropinquat populus iste ore suo et labiis suis glorificat me cor autem eius longe est a me et timuerunt me mandato hominum et doctrinis</verse>
        <verse osisID='Isa.29.14'>ideo ecce ego addam ut admirationem faciam populo huic miraculo grandi et stupendo peribit enim sapientia a sapientibus eius et intellectus prudentium eius abscondetur</verse>
        <verse osisID='Isa.29.15'>vae qui profundi estis corde ut a Domino abscondatis consilium quorum sunt in tenebris opera et dicunt quis videt nos et quis novit nos</verse>
        <verse osisID='Isa.29.16'>perversa est haec vestra cogitatio quasi lutum contra figulum cogitet et dicat opus factori suo non fecisti me et figmentum dicat fictori suo non intellegis</verse>
        <verse osisID='Isa.29.17'>nonne adhuc in modico et in brevi convertetur Libanus in Chermel et Chermel in saltum reputabitur</verse>
        <verse osisID='Isa.29.18'>et audient in die illa surdi verba libri et de tenebris et caligine oculi caecorum videbunt</verse>
        <verse osisID='Isa.29.19'>et addent mites in Domino laetitiam et pauperes homines in Sancto Israhel exultabunt</verse>
        <verse osisID='Isa.29.20'>quoniam defecit qui praevalebat consummatus est inlusor et succisi sunt omnes qui vigilabant super iniquitatem</verse>
        <verse osisID='Isa.29.21'>qui peccare faciebant homines in verbo et arguentem in porta subplantabant et declinaverunt frustra a iusto</verse>
        <verse osisID='Isa.29.22'>propter hoc haec dicit Dominus ad domum Iacob qui redemit Abraham non modo confundetur Iacob nec modo vultus eius erubescet</verse>
        <verse osisID='Isa.29.23'>sed cum viderit filios suos opera manuum mearum in medio sui sanctificantes nomen meum et sanctificabunt Sanctum Iacob et Deum Israhel praedicabunt</verse>
        <verse osisID='Isa.29.24'>et scient errantes spiritu intellectum et mussitatores discent legem</verse>
      </chapter>
      <chapter osisID='Isa.30'>
        <verse osisID='Isa.30.1'>vae filii desertores dicit Dominus ut faceretis consilium et non ex me et ordiremini telam et non per spiritum meum ut adderetur peccatum super peccatum</verse>
        <verse osisID='Isa.30.2'>qui ambulatis ut descendatis in Aegyptum et os meum non interrogastis sperantes auxilium in fortitudine Pharao et habentes fiduciam in umbra Aegypti</verse>
        <verse osisID='Isa.30.3'>et erit vobis fortitudo Pharaonis in confusionem et fiducia umbrae Aegypti in ignominiam</verse>
        <verse osisID='Isa.30.4'>erant enim in Tanis principes tui et nuntii tui usque ad Anes pervenerunt</verse>
        <verse osisID='Isa.30.5'>omnes confusi sunt super populo qui eis prodesse non potuit non fuerunt in auxilium et in aliquam utilitatem sed in confusionem et obprobrium</verse>
        <verse osisID='Isa.30.6'>onus iumentorum austri in terra tribulationis et angustiae leaena et leo ex eis vipera et regulus volans portantes super umeros iumentorum divitias suas et super gibbum camelorum thesauros suos ad populum qui eis prodesse non poterit</verse>
        <verse osisID='Isa.30.7'>Aegyptus enim frustra et vane auxiliabitur ideo clamavi super hoc superbia tantum est quiesce</verse>
        <verse osisID='Isa.30.8'>nunc ingressus scribe eis super buxum et in libro diligenter exara illud et erit in die novissimo in testimonium usque ad aeternum</verse>
        <verse osisID='Isa.30.9'>populus enim ad iracundiam provocans est et filii mendaces filii nolentes audire legem Domini</verse>
        <verse osisID='Isa.30.10'>qui dicunt videntibus nolite videre et aspicientibus nolite aspicere nobis ea quae recta sunt loquimini nobis placentia videte nobis errores</verse>
        <verse osisID='Isa.30.11'>auferte a me viam declinate a me semitam cesset a facie nostra Sanctus Israhel</verse>
        <verse osisID='Isa.30.12'>propterea haec dicit Sanctus Israhel pro eo quod reprobastis verbum hoc et sperastis in calumniam et tumultum et innixi estis super eo</verse>
        <verse osisID='Isa.30.13'>propterea erit vobis iniquitas haec sicut interruptio cadens et requisita in muro excelso quoniam subito dum non speratur veniet contritio eius</verse>
        <verse osisID='Isa.30.14'>et comminuetur sicut conteritur lagoena figuli contritione pervalida et non invenietur de fragmentis eius testa in qua portetur igniculus de incendio aut hauriatur parum aquae de fovea</verse>
        <verse osisID='Isa.30.15'>quia haec dicit Dominus Deus Sanctus Israhel si revertamini et quiescatis salvi eritis in silentio et in spe erit fortitudo vestra et noluistis</verse>
        <verse osisID='Isa.30.16'>et dixistis nequaquam sed ad equos fugiemus ideo fugietis et super veloces ascendemus ideo veloces erunt qui persequentur vos</verse>
        <verse osisID='Isa.30.17'>mille homines a facie terroris unius et a facie terroris quinque fugietis donec relinquamini quasi malus navis in vertice montis et quasi signum super collem</verse>
        <verse osisID='Isa.30.18'>propterea expectat Dominus ut misereatur vestri et ideo exaltabitur parcens vobis quia Deus iudicii Dominus beati omnes qui expectant eum</verse>
        <verse osisID='Isa.30.19'>populus enim Sion habitabit in Hierusalem plorans nequaquam plorabis miserans miserebitur tui ad vocem clamoris tui statim ut audierit respondebit tibi</verse>
        <verse osisID='Isa.30.20'>et dabit vobis Dominus panem artum et aquam brevem et non faciet avolare a te ultra doctorem tuum et erunt oculi tui videntes praeceptorem tuum</verse>
        <verse osisID='Isa.30.21'>et aures tuae audient verbum post tergum monentis haec via ambulate in ea neque ad dexteram neque ad sinistram</verse>
        <verse osisID='Isa.30.22'>et contaminabis lamminas sculptilium argenti tui et vestimentum conflatilis auri tui et disperges ea sicut inmunditiam menstruatae egredere dices ei</verse>
        <verse osisID='Isa.30.23'>et dabitur pluvia semini tuo ubicumque seminaveris in terra et panis frugum terrae erit uberrimus et pinguis pascetur in possessione tua in die illo agnus spatiose</verse>
        <verse osisID='Isa.30.24'>et tauri tui et pulli asinorum qui operantur terram commixtum migma comedent sic in area ut ventilatum est</verse>
        <verse osisID='Isa.30.25'>et erunt super omnem montem excelsum et super omnem collem elevatum rivi currentium aquarum in die interfectionis multorum cum ceciderint turres</verse>
        <verse osisID='Isa.30.26'>et erit lux lunae sicut lux solis et lux solis erit septempliciter sicut lux septem dierum in die qua alligaverit Dominus vulnus populi sui et percussuram plagae eius sanaverit</verse>
        <verse osisID='Isa.30.27'>ecce nomen Domini venit de longinquo ardens furor eius et gravis ad portandum labia eius repleta sunt indignatione et lingua eius quasi ignis devorans</verse>
        <verse osisID='Isa.30.28'>spiritus eius velut torrens inundans usque ad medium colli ad perdendas gentes in nihilum et frenum erroris quod erat in maxillis populorum</verse>
        <verse osisID='Isa.30.29'>canticum erit vobis sicut nox sanctificatae sollemnitatis et laetitia cordis sicut qui pergit cum tibia ut intret in montem Domini ad Fortem Israhel</verse>
        <verse osisID='Isa.30.30'>et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis adlidet in turbine et in lapide grandinis</verse>
        <verse osisID='Isa.30.31'>a voce enim Domini pavebit Assur virga percussus</verse>
        <verse osisID='Isa.30.32'>et erit transitus virgae fundatus quam requiescere faciet Dominus super eum in tympanis et in citharis et in bellis praecipuis expugnabit eos</verse>
        <verse osisID='Isa.30.33'>praeparata est enim ab heri Thofeth a rege praeparata profunda et dilatata nutrimenta eius ignis et ligna multa flatus Domini sicut torrens sulphuris succendens eam</verse>
      </chapter>
      <chapter osisID='Isa.31'>
        <verse osisID='Isa.31.1'>vae qui descendunt in Aegyptum ad auxilium in equis sperantes et habentes fiduciam super quadrigis quia multae sunt et super equitibus quia praevalidi nimis et non sunt confisi super Sanctum Israhel et Dominum non requisierunt</verse>
        <verse osisID='Isa.31.2'>ipse autem sapiens adduxit malum et verba sua non abstulit et consurget contra domum pessimorum et contra auxilium operantium iniquitatem</verse>
        <verse osisID='Isa.31.3'>Aegyptus homo et non deus et equi eorum caro et non spiritus et Dominus inclinabit manum suam et corruet auxiliator et cadet cui praestatur auxilium simulque omnes consumentur</verse>
        <verse osisID='Isa.31.4'>quia haec dicit Dominus ad me quomodo si rugiat leo et catulus leonis super praedam suam cum occurrerit ei multitudo pastorum a voce eorum non formidabit et a multitudine eorum non pavebit sic descendet Dominus exercituum ut proelietur super montem Sion et super collem eius</verse>
        <verse osisID='Isa.31.5'>sicut aves volantes sic proteget Dominus exercituum Hierusalem protegens et liberans transiens et salvans</verse>
        <verse osisID='Isa.31.6'>convertimini sicut in profundum recesseratis filii Israhel</verse>
        <verse osisID='Isa.31.7'>in die enim illa abiciet vir idola argenti sui et idola auri sui quae fecerunt vobis manus vestrae in peccatum</verse>
        <verse osisID='Isa.31.8'>et cadet Assur in gladio non viri et gladius non hominis vorabit eum et fugiet non a facie gladii et iuvenes eius vectigales erunt</verse>
        <verse osisID='Isa.31.9'>et fortitudo eius a terrore transibit et pavebunt fugientes principes eius dixit Dominus cuius ignis est in Sion et caminus eius in Hierusalem</verse>
      </chapter>
      <chapter osisID='Isa.32'>
        <verse osisID='Isa.32.1'>ecce in iustitia regnabit rex et principes in iudicio praeerunt</verse>
        <verse osisID='Isa.32.2'>et erit vir sicut qui absconditur a vento et celat se a tempestate sicut rivi aquarum in siti et umbra petrae prominentis in terra deserta</verse>
        <verse osisID='Isa.32.3'>non caligabunt oculi videntium et aures audientium diligenter auscultabunt</verse>
        <verse osisID='Isa.32.4'>et cor stultorum intelleget scientiam et lingua balborum velociter loquetur et plane</verse>
        <verse osisID='Isa.32.5'>non vocabitur ultra is qui insipiens est princeps neque fraudulentus appellabitur maior</verse>
        <verse osisID='Isa.32.6'>stultus enim fatua loquetur et cor eius faciet iniquitatem ut perficiat simulationem et loquatur ad Dominum fraudulenter et vacuefaciat animam esurientis et potum sitienti auferat</verse>
        <verse osisID='Isa.32.7'>fraudulenti vasa pessima sunt ipse enim cogitationes concinnavit ad perdendos mites in sermone mendacii cum loqueretur pauper iudicium</verse>
        <verse osisID='Isa.32.8'>princeps vero ea quae digna sunt principe cogitavit et ipse super duces stabit</verse>
        <verse osisID='Isa.32.9'>mulieres opulentae surgite et audite vocem meam filiae confidentes percipite auribus eloquium meum</verse>
        <verse osisID='Isa.32.10'>post dies et annum et vos conturbabimini confidentes consummata est enim vindemia collectio ultra non veniet</verse>
        <verse osisID='Isa.32.11'>obstupescite opulentae conturbamini confidentes exuite vos et confundimini accingite lumbos vestros</verse>
        <verse osisID='Isa.32.12'>super ubera plangite super regione desiderabili super vinea fertili</verse>
        <verse osisID='Isa.32.13'>super humum populi mei spina et vepres ascendent quanto magis super omnes domos gaudii civitatis exultantis</verse>
        <verse osisID='Isa.32.14'>domus enim dimissa est multitudo urbis relicta est tenebrae et palpatio factae sunt super speluncas usque in aeternum gaudium onagrorum pascua gregum</verse>
        <verse osisID='Isa.32.15'>donec effundatur super nos spiritus de excelso et erit desertum in Chermel et Chermel in saltum reputabitur</verse>
        <verse osisID='Isa.32.16'>et habitabit in solitudine iudicium et iustitia in Chermel sedebit</verse>
        <verse osisID='Isa.32.17'>et erit opus iustitiae pax et cultus iustitiae silentium et securitas usque in sempiternum</verse>
        <verse osisID='Isa.32.18'>et sedebit populus meus in pulchritudine pacis et in tabernaculis fiduciae et in requie opulenta</verse>
        <verse osisID='Isa.32.19'>grando autem in descensione saltus et humilitate humiliabitur civitas</verse>
        <verse osisID='Isa.32.20'>beati qui seminatis super omnes aquas inmittentes pedem bovis et asini</verse>
      </chapter>
      <chapter osisID='Isa.33'>
        <verse osisID='Isa.33.1'>vae qui praedaris nonne et ipse praedaberis et qui spernis nonne et ipse sperneris cum consummaveris depraedationem depraedaberis cum fatigatus desiveris contemnere contemneris</verse>
        <verse osisID='Isa.33.2'>Domine miserere nostri te expectavimus esto brachium eorum in mane et salus nostra in tempore tribulationis</verse>
        <verse osisID='Isa.33.3'>a voce angeli fugerunt populi ab exaltatione tua dispersae sunt gentes</verse>
        <verse osisID='Isa.33.4'>et congregabuntur spolia vestra sicut colligitur brucus velut cum fossae plenae fuerint de eo</verse>
        <verse osisID='Isa.33.5'>magnificatus est Dominus quoniam habitavit in excelso implevit Sion iudicio et iustitia</verse>
        <verse osisID='Isa.33.6'>et erit fides in temporibus tuis divitiae salutis sapientia et scientia timor Domini ipse thesaurus eius</verse>
        <verse osisID='Isa.33.7'>ecce videntes clamabunt foris angeli pacis amare flebunt</verse>
        <verse osisID='Isa.33.8'>dissipatae sunt viae cessavit transiens per semitam irritum factum est pactum proiecit civitates non reputavit homines</verse>
        <verse osisID='Isa.33.9'>luxit et elanguit terra confusus est Libanus et obsorduit et factus est Saron sicut desertum et concussa est Basan et Carmelus</verse>
        <verse osisID='Isa.33.10'>nunc consurgam dicit Dominus nunc exaltabor nunc sublevabor</verse>
        <verse osisID='Isa.33.11'>concipietis ardorem parietis stipulam spiritus vester ut ignis vorabit vos</verse>
        <verse osisID='Isa.33.12'>et erunt populi quasi de incendio cinis spinae congregatae igni conburentur</verse>
        <verse osisID='Isa.33.13'>audite qui longe estis quae fecerim et cognoscite vicini fortitudinem meam</verse>
        <verse osisID='Isa.33.14'>conterriti sunt in Sion peccatores possedit tremor hypocritas quis poterit habitare de vobis cum igne devorante quis habitabit ex vobis cum ardoribus sempiternis</verse>
        <verse osisID='Isa.33.15'>qui ambulat in iustitiis et loquitur veritates qui proicit avaritiam ex calumnia et excutit manus suas ab omni munere qui obturat aures suas ne audiat sanguinem et claudit oculos suos ne videat malum</verse>
        <verse osisID='Isa.33.16'>iste in excelsis habitabit munimenta saxorum sublimitas eius panis ei datus est aquae eius fideles sunt</verse>
        <verse osisID='Isa.33.17'>regem in decore suo videbunt oculi eius cernent terram de longe</verse>
        <verse osisID='Isa.33.18'>cor tuum meditabitur timorem ubi est litteratus ubi legis verba ponderans ubi doctor parvulorum</verse>
        <verse osisID='Isa.33.19'>populum inpudentem non videbis populum alti sermonis ita ut non possis intellegere disertitudinem linguae eius in quo nulla est sapientia</verse>
        <verse osisID='Isa.33.20'>respice Sion civitatem sollemnitatis nostrae oculi tui videbunt Hierusalem habitationem opulentam tabernaculum quod nequaquam transferri poterit nec auferentur clavi eius in sempiternum et omnes funiculi eius non rumpentur</verse>
        <verse osisID='Isa.33.21'>quia solummodo ibi magnificus Dominus noster locus fluviorum rivi latissimi et patentes non transibit per eum navis remigum neque trieris magna transgredietur eum</verse>
        <verse osisID='Isa.33.22'>Dominus enim iudex noster Dominus legifer noster Dominus rex noster ipse salvabit nos</verse>
        <verse osisID='Isa.33.23'>laxati sunt funiculi tui sed non praevalebunt sic erit malus tuus ut dilatare signum non queas tunc dividentur spolia praedarum multarum claudi diripient rapinam</verse>
        <verse osisID='Isa.33.24'>nec dicet vicinus elangui populus qui habitat in ea auferetur ab eo iniquitas</verse>
      </chapter>
      <chapter osisID='Isa.34'>
        <verse osisID='Isa.34.1'>accedite gentes et audite et populi adtendite audiat terra et plenitudo eius orbis et omne germen eius</verse>
        <verse osisID='Isa.34.2'>quia indignatio Domini super omnes gentes et furor super universam militiam eorum interfecit eos et dedit eos in occisionem</verse>
        <verse osisID='Isa.34.3'>interfecti eorum proicientur et de cadaveribus eorum ascendet fetor tabescent montes sanguine eorum</verse>
        <verse osisID='Isa.34.4'>et tabescet omnis militia caelorum et conplicabuntur sicut liber caeli et omnis militia eorum defluet sicut defluit folium de vinea et de ficu</verse>
        <verse osisID='Isa.34.5'>quoniam inebriatus est in caelo gladius meus ecce super Idumeam descendet et super populum interfectionis meae ad iudicium</verse>
        <verse osisID='Isa.34.6'>gladius Domini repletus est sanguine incrassatus est adipe de sanguine agnorum et hircorum de sanguine medullatorum arietum victima enim Domini in Bosra et interfectio magna in terra Edom</verse>
        <verse osisID='Isa.34.7'>et descendent unicornes cum eis et tauri cum potentibus inebriabitur terra eorum sanguine et humus eorum adipe pinguium</verse>
        <verse osisID='Isa.34.8'>quia dies ultionis Domini annus retributionum iudicii Sion</verse>
        <verse osisID='Isa.34.9'>et convertentur torrentes eius in picem et humus eius in sulphur et erit terra eius in picem ardentem</verse>
        <verse osisID='Isa.34.10'>nocte et die non extinguetur in sempiternum ascendet fumus eius a generatione in generationem desolabitur in saeculum saeculorum non erit transiens per eam</verse>
        <verse osisID='Isa.34.11'>et possidebunt illam onocrotalus et ericius et ibis et corvus habitabunt in ea et extendetur super eam mensura ut redigatur ad nihilum et perpendiculum in desolationem</verse>
        <verse osisID='Isa.34.12'>nobiles eius non erunt ibi regem potius invocabunt et omnes principes eius erunt in nihilum</verse>
        <verse osisID='Isa.34.13'>et orientur in domibus eius spinae et urticae et paliurus in munitionibus eius et erit cubile draconum et pascua strutionum</verse>
        <verse osisID='Isa.34.14'>et occurrent daemonia onocentauris et pilosus clamabit alter ad alterum ibi cubavit lamia et invenit sibi requiem</verse>
        <verse osisID='Isa.34.15'>ibi habuit foveam ericius et enutrivit catulos et circumfodit et fovit in umbra eius illuc congregati sunt milvi alter ad alterum</verse>
        <verse osisID='Isa.34.16'>requirite diligenter in libro Domini et legite unum ex eis non defuit alter ad alterum non quaesivit quia quod ex ore meo procedit ille mandavit et spiritus eius ipse congregavit ea</verse>
        <verse osisID='Isa.34.17'>et ipse misit eis sortem et manus eius divisit eam illis in mensuram usque in aeternum possidebunt eam in generatione et generatione habitabunt in ea</verse>
      </chapter>
      <chapter osisID='Isa.35'>
        <verse osisID='Isa.35.1'>laetabitur deserta et invia et exultabit solitudo et florebit quasi lilium</verse>
        <verse osisID='Isa.35.2'>germinans germinabit et exultabit laetabunda et laudans gloria Libani data est ei decor Carmeli et Saron ipsi videbunt gloriam Domini et decorem Dei nostri</verse>
        <verse osisID='Isa.35.3'>confortate manus dissolutas et genua debilia roborate</verse>
        <verse osisID='Isa.35.4'>dicite pusillanimis confortamini nolite timere ecce Deus vester ultionem adducet retributionis Deus ipse veniet et salvabit vos</verse>
        <verse osisID='Isa.35.5'>tunc aperientur oculi caecorum et aures surdorum patebunt</verse>
        <verse osisID='Isa.35.6'>tunc saliet sicut cervus claudus et aperta erit lingua mutorum quia scissae sunt in deserto aquae et torrentes in solitudine</verse>
        <verse osisID='Isa.35.7'>et quae erat arida in stagnum et sitiens in fontes aquarum in cubilibus in quibus prius dracones habitabant orietur viror calami et iunci</verse>
        <verse osisID='Isa.35.8'>et erit ibi semita et via et via sancta vocabitur non transibit per eam pollutus et haec erit nobis directa via ita ut stulti non errent per eam</verse>
        <verse osisID='Isa.35.9'>non erit ibi leo et mala bestia non ascendet per eam nec invenietur ibi et ambulabunt qui liberati fuerint</verse>
        <verse osisID='Isa.35.10'>et redempti a Domino convertentur et venient in Sion cum laude et laetitia sempiterna super caput eorum gaudium et laetitiam obtinebunt et fugiet dolor et gemitus</verse>
      </chapter>
      <chapter osisID='Isa.36'>
        <verse osisID='Isa.36.1'>et factum est in quartodecimo anno regis Ezechiae ascendit Sennacherib rex Assyriorum super omnes civitates Iuda munitas et cepit eas</verse>
        <verse osisID='Isa.36.2'>et misit rex Assyriorum Rabsacen de Lachis in Hierusalem ad regem Ezechiam in manu gravi et stetit in aquaeductu piscinae superioris in via agri Fullonis</verse>
        <verse osisID='Isa.36.3'>et egressus est ad eum Eliachim filius Helciae qui erat super domum et Sobna scriba et Ioae filius Asaph a commentariis</verse>
        <verse osisID='Isa.36.4'>et dixit ad eos Rabsaces dicite Ezechiae haec dicit rex magnus rex Assyriorum quae est ista fiducia qua confidis</verse>
        <verse osisID='Isa.36.5'>aut quo consilio vel fortitudine rebellare disponis super quem habes fiduciam quia recessisti a me</verse>
        <verse osisID='Isa.36.6'>ecce confidis super baculum harundineum confractum istum super Aegyptum cui si innisus fuerit homo intrabit in manu eius et perforabit eam sic Pharao rex Aegypti omnibus qui confidunt in eo</verse>
        <verse osisID='Isa.36.7'>quod si responderis mihi in Domino Deo nostro confidimus nonne ipse est cuius abstulit Ezechias excelsa et altaria et dixit Iudae et Hierusalem coram altari isto adorabitis</verse>
        <verse osisID='Isa.36.8'>et nunc trade te domino meo regi Assyriorum et dabo tibi duo milia equorum nec poteris ex te praebere ascensores eorum</verse>
        <verse osisID='Isa.36.9'>et quomodo sustinebis faciem iudicis unius loci ex servis domini mei minoribus quod si confidis in Aegypto in quadriga et in equitibus</verse>
        <verse osisID='Isa.36.10'>et nunc numquid sine Domino ascendi ad terram istam ut disperderem eam Dominus dixit ad me ascende super terram istam et disperde eam</verse>
        <verse osisID='Isa.36.11'>et dixit Eliachim et Sobna et Ioae ad Rabsacen loquere ad servos tuos syra lingua intellegimus enim ne loquaris ad nos iudaice in auribus populi qui est super murum</verse>
        <verse osisID='Isa.36.12'>et dixit ad eos Rabsaces numquid ad dominum tuum et ad te misit me dominus meus ut loquerer omnia verba ista et non potius ad viros qui sedent in muro ut comedant stercora sua et bibant urinam pedum suorum vobiscum</verse>
        <verse osisID='Isa.36.13'>et stetit Rabsaces et clamavit voce magna iudaice et dixit audite verba regis magni regis Assyriorum</verse>
        <verse osisID='Isa.36.14'>haec dicit rex non seducat vos Ezechias quia non poterit eruere vos</verse>
        <verse osisID='Isa.36.15'>et non vobis tribuat fiduciam Ezechias super Domino dicens eruens liberabit nos Dominus non dabitur civitas ista in manu regis Assyriorum</verse>
        <verse osisID='Isa.36.16'>nolite audire Ezechiam haec enim dicit rex Assyriorum facite mecum benedictionem et egredimini ad me et comedite unusquisque vineam suam et unusquisque ficum suam et bibite unusquisque aquam cisternae suae</verse>
        <verse osisID='Isa.36.17'>donec veniam et tollam vos ad terram quae est ut terra vestra terram frumenti et vini terram panum et vinearum</verse>
        <verse osisID='Isa.36.18'>ne conturbet vos Ezechias dicens Dominus liberabit nos numquid liberaverunt dii gentium unusquisque terram suam de manu regis Assyriorum</verse>
        <verse osisID='Isa.36.19'>ubi est deus Emath et Arfad ubi est deus Seffarvaim numquid liberaverunt Samariam de manu mea</verse>
        <verse osisID='Isa.36.20'>quis est ex omnibus diis terrarum istarum qui eruerit terram suam de manu mea ut eruat Dominus Hierusalem de manu mea</verse>
        <verse osisID='Isa.36.21'>et siluerunt et non responderunt ei verbum mandaverat enim rex dicens ne respondeatis ei</verse>
        <verse osisID='Isa.36.22'>et ingressus est Eliachim filius Helciae qui erat super domum et Sobna scriba et Ioae filius Asaph a commentariis ad Ezechiam scissis vestibus et nuntiaverunt ei verba Rabsacis</verse>
      </chapter>
      <chapter osisID='Isa.37'>
        <verse osisID='Isa.37.1'>et factum est cum audisset rex Ezechias scidit vestimenta sua et obvolutus est sacco et intravit in domum Domini</verse>
        <verse osisID='Isa.37.2'>et misit Eliachim qui erat super domum et Sobnam scribam et seniores de sacerdotibus opertos saccis ad Isaiam filium Amos prophetam</verse>
        <verse osisID='Isa.37.3'>et dixerunt ad eum haec dicit Ezechias dies tribulationis et correptionis et blasphemiae dies haec quia venerunt filii usque ad partum et virtus non est parienti</verse>
        <verse osisID='Isa.37.4'>si quo modo audiat Dominus Deus tuus verba Rabsaces quem misit rex Assyriorum dominus suus ad blasphemandum Deum viventem et obprobrandum sermonibus quos audivit Dominus Deus tuus leva ergo orationem pro reliquiis quae reppertae sunt</verse>
        <verse osisID='Isa.37.5'>et venerunt servi regis Ezechiae ad Isaiam</verse>
        <verse osisID='Isa.37.6'>et dixit ad eos Isaias haec dicetis domino vestro haec dicit Dominus ne timeas a facie verborum quae audisti quibus blasphemaverunt pueri regis Assyriorum me</verse>
        <verse osisID='Isa.37.7'>ecce ego dabo ei spiritum et audiet nuntium et revertetur ad terram suam et corruere eum faciam gladio in terra sua</verse>
        <verse osisID='Isa.37.8'>reversus est autem Rabsaces et invenit regem Assyriorum proeliantem adversus Lobna audierat enim quia profectus esset de Lachis</verse>
        <verse osisID='Isa.37.9'>et audivit de Tharaca rege Aethiopiae dicentes egressus est ut pugnet contra te quod cum audisset misit nuntios ad Ezechiam dicens</verse>
        <verse osisID='Isa.37.10'>haec dicetis Ezechiae regi Iudae loquentes non te decipiat Deus tuus in quo tu confidis dicens non dabitur Hierusalem in manu regis Assyriorum</verse>
        <verse osisID='Isa.37.11'>ecce tu audisti omnia quae fecerunt reges Assyriorum omnibus terris quas subverterunt et tu poteris liberari</verse>
        <verse osisID='Isa.37.12'>numquid eruerunt eos dii gentium quos subverterunt patres mei Gozan et Aran et Reseph et filios Eden qui erant in Thalassar</verse>
        <verse osisID='Isa.37.13'>ubi est rex Emath et rex Arfad et rex urbis Seffarvaim Anahe et Ava</verse>
        <verse osisID='Isa.37.14'>et tulit Ezechias libros de manu nuntiorum et legit eos et ascendit in domum Domini et expandit eos Ezechias coram Domino</verse>
        <verse osisID='Isa.37.15'>et oravit Ezechias ad Dominum dicens</verse>
        <verse osisID='Isa.37.16'>Domine exercituum Deus Israhel qui sedes super cherubin tu es Deus solus omnium regnorum terrae tu fecisti caelum et terram</verse>
        <verse osisID='Isa.37.17'>inclina Domine aurem tuam et audi aperi Domine oculos tuos et vide et audi omnia verba Sennacherib quae misit ad blasphemandum Deum viventem</verse>
        <verse osisID='Isa.37.18'>vere enim Domine desertas fecerunt reges Assyriorum terras et regiones earum</verse>
        <verse osisID='Isa.37.19'>et dederunt deos earum igni non enim erant dii sed opera manuum hominum lignum et lapis et comminuerunt eos</verse>
        <verse osisID='Isa.37.20'>et nunc Domine Deus noster salva nos de manu eius et cognoscant omnia regna terrae quia tu es Dominus solus</verse>
        <verse osisID='Isa.37.21'>et misit Isaias filius Amos ad Ezechiam dicens haec dicit Dominus Deus Israhel pro quibus rogasti me de Sennacherib rege Assyriorum</verse>
        <verse osisID='Isa.37.22'>hoc est verbum quod locutus est Dominus super eum despexit te subsannavit te virgo filia Sion post te caput movit filia Hierusalem</verse>
        <verse osisID='Isa.37.23'>cui exprobrasti et quem blasphemasti et super quem exaltasti vocem et levasti altitudinem oculorum tuorum ad Sanctum Israhel</verse>
        <verse osisID='Isa.37.24'>in manu servorum tuorum exprobrasti Domino et dixisti in multitudine quadrigarum mearum ego ascendi altitudinem montium iuga Libani et succidam excelsa cedrorum eius electas abietes illius et introibo altitudinem summitatis eius saltum Carmeli eius</verse>
        <verse osisID='Isa.37.25'>ego fodi et bibi aquam et exsiccavi vestigio pedis mei omnes rivos aggerum</verse>
        <verse osisID='Isa.37.26'>numquid non audisti quae olim fecerim ei ex diebus antiquis ego plasmavi illud et nunc adduxi et factum est in eradicationem collium conpugnantium et civitatum munitarum</verse>
        <verse osisID='Isa.37.27'>habitatores earum breviata manu contremuerunt et confusi sunt facti sunt sicut faenum agri et gramen pascuae et herba tectorum quae exaruit antequam maturesceret</verse>
        <verse osisID='Isa.37.28'>habitationem tuam et egressum tuum et introitum tuum cognovi et insaniam tuam contra me</verse>
        <verse osisID='Isa.37.29'>cum fureres adversum me superbia tua ascendit in aures meas ponam ergo circulum in naribus tuis et frenum in labiis tuis et reducam te in viam per quam venisti</verse>
        <verse osisID='Isa.37.30'>tibi autem hoc erit signum comede hoc anno quae sponte nascuntur et in anno secundo pomis vescere in anno autem tertio seminate et metite et plantate vineas et comedite fructum earum</verse>
        <verse osisID='Isa.37.31'>et mittet id quod salvatum fuerit de domo Iuda et quod reliquum est radicem deorsum et faciet fructum sursum</verse>
        <verse osisID='Isa.37.32'>quia de Hierusalem exibunt reliquiae et salvatio de monte Sion zelus Domini exercituum faciet istud</verse>
        <verse osisID='Isa.37.33'>propterea haec dicit Dominus de rege Assyriorum non introibit civitatem hanc et non iaciet ibi sagittam et non occupabit eam clypeus et non mittet in circuitu eius aggerem</verse>
        <verse osisID='Isa.37.34'>in via qua venit per eam revertetur et civitatem hanc non ingredietur dicit Dominus</verse>
        <verse osisID='Isa.37.35'>et protegam civitatem istam ut salvem eam propter me et propter David servum meum</verse>
        <verse osisID='Isa.37.36'>egressus est autem angelus Domini et percussit in castris Assyriorum centum octoginta quinque milia et surrexerunt mane et ecce omnes cadavera mortuorum</verse>
        <verse osisID='Isa.37.37'>et egressus est et abiit et reversus est Sennacherib rex Assyriorum et habitavit in Nineve</verse>
        <verse osisID='Isa.37.38'>et factum est cum adoraret in templo Nesrach deum suum Adramelech et Sarasar filii eius percusserunt eum gladio fugeruntque in terram Ararat et regnavit Asoraddon filius eius pro eo</verse>
      </chapter>
      <chapter osisID='Isa.38'>
        <verse osisID='Isa.38.1'>in diebus illis aegrotavit Ezechias usque ad mortem et introivit ad eum Isaias filius Amos propheta et dixit ei haec dicit Dominus dispone domui tuae quia morieris tu et non vives</verse>
        <verse osisID='Isa.38.2'>et convertit Ezechias faciem suam ad parietem et oravit ad Dominum</verse>
        <verse osisID='Isa.38.3'>et dixit obsecro Domine memento quaeso quomodo ambulaverim coram te in veritate et in corde perfecto et quod bonum est in oculis tuis fecerim et flevit Ezechias fletu magno</verse>
        <verse osisID='Isa.38.4'>et factum est verbum Domini ad Isaiam dicens</verse>
        <verse osisID='Isa.38.5'>vade et dic Ezechiae haec dicit Dominus Deus David patris tui audivi orationem tuam vidi lacrimam tuam ecce ego adiciam super dies tuos quindecim annos</verse>
        <verse osisID='Isa.38.6'>et de manu regis Assyriorum eruam te et civitatem istam et protegam eam</verse>
        <verse osisID='Isa.38.7'>hoc autem tibi erit signum a Domino quia faciet Dominus verbum hoc quod locutus est</verse>
        <verse osisID='Isa.38.8'>ecce ego reverti faciam umbram linearum per quas descenderat in horologio Ahaz in sole retrorsum decem lineis et reversus est sol decem lineis per gradus quos descenderat</verse>
        <verse osisID='Isa.38.9'>scriptura Ezechiae regis Iuda cum aegrotasset et convaluisset de infirmitate sua</verse>
        <verse osisID='Isa.38.10'>ego dixi in dimidio dierum meorum vadam ad portas inferi quaesivi residuum annorum meorum</verse>
        <verse osisID='Isa.38.11'>dixi non videbo Dominum Dominum in terra viventium non aspiciam hominem ultra et habitatorem quievit</verse>
        <verse osisID='Isa.38.12'>generatio mea ablata est et convoluta est a me quasi tabernaculum pastorum praecisa est velut a texente vita mea dum adhuc ordirer succidit me de mane usque ad vesperam finies me</verse>
        <verse osisID='Isa.38.13'>sperabam usque ad mane quasi leo sic contrivit omnia ossa mea de mane usque ad vesperam finies me</verse>
        <verse osisID='Isa.38.14'>sicut pullus hirundinis sic clamabo meditabor ut columba adtenuati sunt oculi mei suspicientes in excelsum Domine vim patior sponde pro me</verse>
        <verse osisID='Isa.38.15'>quid dicam aut quid respondebit mihi cum ipse fecerit recogitabo omnes annos meos in amaritudine animae meae</verse>
        <verse osisID='Isa.38.16'>Domine sic vivitur et in talibus vita spiritus mei corripies me et vivificabis me</verse>
        <verse osisID='Isa.38.17'>ecce in pace amaritudo mea amarissima tu autem eruisti animam meam ut non periret proiecisti post tergum tuum omnia peccata mea</verse>
        <verse osisID='Isa.38.18'>quia non infernus confitebitur tibi neque mors laudabit te non expectabunt qui descendunt in lacum veritatem tuam</verse>
        <verse osisID='Isa.38.19'>vivens vivens ipse confitebitur tibi sicut et ego hodie pater filiis notam faciet veritatem tuam</verse>
        <verse osisID='Isa.38.20'>Domine salvum me fac et psalmos nostros cantabimus cunctis diebus vitae nostrae in domo Domini</verse>
        <verse osisID='Isa.38.21'>et iussit Isaias ut tollerent massam de ficis et cataplasmarent super vulnus et sanaretur</verse>
        <verse osisID='Isa.38.22'>et dixit Ezechias quod erit signum quia ascendam in domo Domini</verse>
      </chapter>
      <chapter osisID='Isa.39'>
        <verse osisID='Isa.39.1'>in tempore illo misit Marodach Baladan filius Baladan rex Babylonis libros et munera ad Ezechiam audierat enim quod aegrotasset et convaluisset</verse>
        <verse osisID='Isa.39.2'>laetatus est autem super eis Ezechias et ostendit eis cellam aromatum et argenti et auri et odoramentorum et unguenti optimi et omnes apothecas supellectilis suae et universa quae inventa sunt in thesauris eius non fuit verbum quod non ostenderet eis Ezechias in domo sua et in omni potestate sua</verse>
        <verse osisID='Isa.39.3'>introiit autem Isaias propheta ad regem Ezechiam et dixit ei quid dixerunt viri isti et unde venerunt ad te et dixit Ezechias de terra longinqua venerunt ad me de Babylone</verse>
        <verse osisID='Isa.39.4'>et dixit quid viderunt in domo tua et dixit Ezechias omnia quae in domo mea sunt viderunt non fuit res quam non ostenderim eis in thesauris meis</verse>
        <verse osisID='Isa.39.5'>et dixit Isaias ad Ezechiam audi verbum Domini exercituum</verse>
        <verse osisID='Isa.39.6'>ecce dies venient et auferentur omnia quae in domo tua sunt et quae thesaurizaverunt patres tui usque ad diem hanc in Babylonem non relinquetur quicquam dicit Dominus</verse>
        <verse osisID='Isa.39.7'>et de filiis tuis qui exibunt de te quos genueris tollent et erunt eunuchi in palatio regis Babylonis</verse>
        <verse osisID='Isa.39.8'>et dixit Ezechias ad Isaiam bonum verbum Domini quod locutus est et dixit fiat tantum pax et veritas in diebus meis</verse>
      </chapter>
      <chapter osisID='Isa.40'>
        <verse osisID='Isa.40.1'>consolamini consolamini populus meus dicit Deus vester</verse>
        <verse osisID='Isa.40.2'>loquimini ad cor Hierusalem et avocate eam quoniam conpleta est malitia eius dimissa est iniquitas illius suscepit de manu Domini duplicia pro omnibus peccatis suis</verse>
        <verse osisID='Isa.40.3'>vox clamantis in deserto parate viam Domini rectas facite in solitudine semitas Dei nostri</verse>
        <verse osisID='Isa.40.4'>omnis vallis exaltabitur et omnis mons et collis humiliabitur et erunt prava in directa et aspera in vias planas</verse>
        <verse osisID='Isa.40.5'>et revelabitur gloria Domini et videbit omnis caro pariter quod os Domini locutum est</verse>
        <verse osisID='Isa.40.6'>vox dicentis clama et dixi quid clamabo omnis caro faenum et omnis gloria eius quasi flos agri</verse>
        <verse osisID='Isa.40.7'>exsiccatum est faenum et cecidit flos quia spiritus Domini sufflavit in eo vere faenum est populus</verse>
        <verse osisID='Isa.40.8'>exsiccatum est faenum cecidit flos verbum autem Dei nostri stabit in aeternum</verse>
        <verse osisID='Isa.40.9'>super montem excelsum ascende tu quae evangelizas Sion exalta in fortitudine vocem tuam quae evangelizas Hierusalem exalta noli timere dic civitatibus Iudae ecce Deus vester</verse>
        <verse osisID='Isa.40.10'>ecce Dominus Deus in fortitudine veniet et brachium eius dominabitur ecce merces eius cum eo et opus illius coram eo</verse>
        <verse osisID='Isa.40.11'>sicut pastor gregem suum pascet in brachio suo congregabit agnos et in sinu suo levabit fetas ipse portabit</verse>
        <verse osisID='Isa.40.12'>quis mensus est pugillo aquas et caelos palmo ponderavit quis adpendit tribus digitis molem terrae et libravit in pondere montes et colles in statera</verse>
        <verse osisID='Isa.40.13'>quis adiuvit spiritum Domini aut quis consiliarius eius fuit et ostendit illi</verse>
        <verse osisID='Isa.40.14'>cum quo iniit consilium et instruxit eum et docuit eum semitam iustitiae et erudivit eum scientiam et viam prudentiae ostendit illi</verse>
        <verse osisID='Isa.40.15'>ecce gentes quasi stilla situlae et quasi momentum staterae reputatae sunt ecce insulae quasi pulvis exiguus</verse>
        <verse osisID='Isa.40.16'>et Libanus non sufficiet ad succendendum et animalia eius non sufficient ad holocaustum</verse>
        <verse osisID='Isa.40.17'>omnes gentes quasi non sint sic sunt coram eo et quasi nihilum et inane reputatae sunt ei</verse>
        <verse osisID='Isa.40.18'>cui ergo similem fecistis Deum aut quam imaginem ponetis ei</verse>
        <verse osisID='Isa.40.19'>numquid sculptile conflavit faber aut aurifex auro figuravit illud et lamminis argenteis argentarius</verse>
        <verse osisID='Isa.40.20'>forte lignum et inputribile elegit artifex sapiens quaerit quomodo statuat simulacrum quod non moveatur</verse>
        <verse osisID='Isa.40.21'>numquid non scietis numquid non audietis numquid non adnuntiatum est ab initio vobis numquid non intellexistis fundamenta terrae</verse>
        <verse osisID='Isa.40.22'>qui sedet super gyrum terrae et habitatores eius sunt quasi lucustae qui extendit velut nihilum caelos et expandit eos sicut tabernaculum ad inhabitandum</verse>
        <verse osisID='Isa.40.23'>qui dat secretorum scrutatores quasi non sint iudices terrae velut inane fecit</verse>
        <verse osisID='Isa.40.24'>et quidem neque plantatos neque satos neque radicato in terra trunco eorum repente flavit in eos et aruerunt et turbo quasi stipulam auferet eos</verse>
        <verse osisID='Isa.40.25'>et cui adsimilastis me et adaequastis dicit Sanctus</verse>
        <verse osisID='Isa.40.26'>levate in excelsum oculos vestros et videte quis creavit haec qui educit in numero militiam eorum et omnes ex nomine vocat prae multitudine fortitudinis et roboris virtutisque eius neque unum reliquum fuit</verse>
        <verse osisID='Isa.40.27'>quare dicis Iacob et loqueris Israhel abscondita est via mea a Domino et a Deo meo iudicium meum transibit</verse>
        <verse osisID='Isa.40.28'>numquid nescis aut non audisti Deus sempiternus Dominus qui creavit terminos terrae non deficiet neque laborabit nec est investigatio sapientiae eius</verse>
        <verse osisID='Isa.40.29'>qui dat lasso virtutem et his qui non sunt fortitudinem et robur multiplicat</verse>
        <verse osisID='Isa.40.30'>deficient pueri et laborabunt et iuvenes in infirmitate cadent</verse>
        <verse osisID='Isa.40.31'>qui autem sperant in Domino mutabunt fortitudinem adsument pinnas sicut aquilae current et non laborabunt ambulabunt et non deficient</verse>
      </chapter>
      <chapter osisID='Isa.41'>
        <verse osisID='Isa.41.1'>taceant ad me insulae et gentes mutent fortitudinem accedant et tunc loquantur simul ad iudicium propinquemus</verse>
        <verse osisID='Isa.41.2'>quis suscitavit ab oriente iustum vocavit eum ut sequeretur se dabit in conspectu eius gentes et reges obtinebit dabit quasi pulverem gladio eius sicut stipulam vento raptam arcui eius</verse>
        <verse osisID='Isa.41.3'>persequetur eos transibit in pace semita in pedibus eius non apparebit</verse>
        <verse osisID='Isa.41.4'>quis haec operatus est et fecit vocans generationes ab exordio ego Dominus primus et novissimus ego sum</verse>
        <verse osisID='Isa.41.5'>viderunt insulae et timuerunt extrema terrae obstipuerunt adpropinquaverunt et accesserunt</verse>
        <verse osisID='Isa.41.6'>unusquisque proximo suo auxiliatur et fratri suo dicit confortare</verse>
        <verse osisID='Isa.41.7'>confortabit faber aerarius percutiens malleo eum qui cudebat tunc temporis dicens glutino bonum est et confortavit eum in clavis ut non moveatur</verse>
        <verse osisID='Isa.41.8'>et tu Israhel serve meus Iacob quem elegi semen Abraham amici mei</verse>
        <verse osisID='Isa.41.9'>in quo adprehendi te ab extremis terrae et a longinquis eius vocavi te et dixi tibi servus meus es tu elegi te et non abieci te</verse>
        <verse osisID='Isa.41.10'>ne timeas quia tecum sum ego ne declines quia ego Deus tuus confortavi te et auxiliatus sum tui et suscepi te dextera iusti mei</verse>
        <verse osisID='Isa.41.11'>ecce confundentur et erubescent omnes qui pugnant adversum te erunt quasi non sint et peribunt viri qui contradicunt tibi</verse>
        <verse osisID='Isa.41.12'>quaeres eos et non invenies viros rebelles tuos erunt quasi non sint et veluti consumptio homines bellantes adversum te</verse>
        <verse osisID='Isa.41.13'>quia ego Dominus Deus tuus adprehendens manum tuam dicensque tibi ne timeas ego adiuvi te</verse>
        <verse osisID='Isa.41.14'>noli timere vermis Iacob qui mortui estis ex Israhel ego auxiliatus sum tui dicit Dominus et redemptor tuus Sanctus Israhel</verse>
        <verse osisID='Isa.41.15'>ego posui te quasi plaustrum triturans novum habens rostra serrantia triturabis montes et comminues et colles quasi pulverem pones</verse>
        <verse osisID='Isa.41.16'>ventilabis eos et ventus tollet et turbo disperget eos et tu exultabis in Domino in Sancto Israhel laetaberis</verse>
        <verse osisID='Isa.41.17'>egeni et pauperes quaerunt aquas et non sunt lingua eorum siti aruit ego Dominus exaudiam eos Deus Israhel non derelinquam eos</verse>
        <verse osisID='Isa.41.18'>aperiam in supinis collibus flumina et in medio camporum fontes ponam desertum in stagna aquarum et terram inviam in rivos aquarum</verse>
        <verse osisID='Isa.41.19'>dabo in solitudine cedrum et spinam et myrtum et lignum olivae ponam in deserto abietem ulmum et buxum simul</verse>
        <verse osisID='Isa.41.20'>ut videant et sciant et recogitent et intellegant pariter quia manus Domini fecit hoc et Sanctus Israhel creavit illud</verse>
        <verse osisID='Isa.41.21'>prope facite iudicium vestrum dicit Dominus adferte si quid forte habetis dixit Rex Iacob</verse>
        <verse osisID='Isa.41.22'>accedant et nuntient nobis quaecumque ventura sunt priora quae fuerint nuntiate et ponemus cor nostrum et sciemus novissima eorum et quae ventura sunt indicate nobis</verse>
        <verse osisID='Isa.41.23'>adnuntiate quae ventura sunt in futurum et sciemus quia dii estis vos bene quoque aut male si potestis facite et loquamur et videamus simul</verse>
        <verse osisID='Isa.41.24'>ecce vos estis ex nihilo et opus vestrum ex eo quod non est abominatio est qui elegit vos</verse>
        <verse osisID='Isa.41.25'>suscitavi ab aquilone et venit ab ortu solis vocabit nomen meum et adducet magistratus quasi lutum et velut plastes conculcans humum</verse>
        <verse osisID='Isa.41.26'>quis adnuntiavit ab exordio ut sciamus et a principio ut dicamus iustus es non est neque adnuntians neque praedicens neque audiens sermones vestros</verse>
        <verse osisID='Isa.41.27'>primus ad Sion dicet ecce adsunt et Hierusalem evangelistam dabo</verse>
        <verse osisID='Isa.41.28'>et vidi et non erat neque ex istis quisquam qui iniret consilium et interrogatus responderet verbum</verse>
        <verse osisID='Isa.41.29'>ecce omnes iniusti et vana opera eorum ventus et inane simulacra eorum</verse>
      </chapter>
      <chapter osisID='Isa.42'>
        <verse osisID='Isa.42.1'>ecce servus meus suscipiam eum electus meus conplacuit sibi in illo anima mea dedi spiritum meum super eum iudicium gentibus proferet</verse>
        <verse osisID='Isa.42.2'>non clamabit neque accipiet personam nec audietur foris vox eius</verse>
        <verse osisID='Isa.42.3'>calamum quassatum non conteret et linum fumigans non extinguet in veritate educet iudicium</verse>
        <verse osisID='Isa.42.4'>non erit tristis neque turbulentus donec ponat in terra iudicium et legem eius insulae expectabunt</verse>
        <verse osisID='Isa.42.5'>haec dicit Dominus Deus creans caelos et extendens eos firmans terram et quae germinant ex ea dans flatum populo qui est super eam et spiritum calcantibus eam</verse>
        <verse osisID='Isa.42.6'>ego Dominus vocavi te in iustitia et adprehendi manum tuam et servavi et dedi te in foedus populi in lucem gentium</verse>
        <verse osisID='Isa.42.7'>ut aperires oculos caecorum et educeres de conclusione vinctum de domo carceris sedentes in tenebris</verse>
        <verse osisID='Isa.42.8'>ego Dominus hoc est nomen meum gloriam meam alteri non dabo et laudem meam sculptilibus</verse>
        <verse osisID='Isa.42.9'>quae prima fuerant ecce venerunt nova quoque ego adnuntio antequam oriantur audita vobis faciam</verse>
        <verse osisID='Isa.42.10'>cantate Domino canticum novum laus eius ab extremis terrae qui descenditis in mare et plenitudo eius insulae et habitatores earum</verse>
        <verse osisID='Isa.42.11'>sublevetur desertum et civitates eius in domibus habitabit Cedar laudate habitatores Petrae de vertice montium clamabunt</verse>
        <verse osisID='Isa.42.12'>ponent Domino gloriam et laudem eius in insulis nuntiabunt</verse>
        <verse osisID='Isa.42.13'>Dominus sicut fortis egredietur sicut vir proeliator suscitabit zelum vociferabitur et clamabit super inimicos suos confortabitur</verse>
        <verse osisID='Isa.42.14'>tacui semper silui patiens fui sicut pariens loquar dissipabo et absorbebo simul</verse>
        <verse osisID='Isa.42.15'>desertos faciam montes et colles et omne gramen eorum exsiccabo et ponam flumina in insulas et stagna arefaciam</verse>
        <verse osisID='Isa.42.16'>et ducam caecos in via quam nesciunt in semitis quas ignoraverunt ambulare eos faciam ponam tenebras coram eis in lucem et prava in recta haec verba feci eis et non dereliqui eos</verse>
        <verse osisID='Isa.42.17'>conversi sunt retrorsum confundantur confusione qui confidunt in sculptili qui dicunt conflatili vos dii nostri</verse>
        <verse osisID='Isa.42.18'>surdi audite et caeci intuemini ad videndum</verse>
        <verse osisID='Isa.42.19'>quis caecus nisi servus meus et surdus nisi ad quem nuntios meos misi quis caecus nisi qui venundatus est quis caecus nisi servus Domini</verse>
        <verse osisID='Isa.42.20'>qui vides multa nonne custodies qui apertas habes aures nonne audies</verse>
        <verse osisID='Isa.42.21'>et Dominus voluit ut sanctificaret eum et magnificaret legem et extolleret</verse>
        <verse osisID='Isa.42.22'>ipse autem populus direptus et vastatus laqueus iuvenum omnes et in domibus carcerum absconditi sunt facti sunt in rapinam nec est qui eruat in direptionem et non est qui dicat redde</verse>
        <verse osisID='Isa.42.23'>quis est in vobis qui audiat hoc adtendat et auscultet futura</verse>
        <verse osisID='Isa.42.24'>quis dedit in direptionem Iacob et Israhel vastantibus nonne Dominus ipse cui peccavimus et noluerunt in viis eius ambulare et non audierunt legem eius</verse>
        <verse osisID='Isa.42.25'>et effudit super eum indignationem furoris sui et forte bellum et conbusit eum in circuitu et non cognovit et succendit eum et non intellexit</verse>
      </chapter>
      <chapter osisID='Isa.43'>
        <verse osisID='Isa.43.1'>et nunc haec dicit Dominus creans te Iacob et formans te Israhel noli timere quia redemi te et vocavi nomine tuo meus es tu</verse>
        <verse osisID='Isa.43.2'>cum transieris per aquas tecum ero et flumina non operient te cum ambulaveris in igne non conbureris et flamma non ardebit in te</verse>
        <verse osisID='Isa.43.3'>quia ego Dominus Deus tuus Sanctus Israhel salvator tuus dedi propitiationem tuam Aegyptum Aethiopiam et Saba pro te</verse>
        <verse osisID='Isa.43.4'>ex quo honorabilis factus es in oculis meis et gloriosus ego dilexi te et dabo homines pro te et populos pro anima tua</verse>
        <verse osisID='Isa.43.5'>noli timere quoniam tecum ego sum ab oriente adducam semen tuum et ab occidente congregabo te</verse>
        <verse osisID='Isa.43.6'>dicam aquiloni da et austro noli prohibere adfer filios meos de longinquo et filias meas ab extremis terrae</verse>
        <verse osisID='Isa.43.7'>et omnem qui invocat nomen meum in gloriam meam creavi eum et formavi eum et feci eum</verse>
        <verse osisID='Isa.43.8'>educ foras populum caecum et oculos habentem surdum et aures ei sunt</verse>
        <verse osisID='Isa.43.9'>omnes gentes congregatae sunt simul et collectae sunt tribus quis in vobis adnuntiet istud et quae prima sunt audire nos faciat dent testes eorum et iustificentur et audiant et dicant vere</verse>
        <verse osisID='Isa.43.10'>vos testes mei dicit Dominus et servus meus quem elegi ut sciatis et credatis mihi et intellegatis quia ego ipse sum ante me non est formatus deus et post me non erit</verse>
        <verse osisID='Isa.43.11'>ego sum ego sum Dominus et non est absque me salvator</verse>
        <verse osisID='Isa.43.12'>ego adnuntiavi et salvavi auditum feci et non fuit in vobis alienus vos testes mei dicit Dominus et ego Deus</verse>
        <verse osisID='Isa.43.13'>et ab initio ego ipse et non est qui de manu mea eruat operabor et quis avertet illud</verse>
        <verse osisID='Isa.43.14'>haec dicit Dominus redemptor vester Sanctus Israhel propter vos emisi Babylonem et detraxi vectes universos et Chaldeos in navibus suis gloriantes</verse>
        <verse osisID='Isa.43.15'>ego Dominus Sanctus vester creans Israhel Rex vester</verse>
        <verse osisID='Isa.43.16'>haec dicit Dominus qui dedit in mari viam et in aquis torrentibus semitam</verse>
        <verse osisID='Isa.43.17'>qui eduxit quadrigam et equum agmen et robustum simul obdormierunt nec resurgent contriti sunt quasi linum et extincti sunt</verse>
        <verse osisID='Isa.43.18'>ne memineritis priorum et antiqua ne intueamini</verse>
        <verse osisID='Isa.43.19'>ecce ego facio nova et nunc orientur utique cognoscetis ea ponam in deserto viam et in invio flumina</verse>
        <verse osisID='Isa.43.20'>glorificabit me bestia agri dracones et strutiones quia dedi in deserto aquas flumina in invio ut darem potum populo meo electo meo</verse>
        <verse osisID='Isa.43.21'>populum istum formavi mihi laudem meam narrabit</verse>
        <verse osisID='Isa.43.22'>non me invocasti Iacob nec laborasti in me Israhel</verse>
        <verse osisID='Isa.43.23'>non obtulisti mihi arietem holocausti tui et victimis tuis non glorificasti me non te servire feci in oblatione nec laborem tibi praebui in ture</verse>
        <verse osisID='Isa.43.24'>non emisti mihi argento calamum et adipe victimarum tuarum non inebriasti me verumtamen servire me fecisti in peccatis tuis praebuisti mihi laborem in iniquitatibus tuis</verse>
        <verse osisID='Isa.43.25'>ego sum ego sum ipse qui deleo iniquitates tuas propter me et peccatorum tuorum non recordabor</verse>
        <verse osisID='Isa.43.26'>reduc me in memoriam et iudicemur simul narra si quid habes ut iustificeris</verse>
        <verse osisID='Isa.43.27'>pater tuus primus peccavit et interpretes tui praevaricati sunt in me</verse>
        <verse osisID='Isa.43.28'>et contaminavi principes sanctos dedi ad internicionem Iacob et Israhel in blasphemiam</verse>
      </chapter>
      <chapter osisID='Isa.44'>
        <verse osisID='Isa.44.1'>et nunc audi Iacob serve meus et Israhel quem elegi</verse>
        <verse osisID='Isa.44.2'>haec dicit Dominus faciens et formans te ab utero auxiliator tuus noli timere serve meus Iacob et Rectissime quem elegi</verse>
        <verse osisID='Isa.44.3'>effundam enim aquas super sitientem et fluenta super aridam effundam spiritum meum super semen tuum et benedictionem meam super stirpem tuam</verse>
        <verse osisID='Isa.44.4'>et germinabunt inter herbas quasi salices iuxta praeterfluentes aquas</verse>
        <verse osisID='Isa.44.5'>iste dicet Domini ego sum et ille vocabit in nomine Iacob et hic scribet manu sua Domino et in nomine Israhel adsimilabitur</verse>
        <verse osisID='Isa.44.6'>haec dicit Dominus rex Israhel et redemptor eius Dominus exercituum ego primus et ego novissimus et absque me non est deus</verse>
        <verse osisID='Isa.44.7'>quis similis mei vocet et adnuntiet et ordinem exponat mihi ex quo constitui populum antiquum ventura et quae futura sunt adnuntient eis</verse>
        <verse osisID='Isa.44.8'>nolite timere neque conturbemini ex tunc audire te feci et adnuntiavi vos estis testes mei numquid est deus absque me et formator quem ego non noverim</verse>
        <verse osisID='Isa.44.9'>plastae idoli omnes nihil sunt et amantissima eorum non proderunt eis ipsi sunt testes eorum quia non vident neque intellegunt ut confundantur</verse>
        <verse osisID='Isa.44.10'>quis formavit deum et sculptile conflavit ad nihil utile</verse>
        <verse osisID='Isa.44.11'>ecce omnes participes eius confundentur fabri enim sunt ex hominibus convenient omnes stabunt et pavebunt et confundentur simul</verse>
        <verse osisID='Isa.44.12'>faber ferrarius lima operatus est in prunis et in malleis formavit illud et operatus est in brachio fortitudinis suae esuriet et deficiet non bibet aquam et lassescet</verse>
        <verse osisID='Isa.44.13'>artifex lignarius extendit normam formavit illud in runcina fecit illud in angularibus et in circino tornavit illud et fecit imaginem viri quasi speciosum hominem habitantem in domo</verse>
        <verse osisID='Isa.44.14'>succidit cedros tulit ilicem et quercum quae steterat inter ligna saltus plantavit pinum quam pluvia nutrivit</verse>
        <verse osisID='Isa.44.15'>et facta est hominibus in focum sumpsit ex eis et calefactus est et succendit et coxit panes de reliquo autem operatus est deum et adoravit fecit sculptile et curvatus est ante illud</verse>
        <verse osisID='Isa.44.16'>medium eius conbusit igni et de medio eius carnes comedit coxit pulmentum et saturatus est et calefactus est et dixit va calefactus sum vidi focum</verse>
        <verse osisID='Isa.44.17'>reliquum autem eius deum fecit sculptile sibi curvatur ante illud et adorat illud et obsecrat dicens libera me quia deus meus es tu</verse>
        <verse osisID='Isa.44.18'>nescierunt neque intellexerunt lutati enim sunt ne videant oculi eorum et ne intellegant corde suo</verse>
        <verse osisID='Isa.44.19'>non recogitant in mente sua neque cognoscunt neque sentiunt ut dicant medietatem eius conbusi igne et coxi super carbones eius panes coxi carnes et comedi et de reliquo eius idolum faciam ante truncum ligni procidam</verse>
        <verse osisID='Isa.44.20'>pars eius cinis est cor insipiens adoravit illud et non liberabit animam suam neque dicet forte mendacium est in dextera mea</verse>
        <verse osisID='Isa.44.21'>memento horum Iacob et Israhel quoniam servus meus es tu formavi te servus meus es tu Israhel non oblivisceris mei</verse>
        <verse osisID='Isa.44.22'>delevi ut nubem iniquitates tuas et quasi nebulam peccata tua revertere ad me quoniam redemi te</verse>
        <verse osisID='Isa.44.23'>laudate caeli quoniam fecit Dominus iubilate extrema terrae resonate montes laudationem saltus et omne lignum eius quoniam redemit Dominus Iacob et Israhel gloriabitur</verse>
        <verse osisID='Isa.44.24'>haec dicit Dominus redemptor tuus et formator tuus ex utero ego sum Dominus faciens omnia extendens caelos solus stabiliens terram et nullus mecum</verse>
        <verse osisID='Isa.44.25'>irrita faciens signa divinorum et ariolos in furorem vertens convertens sapientes retrorsum et scientiam eorum stultam faciens</verse>
        <verse osisID='Isa.44.26'>suscitans verbum servi sui et consilium nuntiorum suorum conplens qui dico Hierusalem habitaberis et civitatibus Iuda aedificabimini et deserta eius suscitabo</verse>
        <verse osisID='Isa.44.27'>qui dico profundo desolare et flumina tua arefaciam</verse>
        <verse osisID='Isa.44.28'>qui dico Cyro pastor meus es et omnem voluntatem meam conplebis qui dico Hierusalem aedificaberis et templo fundaberis</verse>
      </chapter>
      <chapter osisID='Isa.45'>
        <verse osisID='Isa.45.1'>haec dicit Dominus christo meo Cyro cuius adprehendi dexteram ut subiciam ante faciem eius gentes et dorsa regum vertam et aperiam coram eo ianuas et portae non cludentur</verse>
        <verse osisID='Isa.45.2'>ego ante te ibo et gloriosos terrae humiliabo portas aereas conteram et vectes ferreos confringam</verse>
        <verse osisID='Isa.45.3'>et dabo tibi thesauros absconditos et arcana secretorum ut scias quia ego Dominus qui voco nomen tuum Deus Israhel</verse>
        <verse osisID='Isa.45.4'>propter servum meum Iacob et Israhel electum meum et vocavi te in nomine tuo adsimilavi te et non cognovisti me</verse>
        <verse osisID='Isa.45.5'>ego Dominus et non est amplius extra me non est deus accinxi te et non cognovisti me</verse>
        <verse osisID='Isa.45.6'>ut sciant hii qui ab ortu solis et qui ab occidente quoniam absque me non est ego Dominus et non est alter</verse>
        <verse osisID='Isa.45.7'>formans lucem et creans tenebras faciens pacem et creans malum ego Dominus faciens omnia haec</verse>
        <verse osisID='Isa.45.8'>rorate caeli desuper et nubes pluant iustum aperiatur terra et germinet salvatorem et iustitia oriatur simul ego Dominus creavi eum</verse>
        <verse osisID='Isa.45.9'>vae qui contradicit fictori suo testa de samiis terrae numquid dicet lutum figulo suo quid facis et opus tuum absque manibus est</verse>
        <verse osisID='Isa.45.10'>vae qui dicit patri quid generas et mulieri quid parturis</verse>
        <verse osisID='Isa.45.11'>haec dicit Dominus Sanctus Israhel plastes eius ventura interrogate me super filios meos et super opus manuum mearum mandastis mihi</verse>
        <verse osisID='Isa.45.12'>ego feci terram et hominem super eam creavi ego manus meae tetenderunt caelos et omni militiae eorum mandavi</verse>
        <verse osisID='Isa.45.13'>ego suscitavi eum ad iustitiam et omnes vias eius dirigam ipse aedificabit civitatem meam et captivitatem meam dimittet non in pretio neque in muneribus dicit Dominus Deus exercituum</verse>
        <verse osisID='Isa.45.14'>haec dicit Dominus labor Aegypti et negotiatio Aethiopiae et Sabaim viri sublimes ad te transibunt et tui erunt post te ambulabunt vincti manicis pergent et te adorabunt teque deprecabuntur tantum in te est Deus et non est absque te deus</verse>
        <verse osisID='Isa.45.15'>vere tu es Deus absconditus Deus Israhel salvator</verse>
        <verse osisID='Isa.45.16'>confusi sunt et erubuerunt omnes simul abierunt in confusione fabricatores errorum</verse>
        <verse osisID='Isa.45.17'>Israhel salvatus est in Domino salute aeterna non confundemini et non erubescetis usque in saeculum saeculi</verse>
        <verse osisID='Isa.45.18'>quia haec dicit Dominus creans caelos ipse Deus formans terram et faciens eam ipse plastes eius non in vanum creavit eam ut habitetur formavit eam ego Dominus et non est alius</verse>
        <verse osisID='Isa.45.19'>non in abscondito locutus sum in loco terrae tenebroso non dixi semini Iacob frustra quaerite me ego Dominus loquens iustitiam adnuntians recta</verse>
        <verse osisID='Isa.45.20'>congregamini et venite et accedite simul qui salvati estis ex gentibus nescierunt qui levant lignum sculpturae suae et rogant deum non salvantem</verse>
        <verse osisID='Isa.45.21'>adnuntiate et venite et consiliamini simul quis auditum fecit hoc ab initio ex tunc praedixit illud numquid non ego Dominus et non est ultra Deus absque me Deus iustus et salvans non est praeter me</verse>
        <verse osisID='Isa.45.22'>convertimini ad me et salvi eritis omnes fines terrae quia ego Deus et non est alius</verse>
        <verse osisID='Isa.45.23'>in memet ipso iuravi egredietur de ore meo iustitiae verbum et non revertetur quia mihi curvabunt omnia genu et iurabit omnis lingua</verse>
        <verse osisID='Isa.45.24'>ergo in Domino dicet meae sunt iustitiae et imperium ad eum venient et confundentur omnes qui repugnant ei</verse>
        <verse osisID='Isa.45.25'>in Domino iustificabitur et laudabitur omne semen Israhel</verse>
      </chapter>
      <chapter osisID='Isa.46'>
        <verse osisID='Isa.46.1'>conflatus est Bel contritus est Nabo facta sunt simulacra eorum bestiis et iumentis onera vestra gravi pondere usque ad lassitudinem</verse>
        <verse osisID='Isa.46.2'>contabuerunt et contrita sunt simul non potuerunt salvare portantem et anima eorum in captivitatem ibit</verse>
        <verse osisID='Isa.46.3'>audite me domus Iacob et omne residuum domus Israhel qui portamini a meo utero qui gestamini a mea vulva</verse>
        <verse osisID='Isa.46.4'>usque ad senectam ego ipse et usque ad canos ego portabo ego feci et ego feram et ego portabo et salvabo</verse>
        <verse osisID='Isa.46.5'>cui adsimilastis me et adaequastis et conparastis me et fecistis similem</verse>
        <verse osisID='Isa.46.6'>qui confertis aurum de sacculo et argentum statera ponderatis conducentes aurificem ut faciat deum et procidunt et adorant</verse>
        <verse osisID='Isa.46.7'>portant illud in umeris gestantes et ponentes in loco suo et stabit ac de loco suo non movebitur sed et cum clamaverint ad eum non audiet de tribulatione non salvabit eos</verse>
        <verse osisID='Isa.46.8'>mementote istud et fundamini redite praevaricatores ad cor</verse>
        <verse osisID='Isa.46.9'>recordamini prioris saeculi quoniam ego sum Deus et non est ultra Deus nec est similis mei</verse>
        <verse osisID='Isa.46.10'>adnuntians ab exordio novissimum et ab initio quae necdum facta sunt dicens consilium meum stabit et omnis voluntas mea fiet</verse>
        <verse osisID='Isa.46.11'>vocans ab oriente avem et de terra longinqua virum voluntatis meae et locutus sum et adducam illud creavi et faciam illud</verse>
        <verse osisID='Isa.46.12'>audite me duro corde qui longe estis a iustitia</verse>
        <verse osisID='Isa.46.13'>prope feci iustitiam meam non elongabitur et salus mea non morabitur dabo in Sion salutem et Israheli gloriam meam</verse>
      </chapter>
      <chapter osisID='Isa.47'>
        <verse osisID='Isa.47.1'>descende sede in pulverem virgo filia Babylon sede in terra non est solium filiae Chaldeorum quia ultra non vocaberis mollis et tenera</verse>
        <verse osisID='Isa.47.2'>tolle molam et mole farinam denuda turpitudinem tuam discoperi umerum revela crus transi flumina</verse>
        <verse osisID='Isa.47.3'>revelabitur ignominia tua et videbitur obprobrium tuum ultionem capiam et non resistet mihi homo</verse>
        <verse osisID='Isa.47.4'>redemptor noster Dominus exercituum nomen illius Sanctus Israhel</verse>
        <verse osisID='Isa.47.5'>sede tace et intra in tenebras filia Chaldeorum quia non vocaberis ultra domina regnorum</verse>
        <verse osisID='Isa.47.6'>iratus sum super populum meum contaminavi hereditatem meam et dedi eos in manu tua non posuisti eis misericordias super senem adgravasti iugum tuum valde</verse>
        <verse osisID='Isa.47.7'>et dixisti in sempiternum ero domina non posuisti haec super cor tuum neque recordata es novissimi tui</verse>
        <verse osisID='Isa.47.8'>et nunc audi haec delicata et habitans confidenter quae dicis in corde tuo ego sum et non est praeter me amplius non sedebo vidua et ignorabo sterilitatem</verse>
        <verse osisID='Isa.47.9'>venient tibi duo haec subito in die una sterilitas et viduitas universa venerunt super te propter multitudinem maleficiorum tuorum et propter duritiam incantatorum tuorum vehementem</verse>
        <verse osisID='Isa.47.10'>et fiduciam habuisti in malitia tua et dixisti non est qui videat me sapientia tua et scientia tua haec decepit te et dixisti in corde tuo ego sum et praeter me non est altera</verse>
        <verse osisID='Isa.47.11'>veniet super te malum et nescies ortum eius et inruet super te calamitas quam non poteris expiare veniet super te repente miseria quam nescies</verse>
        <verse osisID='Isa.47.12'>sta cum incantatoribus tuis et cum multitudine maleficiorum tuorum in quibus laborasti ab adulescentia tua si forte quid prosit tibi aut si possis fieri fortior</verse>
        <verse osisID='Isa.47.13'>defecisti in multitudine consiliorum tuorum stent et salvent te augures caeli qui contemplabantur sidera et supputabant menses ut ex eis adnuntiarent ventura tibi</verse>
        <verse osisID='Isa.47.14'>ecce facti sunt quasi stipula ignis conbusit eos non liberabunt animam suam de manu flammae non sunt prunae quibus calefiant nec focus ut sedeant ad eum</verse>
        <verse osisID='Isa.47.15'>sic facta sunt tibi in quibuscumque laboraveras negotiatores tui ab adulescentia tua unusquisque in via sua erraverunt non est qui salvet te</verse>
      </chapter>
      <chapter osisID='Isa.48'>
        <verse osisID='Isa.48.1'>audite hoc domus Iacob qui vocamini nomine Israhel et de aquis Iuda existis qui iuratis in nomine Domini et Dei Israhel recordamini non in veritate neque in iustitia</verse>
        <verse osisID='Isa.48.2'>de civitate enim sancta vocati sunt et super Deum Israhel constabiliti sunt Dominus exercituum nomen eius</verse>
        <verse osisID='Isa.48.3'>priora ex tunc adnuntiavi et ex ore meo exierunt et audita feci ea repente operatus sum et venerunt</verse>
        <verse osisID='Isa.48.4'>scivi enim quia durus es tu et nervus ferreus cervix tua et frons tua aerea</verse>
        <verse osisID='Isa.48.5'>praedixi tibi ex tunc antequam venirent indicavi tibi ne forte diceres idola mea fecerunt haec et sculptilia mea et conflatilia mandaverunt ista</verse>
        <verse osisID='Isa.48.6'>quae audisti vide omnia vos autem non adnuntiastis audita feci tibi nova ex nunc et conservata quae nescis</verse>
        <verse osisID='Isa.48.7'>nunc creata sunt et non ex tunc et ante diem et non audisti ea ne forte dicas ecce cognovi ea</verse>
        <verse osisID='Isa.48.8'>neque audisti neque cognovisti neque ex tunc aperta est auris tua scio enim quia praevaricans praevaricabis et transgressorem ex ventre vocavi te</verse>
        <verse osisID='Isa.48.9'>propter nomen meum longe faciam furorem meum et laude mea infrenabo te ne intereas</verse>
        <verse osisID='Isa.48.10'>ecce excoxi te sed non quasi argentum elegi te in camino paupertatis</verse>
        <verse osisID='Isa.48.11'>propter me propter me faciam ut non blasphemer et gloriam meam alteri non dabo</verse>
        <verse osisID='Isa.48.12'>audi me Iacob et Israhel quem ego voco ego ipse ego primus et ego novissimus</verse>
        <verse osisID='Isa.48.13'>manus quoque mea fundavit terram et dextera mea mensa est caelos ego vocabo eos et stabunt simul</verse>
        <verse osisID='Isa.48.14'>congregamini omnes vos et audite quis de eis adnuntiavit haec Dominus dilexit eum faciet voluntatem suam in Babylone et brachium suum in Chaldeis</verse>
        <verse osisID='Isa.48.15'>ego ego locutus sum et vocavi eum adduxi eum et directa est via eius</verse>
        <verse osisID='Isa.48.16'>accedite ad me et audite hoc non a principio in abscondito locutus sum ex tempore antequam fieret ibi eram et nunc Dominus Deus misit me et spiritus eius</verse>
        <verse osisID='Isa.48.17'>haec dicit Dominus redemptor tuus Sanctus Israhel ego Dominus Deus tuus docens te utilia gubernans te in via qua ambulas</verse>
        <verse osisID='Isa.48.18'>utinam adtendisses mandata mea facta fuisset sicut flumen pax tua et iustitia tua sicut gurgites maris</verse>
        <verse osisID='Isa.48.19'>et fuisset quasi harena semen tuum et stirps uteri tui ut lapilli eius non interisset et non fuisset adtritum nomen eius a facie mea</verse>
        <verse osisID='Isa.48.20'>egredimini de Babylone fugite a Chaldeis in voce exultationis adnuntiate auditum facite hoc efferte illud usque ad extrema terrae dicite redemit Dominus servum suum Iacob</verse>
        <verse osisID='Isa.48.21'>non sitierunt in deserto cum educeret eos aquam de petra produxit eis et scidit petram et fluxerunt aquae</verse>
        <verse osisID='Isa.48.22'>non est pax dicit Dominus impiis</verse>
      </chapter>
      <chapter osisID='Isa.49'>
        <verse osisID='Isa.49.1'>audite insulae et adtendite populi de longe Dominus ab utero vocavit me de ventre matris meae recordatus est nominis mei</verse>
        <verse osisID='Isa.49.2'>et posuit os meum quasi gladium acutum in umbra manus suae protexit me et posuit me sicut sagittam electam in faretra sua abscondit me</verse>
        <verse osisID='Isa.49.3'>et dixit mihi servus meus es tu Israhel quia in te gloriabor</verse>
        <verse osisID='Isa.49.4'>et ego dixi in vacuum laboravi sine causa et vane fortitudinem meam consumpsi ergo iudicium meum cum Domino et opus meum cum Deo meo</verse>
        <verse osisID='Isa.49.5'>et nunc dicit Dominus formans me ex utero servum sibi ut reducam Iacob ad eum et Israhel non congregabitur et glorificatus sum in oculis Domini et Deus meus factus est fortitudo mea</verse>
        <verse osisID='Isa.49.6'>et dixit parum est ut sis mihi servus ad suscitandas tribus Iacob et feces Israhel convertendas dedi te in lucem gentium ut sis salus mea usque ad extremum terrae</verse>
        <verse osisID='Isa.49.7'>haec dicit Dominus redemptor Israhel Sanctus eius ad contemptibilem animam ad abominatam gentem ad servum dominorum reges videbunt et consurgent principes et adorabunt propter Dominum quia fidelis est et Sanctum Israhel qui elegit te</verse>
        <verse osisID='Isa.49.8'>haec dicit Dominus in tempore placito exaudivi te et in die salutis auxiliatus sum tui et servavi te et dedi te in foedus populi ut suscitares terram et possideres hereditates dissipatas</verse>
        <verse osisID='Isa.49.9'>ut diceres his qui vincti sunt exite et his qui in tenebris revelamini super vias pascentur et in omnibus planis pascua eorum</verse>
        <verse osisID='Isa.49.10'>non esurient neque sitient et non percutiet eos aestus et sol quia miserator eorum reget eos et ad fontes aquarum portabit eos</verse>
        <verse osisID='Isa.49.11'>et ponam omnes montes meos in viam et semitae meae exaltabuntur</verse>
        <verse osisID='Isa.49.12'>ecce isti de longe venient et ecce illi ab aquilone et mari et isti de terra australi</verse>
        <verse osisID='Isa.49.13'>laudate caeli et exulta terra iubilate montes laudem quia consolatus est Dominus populum suum et pauperum suorum miserebitur</verse>
        <verse osisID='Isa.49.14'>et dixit Sion dereliquit me Dominus et Dominus oblitus est mei</verse>
        <verse osisID='Isa.49.15'>numquid oblivisci potest mulier infantem suum ut non misereatur filio uteri sui et si illa oblita fuerit ego tamen non obliviscar tui</verse>
        <verse osisID='Isa.49.16'>ecce in manibus meis descripsi te muri tui coram oculis meis semper</verse>
        <verse osisID='Isa.49.17'>venerunt structores tui destruentes te et dissipantes a te exibunt</verse>
        <verse osisID='Isa.49.18'>leva in circuitu oculos tuos et vide omnes isti congregati sunt venerunt tibi vivo ego dicit Dominus quia omnibus his velut ornamento vestieris et circumdabis tibi eos quasi sponsa</verse>
        <verse osisID='Isa.49.19'>quia deserta tua et solitudines tuae et terra ruinae tuae nunc angusta erunt prae habitatoribus et longe fugabuntur qui absorbebant te</verse>
        <verse osisID='Isa.49.20'>adhuc dicent in auribus tuis filii sterilitatis tuae angustus mihi est locus fac spatium mihi ut habitem</verse>
        <verse osisID='Isa.49.21'>et dices in corde tuo quis genuit mihi istos ego sterilis et non pariens transmigrata et captiva et istos quis enutrivit ego destituta et sola et isti ubi hic erant</verse>
        <verse osisID='Isa.49.22'>haec dicit Dominus Deus ecce levo ad gentes manum meam et ad populos exaltabo signum meum et adferent filios tuos in ulnis et filias tuas super umeros portabunt</verse>
        <verse osisID='Isa.49.23'>et erunt reges nutricii tui et reginae nutrices tuae vultu in terra dimisso adorabunt te et pulverem pedum tuorum lingent et scies quia ego Dominus super quo non confundentur qui expectant eum</verse>
        <verse osisID='Isa.49.24'>numquid tolletur a forte praeda aut quod captum fuerit a robusto salvum esse poterit</verse>
        <verse osisID='Isa.49.25'>quia haec dicit Dominus equidem et captivitas a forte tolletur et quod ablatum fuerit a robusto salvabitur eos vero qui iudicaverunt te ego iudicabo et filios tuos ego salvabo</verse>
        <verse osisID='Isa.49.26'>et cibabo hostes tuos carnibus suis et quasi musto sanguine suo inebriabuntur et sciet omnis caro quia ego Dominus salvans te et redemptor tuus Fortis Iacob</verse>
      </chapter>
      <chapter osisID='Isa.50'>
        <verse osisID='Isa.50.1'>haec dicit Dominus quis est hic liber repudii matris vestrae quo dimisi eam aut quis est creditor meus cui vendidi vos ecce in iniquitatibus vestris venditi estis et in sceleribus vestris dimisi matrem vestram</verse>
        <verse osisID='Isa.50.2'>quia veni et non erat vir vocavi et non erat qui audiret numquid adbreviata et parvula facta est manus mea ut non possim redimere aut non est in me virtus ad liberandum ecce in increpatione mea desertum faciam mare ponam flumina in siccum conputrescent pisces sine aqua et morientur in siti</verse>
        <verse osisID='Isa.50.3'>induam caelos tenebris et saccum ponam operimentum eorum</verse>
        <verse osisID='Isa.50.4'>Dominus dedit mihi linguam eruditam ut sciam sustentare eum qui lassus est verbo erigit mane mane erigit mihi aurem ut audiam quasi magistrum</verse>
        <verse osisID='Isa.50.5'>Dominus Deus aperuit mihi aurem ego autem non contradico retrorsum non abii</verse>
        <verse osisID='Isa.50.6'>corpus meum dedi percutientibus et genas meas vellentibus faciem meam non averti ab increpantibus et conspuentibus</verse>
        <verse osisID='Isa.50.7'>Dominus Deus auxiliator meus ideo non sum confusus ideo posui faciem meam ut petram durissimam et scio quoniam non confundar</verse>
        <verse osisID='Isa.50.8'>iuxta est qui iustificat me quis contradicet mihi stemus simul quis est adversarius meus accedat ad me</verse>
        <verse osisID='Isa.50.9'>ecce Dominus Deus auxiliator meus quis est qui condemnet me ecce omnes quasi vestimentum conterentur tinea comedet eos</verse>
        <verse osisID='Isa.50.10'>quis ex vobis timens Dominum audiens vocem servi sui qui ambulavit in tenebris et non est lumen ei speret in nomine Domini et innitatur super Deum suum</verse>
        <verse osisID='Isa.50.11'>ecce omnes vos accendentes ignem accincti flammis ambulate in lumine ignis vestri et in flammis quas succendistis de manu mea factum est hoc vobis in doloribus dormietis</verse>
      </chapter>
      <chapter osisID='Isa.51'>
        <verse osisID='Isa.51.1'>audite me qui sequimini quod iustum est et quaeritis Dominum adtendite ad petram unde excisi estis et ad cavernam laci de qua praecisi estis</verse>
        <verse osisID='Isa.51.2'>adtendite ad Abraham patrem vestrum et ad Sarram quae peperit vos quia unum vocavi eum et benedixi ei et multiplicavi eum</verse>
        <verse osisID='Isa.51.3'>consolabitur ergo Dominus et Sion consolabitur omnes ruinas eius et ponet desertum eius quasi delicias et solitudinem eius quasi hortum Domini gaudium et laetitia invenietur in ea gratiarum actio et vox laudis</verse>
        <verse osisID='Isa.51.4'>adtendite ad me populus meus et tribus mea me audite quia lex a me exiet et iudicium meum in lucem populorum requiescet</verse>
        <verse osisID='Isa.51.5'>prope est iustus meus egressus est salvator meus et brachia mea populos iudicabunt me insulae expectabunt et brachium meum sustinebunt</verse>
        <verse osisID='Isa.51.6'>levate in caelum oculos vestros et videte sub terra deorsum quia caeli sicut fumus liquescent et terra sicut vestimentum adteretur et habitatores eius sicut haec interibunt salus autem mea in sempiternum erit et iustitia mea non deficiet</verse>
        <verse osisID='Isa.51.7'>audite me qui scitis iustum populus lex mea in corde eorum nolite timere obprobrium hominum et blasphemias eorum ne metuatis</verse>
        <verse osisID='Isa.51.8'>sicut enim vestimentum sic comedet eos vermis et sicut lanam sic devorabit eos tinea salus autem mea in sempiternum erit et iustitia mea in generationes generationum</verse>
        <verse osisID='Isa.51.9'>consurge consurge induere fortitudinem brachium Domini consurge sicut in diebus antiquis in generationibus saeculorum numquid non tu percussisti superbum vulnerasti draconem</verse>
        <verse osisID='Isa.51.10'>numquid non tu siccasti mare aquam abyssi vehementis qui posuisti profundum maris viam ut transirent liberati</verse>
        <verse osisID='Isa.51.11'>et nunc qui redempti sunt a Domino revertentur et venient in Sion laudantes et laetitia sempiterna super capita eorum gaudium et laetitiam tenebunt fugiet dolor et gemitus</verse>
        <verse osisID='Isa.51.12'>ego ego ipse consolabor vos quis tu ut timeres ab homine mortali et a filio hominis qui quasi faenum ita arescet</verse>
        <verse osisID='Isa.51.13'>et oblitus es Domini factoris tui qui tetendit caelos et fundavit terram et formidasti iugiter tota die a facie furoris eius qui te tribulabat et paraverat ad perdendum ubi nunc est furor tribulantis</verse>
        <verse osisID='Isa.51.14'>cito veniet gradiens ad aperiendum et non interficiet usque ad internicionem nec deficiet panis eius</verse>
        <verse osisID='Isa.51.15'>ego autem sum Dominus Deus tuus qui conturbo mare et intumescunt fluctus eius Dominus exercituum nomen meum</verse>
        <verse osisID='Isa.51.16'>posui verba mea in ore tuo et in umbra manus meae protexi te ut plantes caelos et fundes terram et dicas ad Sion populus meus es tu</verse>
        <verse osisID='Isa.51.17'>elevare elevare consurge Hierusalem quae bibisti de manu Domini calicem irae eius usque ad fundum calicis soporis bibisti et epotasti usque ad feces</verse>
        <verse osisID='Isa.51.18'>non est qui sustentet eam ex omnibus filiis quos genuit et non est qui adprehendat manum eius ex omnibus filiis quos enutrivit</verse>
        <verse osisID='Isa.51.19'>duo sunt quae occurrerunt tibi quis contristabitur super te vastitas et contritio et fames et gladius quis consolabitur te</verse>
        <verse osisID='Isa.51.20'>filii tui proiecti sunt dormierunt in capite omnium viarum sicut bestia inlaqueata pleni indignatione Domini increpatione Dei tui</verse>
        <verse osisID='Isa.51.21'>idcirco audi hoc paupercula et ebria non a vino</verse>
        <verse osisID='Isa.51.22'>haec dicit Dominator tuus Dominus et Deus tuus qui pugnavit pro populo suo ecce tuli de manu tua calicem soporis fundum calicis indignationis meae non adicies ut bibas illud ultra</verse>
        <verse osisID='Isa.51.23'>et ponam illud in manu eorum qui te humiliaverunt et dixerunt animae tuae incurvare ut transeamus et posuisti ut terram corpus tuum et quasi viam transeuntibus</verse>
      </chapter>
      <chapter osisID='Isa.52'>
        <verse osisID='Isa.52.1'>consurge consurge induere fortitudine tua Sion induere vestimentis gloriae tuae Hierusalem civitas sancti quia non adiciet ultra ut pertranseat per te incircumcisus et inmundus</verse>
        <verse osisID='Isa.52.2'>excutere de pulvere consurge sede Hierusalem solve vincula colli tui captiva filia Sion</verse>
        <verse osisID='Isa.52.3'>quia haec dicit Dominus gratis venundati estis et sine argento redimemini</verse>
        <verse osisID='Isa.52.4'>quia haec dicit Dominus Deus in Aegyptum descendit populus meus in principio ut colonus esset ibi et Assur absque ulla causa calumniatus est eum</verse>
        <verse osisID='Isa.52.5'>et nunc quid mihi est hic dicit Dominus quoniam ablatus est populus meus gratis dominatores eius inique agunt dicit Dominus et iugiter tota die nomen meum blasphematur</verse>
        <verse osisID='Isa.52.6'>propter hoc sciet populus meus nomen meum in die illa quia ego ipse qui loquebar ecce adsum</verse>
        <verse osisID='Isa.52.7'>quam pulchri super montes pedes adnuntiantis et praedicantis pacem adnuntiantis bonum praedicantis salutem dicentis Sion regnavit Deus tuus</verse>
        <verse osisID='Isa.52.8'>vox speculatorum tuorum levaverunt vocem simul laudabunt quia oculum ad oculum videbunt cum converterit Dominus Sion</verse>
        <verse osisID='Isa.52.9'>gaudete et laudate simul deserta Hierusalem quia consolatus est Dominus populum suum redemit Hierusalem</verse>
        <verse osisID='Isa.52.10'>paravit Dominus brachium sanctum suum in oculis omnium gentium et videbunt omnes fines terrae salutare Dei nostri</verse>
        <verse osisID='Isa.52.11'>recedite recedite exite inde pollutum nolite tangere exite de medio eius mundamini qui fertis vasa Domini</verse>
        <verse osisID='Isa.52.12'>quoniam non in tumultu exibitis nec in fuga properabitis praecedet enim vos Dominus et congregabit vos Deus Israhel</verse>
        <verse osisID='Isa.52.13'>ecce intelleget servus meus exaltabitur et elevabitur et sublimis erit valde</verse>
        <verse osisID='Isa.52.14'>sicut obstipuerunt super te multi sic inglorius erit inter viros aspectus eius et forma eius inter filios hominum</verse>
        <verse osisID='Isa.52.15'>iste asperget gentes multas super ipsum continebunt reges os suum quia quibus non est narratum de eo viderunt et qui non audierunt contemplati sunt</verse>
      </chapter>
      <chapter osisID='Isa.53'>
        <verse osisID='Isa.53.1'>quis credidit auditui nostro et brachium Domini cui revelatum est</verse>
        <verse osisID='Isa.53.2'>et ascendet sicut virgultum coram eo et sicut radix de terra sitienti non est species ei neque decor et vidimus eum et non erat aspectus et desideravimus eum</verse>
        <verse osisID='Isa.53.3'>despectum et novissimum virorum virum dolorum et scientem infirmitatem et quasi absconditus vultus eius et despectus unde nec reputavimus eum</verse>
        <verse osisID='Isa.53.4'>vere languores nostros ipse tulit et dolores nostros ipse portavit et nos putavimus eum quasi leprosum et percussum a Deo et humiliatum</verse>
        <verse osisID='Isa.53.5'>ipse autem vulneratus est propter iniquitates nostras adtritus est propter scelera nostra disciplina pacis nostrae super eum et livore eius sanati sumus</verse>
        <verse osisID='Isa.53.6'>omnes nos quasi oves erravimus unusquisque in viam suam declinavit et Dominus posuit in eo iniquitatem omnium nostrum</verse>
        <verse osisID='Isa.53.7'>oblatus est quia ipse voluit et non aperuit os suum sicut ovis ad occisionem ducetur et quasi agnus coram tondente obmutescet et non aperiet os suum</verse>
        <verse osisID='Isa.53.8'>de angustia et de iudicio sublatus est generationem eius quis enarrabit quia abscisus est de terra viventium propter scelus populi mei percussit eum</verse>
        <verse osisID='Isa.53.9'>et dabit impios pro sepultura et divitem pro morte sua eo quod iniquitatem non fecerit neque dolus fuerit in ore eius</verse>
        <verse osisID='Isa.53.10'>et Dominus voluit conterere eum in infirmitate si posuerit pro peccato animam suam videbit semen longevum et voluntas Domini in manu eius dirigetur</verse>
        <verse osisID='Isa.53.11'>pro eo quod laboravit anima eius videbit et saturabitur in scientia sua iustificabit ipse iustus servus meus multos et iniquitates eorum ipse portabit</verse>
        <verse osisID='Isa.53.12'>ideo dispertiam ei plurimos et fortium dividet spolia pro eo quod tradidit in morte animam suam et cum sceleratis reputatus est et ipse peccatum multorum tulit et pro transgressoribus rogavit</verse>
      </chapter>
      <chapter osisID='Isa.54'>
        <verse osisID='Isa.54.1'>lauda sterilis quae non paris decanta laudem et hinni quae non pariebas quoniam multi filii desertae magis quam eius quae habebat virum dicit Dominus</verse>
        <verse osisID='Isa.54.2'>dilata locum tentorii tui et pelles tabernaculorum tuorum extende ne parcas longos fac funiculos tuos et clavos tuos consolida</verse>
        <verse osisID='Isa.54.3'>ad dexteram enim et ad levam penetrabis et semen tuum gentes hereditabit et civitates desertas inhabitabit</verse>
        <verse osisID='Isa.54.4'>noli timere quia non confunderis neque erubescas non enim te pudebit quia confusionis adulescentiae tuae oblivisceris et obprobrii viduitatis tuae non recordaberis amplius</verse>
        <verse osisID='Isa.54.5'>quia dominabitur tui qui fecit te Dominus exercituum nomen eius et redemptor tuus Sanctus Israhel Deus omnis terrae vocabitur</verse>
        <verse osisID='Isa.54.6'>quia ut mulierem derelictam et maerentem spiritu vocavit te Dominus et uxorem ab adulescentia abiectam dixit Deus tuus</verse>
        <verse osisID='Isa.54.7'>ad punctum in modico dereliqui te et in miserationibus magnis congregabo te</verse>
        <verse osisID='Isa.54.8'>in momento indignationis abscondi faciem meam parumper a te et in misericordia sempiterna misertus sum tui dixit redemptor tuus Dominus</verse>
        <verse osisID='Isa.54.9'>sicut in diebus Noe istud mihi est cui iuravi ne inducerem aquas Noe ultra super terram sic iuravi ut non irascar tibi et non increpem te</verse>
        <verse osisID='Isa.54.10'>montes enim commovebuntur et colles contremescent misericordia autem mea non recedet et foedus pacis meae non movebitur dixit miserator tuus Dominus</verse>
        <verse osisID='Isa.54.11'>paupercula tempestate convulsa absque ulla consolatione ecce ego sternam per ordinem lapides tuos et fundabo te in sapphyris</verse>
        <verse osisID='Isa.54.12'>et ponam iaspidem propugnacula tua et portas tuas in lapides sculptos et omnes terminos tuos in lapides desiderabiles</verse>
        <verse osisID='Isa.54.13'>universos filios tuos doctos a Domino et multitudinem pacis filiis tuis</verse>
        <verse osisID='Isa.54.14'>et in iustitia fundaberis recede procul a calumnia quia non timebis et a pavore quia non adpropinquabit tibi</verse>
        <verse osisID='Isa.54.15'>ecce accola veniet qui non erat mecum advena quondam tuus adiungetur tibi</verse>
        <verse osisID='Isa.54.16'>ecce ego creavi fabrum sufflantem in igne prunas et proferentem vas in opus suum et ego creavi interfectorem ad disperdendum</verse>
        <verse osisID='Isa.54.17'>omne vas quod fictum est contra te non dirigetur et omnem linguam resistentem tibi in iudicio iudicabis haec hereditas servorum Domini et iustitia eorum apud me dicit Dominus</verse>
      </chapter>
      <chapter osisID='Isa.55'>
        <verse osisID='Isa.55.1'>o omnes sitientes venite ad aquas et qui non habetis argentum properate emite et comedite venite emite absque argento et absque ulla commutatione vinum et lac</verse>
        <verse osisID='Isa.55.2'>quare adpenditis argentum non in panibus et laborem vestrum non in saturitate audite audientes me et comedite bonum et delectabitur in crassitudine anima vestra</verse>
        <verse osisID='Isa.55.3'>inclinate aurem vestram et venite ad me audite et vivet anima vestra et feriam vobis pactum sempiternum misericordias David fideles</verse>
        <verse osisID='Isa.55.4'>ecce testem populis dedi eum ducem ac praeceptorem gentibus</verse>
        <verse osisID='Isa.55.5'>ecce gentem quam nesciebas vocabis et gentes quae non cognoverunt te ad te current propter Dominum Deum tuum et Sanctum Israhel quia glorificavit te</verse>
        <verse osisID='Isa.55.6'>quaerite Dominum dum inveniri potest invocate eum dum prope est</verse>
        <verse osisID='Isa.55.7'>derelinquat impius viam suam et vir iniquus cogitationes suas et revertatur ad Dominum et miserebitur eius et ad Deum nostrum quoniam multus est ad ignoscendum</verse>
        <verse osisID='Isa.55.8'>non enim cogitationes meae cogitationes vestrae neque viae vestrae viae meae dicit Dominus</verse>
        <verse osisID='Isa.55.9'>quia sicut exaltantur caeli a terra sic exaltatae sunt viae meae a viis vestris et cogitationes meae a cogitationibus vestris</verse>
        <verse osisID='Isa.55.10'>et quomodo descendit imber et nix de caelo et illuc ultra non revertitur sed inebriat terram et infundit eam et germinare eam facit et dat semen serenti et panem comedenti</verse>
        <verse osisID='Isa.55.11'>sic erit verbum meum quod egredietur de ore meo non revertetur ad me vacuum sed faciet quaecumque volui et prosperabitur in his ad quae misi illud</verse>
        <verse osisID='Isa.55.12'>quia in laetitia egrediemini et in pace deducemini montes et colles cantabunt coram vobis laudem et omnia ligna regionis plaudent manu</verse>
        <verse osisID='Isa.55.13'>pro saliunca ascendet abies et pro urtica crescet myrtus et erit Dominus nominatus in signum aeternum quod non auferetur</verse>
      </chapter>
      <chapter osisID='Isa.56'>
        <verse osisID='Isa.56.1'>haec dicit Dominus custodite iudicium et facite iustitiam quia iuxta est salus mea ut veniat et iustitia mea ut reveletur</verse>
        <verse osisID='Isa.56.2'>beatus vir qui facit hoc et filius hominis qui adprehendit istud custodiens sabbatum ne polluat illud custodiens manus suas ne faciat omne malum</verse>
        <verse osisID='Isa.56.3'>et non dicat filius advenae qui adheret Domino dicens separatione dividet me Dominus a populo suo et non dicat eunuchus ecce ego lignum aridum</verse>
        <verse osisID='Isa.56.4'>quia haec dicit Dominus eunuchis qui custodierint sabbata mea et elegerint quae volui et tenuerint foedus meum</verse>
        <verse osisID='Isa.56.5'>dabo eis in domo mea et in muris meis locum et nomen melius a filiis et filiabus nomen sempiternum dabo eis quod non peribit</verse>
        <verse osisID='Isa.56.6'>et filios advenae qui adherent Domino ut colant eum et diligant nomen eius ut sint ei in servos omnem custodientem sabbatum ne polluat illud et tenentem foedus meum</verse>
        <verse osisID='Isa.56.7'>adducam eos in montem sanctum meum et laetificabo eos in domo orationis meae holocausta eorum et victimae eorum placebunt mihi super altari meo quia domus mea domus orationis vocabitur cunctis populis</verse>
        <verse osisID='Isa.56.8'>ait Dominus Deus qui congregat dispersos Israhel adhuc congregabo ad eum congregatos eius</verse>
        <verse osisID='Isa.56.9'>omnes bestiae agri venite ad devorandum universae bestiae saltus</verse>
        <verse osisID='Isa.56.10'>speculatores eius caeci omnes nescierunt universi canes muti non valentes latrare videntes vana dormientes et amantes somnia</verse>
        <verse osisID='Isa.56.11'>et canes inpudentissimi nescierunt saturitatem ipsi pastores ignoraverunt intellegentiam omnes in viam suam declinaverunt unusquisque ad avaritiam suam a summo usque ad novissimum</verse>
        <verse osisID='Isa.56.12'>venite sumamus vinum et impleamur ebrietate et erit sicut hodie sic et cras et multo amplius</verse>
      </chapter>
      <chapter osisID='Isa.57'>
        <verse osisID='Isa.57.1'>iustus perit et nemo est qui recogitet in corde suo et viri misericordiae colliguntur quia non est qui intellegat a facie enim malitiae collectus est iustus</verse>
        <verse osisID='Isa.57.2'>veniat pax requiescat in cubili suo qui ambulavit in directione sua</verse>
        <verse osisID='Isa.57.3'>vos autem accedite huc filii auguratricis semen adulteri et fornicariae</verse>
        <verse osisID='Isa.57.4'>super quem lusistis super quem dilatastis os et eiecistis linguam numquid non vos filii scelesti semen mendax</verse>
        <verse osisID='Isa.57.5'>qui consolamini in diis subter omne lignum frondosum immolantes parvulos in torrentibus subter inminentes petras</verse>
        <verse osisID='Isa.57.6'>in partibus torrentis pars tua haec est sors tua et ipsis effudisti libamen obtulisti sacrificium numquid super his non indignabor</verse>
        <verse osisID='Isa.57.7'>super montem excelsum et sublimem posuisti cubile tuum et illuc ascendisti ut immolares hostias</verse>
        <verse osisID='Isa.57.8'>et post ostium et retro postem posuisti memoriale tuum quia iuxta me discoperuisti et suscepisti adulterum dilatasti cubile tuum et pepigisti cum eis dilexisti stratum eorum manu aperta</verse>
        <verse osisID='Isa.57.9'>et ornasti te regi unguento et multiplicasti pigmenta tua misisti legatos tuos procul et humiliata es usque ad inferos</verse>
        <verse osisID='Isa.57.10'>in multitudine viae tuae laborasti non dixisti quiescam vitam manus tuae invenisti propterea non rogasti</verse>
        <verse osisID='Isa.57.11'>pro quo sollicita timuisti quia mentita es et mei non es recordata neque cogitasti in corde tuo quia ego tacens et quasi non videns et mei oblita es</verse>
        <verse osisID='Isa.57.12'>ego adnuntiabo iustitiam tuam et opera tua non proderunt tibi</verse>
        <verse osisID='Isa.57.13'>cum clamaveris liberent te congregati tui et omnes eos auferet ventus tollet aura qui autem fiduciam habet mei hereditabit terram et possidebit montem sanctum meum</verse>
        <verse osisID='Isa.57.14'>et dicam viam facite praebete iter declinate de semita auferte offendicula de via populi mei</verse>
        <verse osisID='Isa.57.15'>quia haec dicit Excelsus et Sublimis habitans aeternitatem et sanctum nomen eius in excelso et in sancto habitans et cum contrito et humili spiritu ut vivificet spiritum humilium et vivificet cor contritorum</verse>
        <verse osisID='Isa.57.16'>non enim in sempiternum litigabo neque usque ad finem irascar quia spiritus a facie mea egredietur et flatus ego faciam</verse>
        <verse osisID='Isa.57.17'>propter iniquitatem avaritiae eius iratus sum et percussi eum abscondi et indignatus sum et abiit vagus in via cordis sui</verse>
        <verse osisID='Isa.57.18'>vias eius vidi et dimisi eum et reduxi eum et reddidi consolationes ipsi et lugentibus eius</verse>
        <verse osisID='Isa.57.19'>creavi fructum labiorum pacem pacem ei qui longe est et qui prope dixit Dominus et sanavi eum</verse>
        <verse osisID='Isa.57.20'>impii autem quasi mare fervens quod quiescere non potest et redundant fluctus eius in conculcationem et lutum</verse>
        <verse osisID='Isa.57.21'>non est pax dixit Deus meus impiis</verse>
      </chapter>
      <chapter osisID='Isa.58'>
        <verse osisID='Isa.58.1'>clama ne cesses quasi tuba exalta vocem tuam et adnuntia populo meo scelera eorum et domui Iacob peccata eorum</verse>
        <verse osisID='Isa.58.2'>me etenim de die in diem quaerunt et scire vias meas volunt quasi gens quae iustitiam fecerit et quae iudicium Dei sui non reliquerit rogant me iudicia iustitiae adpropinquare Deo volunt</verse>
        <verse osisID='Isa.58.3'>quare ieiunavimus et non aspexisti humiliavimus animam nostram et nescisti ecce in die ieiunii vestri invenitur voluntas et omnes debitores vestros repetitis</verse>
        <verse osisID='Isa.58.4'>ecce ad lites et contentiones ieiunatis et percutitis pugno impie nolite ieiunare sicut usque ad hanc diem ut audiatur in excelso clamor vester</verse>
        <verse osisID='Isa.58.5'>numquid tale est ieiunium quod elegi per diem adfligere hominem animam suam numquid contorquere quasi circulum caput suum et saccum et cinerem sternere numquid istud vocabis ieiunium et diem acceptabilem Domino</verse>
        <verse osisID='Isa.58.6'>nonne hoc est magis ieiunium quod elegi dissolve conligationes impietatis solve fasciculos deprimentes dimitte eos qui confracti sunt liberos et omne onus disrumpe</verse>
        <verse osisID='Isa.58.7'>frange esurienti panem tuum et egenos vagosque induc in domum tuam cum videris nudum operi eum et carnem tuam ne despexeris</verse>
        <verse osisID='Isa.58.8'>tunc erumpet quasi mane lumen tuum et sanitas tua citius orietur et anteibit faciem tuam iustitia tua et gloria Domini colliget te</verse>
        <verse osisID='Isa.58.9'>tunc invocabis et Dominus exaudiet clamabis et dicet ecce adsum si abstuleris de medio tui catenam et desieris digitum extendere et loqui quod non prodest</verse>
        <verse osisID='Isa.58.10'>cum effuderis esurienti animam tuam et animam adflictam repleveris orietur in tenebris lux tua et tenebrae tuae erunt sicut meridies</verse>
        <verse osisID='Isa.58.11'>et requiem tibi dabit Dominus semper et implebit splendoribus animam tuam et ossa tua liberabit et eris quasi hortus inriguus et sicut fons aquarum cuius non deficient aquae</verse>
        <verse osisID='Isa.58.12'>et aedificabuntur in te deserta saeculorum fundamenta generationis et generationis suscitabis et vocaberis aedificator sepium avertens semitas in quietem</verse>
        <verse osisID='Isa.58.13'>si averteris a sabbato pedem tuum facere voluntatem tuam in die sancto meo et vocaveris sabbatum delicatum et sanctum Domini gloriosum et glorificaveris eum dum non facis vias tuas et non invenitur voluntas tua ut loquaris sermonem</verse>
        <verse osisID='Isa.58.14'>tunc delectaberis super Domino et sustollam te super altitudines terrae et cibabo te hereditate Iacob patris tui os enim Domini locutum est</verse>
      </chapter>
      <chapter osisID='Isa.59'>
        <verse osisID='Isa.59.1'>ecce non est adbreviata manus Domini ut salvare nequeat neque adgravata est auris eius ut non exaudiat</verse>
        <verse osisID='Isa.59.2'>sed iniquitates vestrae diviserunt inter vos et Deum vestrum et peccata vestra absconderunt faciem eius a vobis ne exaudiret</verse>
        <verse osisID='Isa.59.3'>manus enim vestrae pollutae sunt sanguine et digiti vestri iniquitate labia vestra locuta sunt mendacium et lingua vestra iniquitatem fatur</verse>
        <verse osisID='Isa.59.4'>non est qui invocet iustitiam neque est qui iudicet vere sed confidunt in nihili et loquuntur vanitates conceperunt laborem et pepererunt iniquitatem</verse>
        <verse osisID='Isa.59.5'>ova aspidum ruperunt et telas araneae texuerunt qui comederit de ovis eorum morietur et quod confotum est erumpet in regulum</verse>
        <verse osisID='Isa.59.6'>telae eorum non erunt in vestimentum neque operientur operibus suis opera eorum opera inutilia et opus iniquitatis in manibus eorum</verse>
        <verse osisID='Isa.59.7'>pedes eorum ad malum currunt et festinant ut effundant sanguinem innocentem cogitationes eorum cogitationes inutiles vastitas et contritio in viis eorum</verse>
        <verse osisID='Isa.59.8'>viam pacis nescierunt et non est iudicium in gressibus eorum semitae eorum incurvatae sunt eis omnis qui calcat in ea ignorat pacem</verse>
        <verse osisID='Isa.59.9'>propter hoc elongatum est iudicium a nobis et non adprehendet nos iustitia expectavimus lucem et ecce tenebrae splendorem et in tenebris ambulavimus</verse>
        <verse osisID='Isa.59.10'>palpavimus sicut caeci parietem et quasi absque oculis adtrectavimus inpegimus meridie quasi in tenebris in caligosis quasi mortui</verse>
        <verse osisID='Isa.59.11'>rugiemus quasi ursi omnes et quasi columbae meditantes gememus expectavimus iudicium et non est salutem et elongata est a nobis</verse>
        <verse osisID='Isa.59.12'>multiplicatae sunt enim iniquitates nostrae coram te et peccata nostra responderunt nobis quia scelera nostra nobiscum et iniquitates nostras cognovimus</verse>
        <verse osisID='Isa.59.13'>peccare et mentiri contra Dominum et aversi sumus ne iremus post tergum Dei nostri ut loqueremur calumniam et transgressionem concepimus et locuti sumus de corde verba mendacii</verse>
        <verse osisID='Isa.59.14'>et conversum est retrorsum iudicium et iustitia longe stetit quia corruit in platea veritas et aequitas non potuit ingredi</verse>
        <verse osisID='Isa.59.15'>et facta est veritas in oblivione et qui recessit a malo praedae patuit et vidit Dominus et malum apparuit in oculis eius quia non est iudicium</verse>
        <verse osisID='Isa.59.16'>et vidit quia non est vir et aporiatus est quia non est qui occurrat et salvavit sibi brachium suum et iustitia eius ipsa confirmavit eum</verse>
        <verse osisID='Isa.59.17'>indutus est iustitia ut lorica et galea salutis in capite eius indutus est vestimentis ultionis et opertus est quasi pallio zeli</verse>
        <verse osisID='Isa.59.18'>sicut ad vindictam quasi ad retributionem indignationis hostibus suis et vicissitudinem inimicis suis insulis vicem reddet</verse>
        <verse osisID='Isa.59.19'>et timebunt qui ab occidente nomen Domini et qui ab ortu solis gloriam eius cum venerit quasi fluvius violentus quem spiritus Domini cogit</verse>
        <verse osisID='Isa.59.20'>et venerit Sion redemptor et eis qui redeunt ab iniquitate in Iacob dicit Dominus</verse>
        <verse osisID='Isa.59.21'>hoc foedus meum cum eis dicit Dominus spiritus meus qui est in te et verba mea quae posui in ore tuo non recedent de ore tuo et de ore seminis tui et de ore seminis seminis tui dixit Dominus amodo et usque in sempiternum</verse>
      </chapter>
      <chapter osisID='Isa.60'>
        <verse osisID='Isa.60.1'>surge inluminare quia venit lumen tuum et gloria Domini super te orta est</verse>
        <verse osisID='Isa.60.2'>quia ecce tenebrae operient terram et caligo populos super te autem orietur Dominus et gloria eius in te videbitur</verse>
        <verse osisID='Isa.60.3'>et ambulabunt gentes in lumine tuo et reges in splendore ortus tui</verse>
        <verse osisID='Isa.60.4'>leva in circuitu oculos tuos et vide omnes isti congregati sunt venerunt tibi filii tui de longe venient et filiae tuae in latere sugent</verse>
        <verse osisID='Isa.60.5'>tunc videbis et afflues et mirabitur et dilatabitur cor tuum quando conversa fuerit ad te multitudo maris fortitudo gentium venerit tibi</verse>
        <verse osisID='Isa.60.6'>inundatio camelorum operiet te dromedariae Madian et Efa omnes de Saba venient aurum et tus deferentes et laudem Domino adnuntiantes</verse>
        <verse osisID='Isa.60.7'>omne pecus Cedar congregabitur tibi arietes Nabaioth ministrabunt tibi offerentur super placabili altari meo et domum maiestatis meae glorificabo</verse>
        <verse osisID='Isa.60.8'>qui sunt isti qui ut nubes volant et quasi columbae ad fenestras suas</verse>
        <verse osisID='Isa.60.9'>me enim insulae expectant et naves maris in principio ut adducam filios tuos de longe argentum eorum et aurum eorum cum eis nomini Domini Dei tui et Sancto Israhel quia glorificavit te</verse>
        <verse osisID='Isa.60.10'>et aedificabunt filii peregrinorum muros tuos et reges eorum ministrabunt tibi in indignatione enim mea percussi te et in reconciliatione mea misertus sum tui</verse>
        <verse osisID='Isa.60.11'>et aperientur portae tuae iugiter die et nocte non claudentur ut adferatur ad te fortitudo gentium et reges earum adducantur</verse>
        <verse osisID='Isa.60.12'>gens enim et regnum quod non servierit tibi peribit et gentes solitudine vastabuntur</verse>
        <verse osisID='Isa.60.13'>gloria Libani ad te veniet abies et buxus et pinus simul ad ornandum locum sanctificationis meae et locum pedum meorum glorificabo</verse>
        <verse osisID='Isa.60.14'>et venient ad te curvi filii eorum qui humiliaverunt te et adorabunt vestigia pedum tuorum omnes qui detrahebant tibi et vocabunt te civitatem Domini Sion Sancti Israhel</verse>
        <verse osisID='Isa.60.15'>pro eo quod fuisti derelicta et odio habita et non erat qui per te transiret ponam te in superbiam saeculorum gaudium in generationem et generationem</verse>
        <verse osisID='Isa.60.16'>et suges lac gentium et mamilla regum lactaberis et scies quia ego Dominus salvans te et redemptor tuus Fortis Iacob</verse>
        <verse osisID='Isa.60.17'>pro aere adferam aurum et pro ferro adferam argentum et pro lignis aes et pro lapidibus ferrum et ponam visitationem tuam pacem et praepositos tuos iustitiam</verse>
        <verse osisID='Isa.60.18'>non audietur ultra iniquitas in terra tua vastitas et contritio in terminis tuis et occupabit salus muros tuos et portas tuas laudatio</verse>
        <verse osisID='Isa.60.19'>non erit tibi amplius sol ad lucendum per diem nec splendor lunae inluminabit te sed erit tibi Dominus in lucem sempiternam et Deus tuus in gloriam tuam</verse>
        <verse osisID='Isa.60.20'>non occidet ultra sol tuus et luna tua non minuetur quia Dominus erit in lucem sempiternam et conplebuntur dies luctus tui</verse>
        <verse osisID='Isa.60.21'>populus autem tuus omnes iusti in perpetuum hereditabunt terram germen plantationis meae opus manus meae ad glorificandum</verse>
        <verse osisID='Isa.60.22'>minimus erit in mille et parvulus in gentem fortissimam ego Dominus in tempore eius subito faciam istud</verse>
      </chapter>
      <chapter osisID='Isa.61'>
        <verse osisID='Isa.61.1'>spiritus Domini super me eo quod unxerit Dominus me ad adnuntiandum mansuetis misit me ut mederer contritis corde et praedicarem captivis indulgentiam et clausis apertionem</verse>
        <verse osisID='Isa.61.2'>ut praedicarem annum placabilem Domini et diem ultionis Deo nostro ut consolarer omnes lugentes</verse>
        <verse osisID='Isa.61.3'>ut ponerem lugentibus Sion et darem eis coronam pro cinere oleum gaudii pro luctu pallium laudis pro spiritu maeroris et vocabuntur in ea fortes iustitiae plantatio Domini ad glorificandum</verse>
        <verse osisID='Isa.61.4'>et aedificabunt deserta a saeculo et ruinas antiquas erigent et instaurabunt civitates desertas dissipatas in generationem et generationem</verse>
        <verse osisID='Isa.61.5'>et stabunt alieni et pascent pecora vestra et filii peregrinorum agricolae et vinitores vestri erunt</verse>
        <verse osisID='Isa.61.6'>vos autem sacerdotes Domini vocabimini ministri Dei nostri dicetur vobis fortitudinem gentium comedetis et in gloria earum superbietis</verse>
        <verse osisID='Isa.61.7'>pro confusione vestra duplici et rubore laudabunt partem eorum propter hoc in terra sua duplicia possidebunt laetitia sempiterna erit eis</verse>
        <verse osisID='Isa.61.8'>quia ego Dominus diligens iudicium odio habens rapinam in holocausto et dabo opus eorum in veritate et foedus perpetuum feriam eis</verse>
        <verse osisID='Isa.61.9'>et scietur in gentibus semen eorum et germen eorum in medio populorum omnes qui viderint eos cognoscent eos quia isti sunt semen cui benedixit Dominus</verse>
        <verse osisID='Isa.61.10'>gaudens gaudebo in Domino et exultabit anima mea in Deo meo quia induit me vestimentis salutis et indumento iustitiae circumdedit me quasi sponsum decoratum corona et quasi sponsam ornatam monilibus suis</verse>
        <verse osisID='Isa.61.11'>sicut enim terra profert germen suum et sicut hortus semen suum germinat sic Dominus Deus germinabit iustitiam et laudem coram universis gentibus</verse>
      </chapter>
      <chapter osisID='Isa.62'>
        <verse osisID='Isa.62.1'>propter Sion non tacebo et propter Hierusalem non quiescam donec egrediatur ut splendor iustus eius et salvator eius ut lampas accendatur</verse>
        <verse osisID='Isa.62.2'>et videbunt gentes iustum tuum et cuncti reges inclitum tuum et vocabitur tibi nomen novum quod os Domini nominabit</verse>
        <verse osisID='Isa.62.3'>et eris corona gloriae in manu Domini et diadema regni in manu Dei tui</verse>
        <verse osisID='Isa.62.4'>non vocaberis ultra Derelicta et terra tua non vocabitur amplius Desolata sed vocaberis Voluntas mea in ea et terra tua Inhabitata quia conplacuit Domino in te et terra tua inhabitabitur</verse>
        <verse osisID='Isa.62.5'>habitabit enim iuvenis cum virgine et habitabunt in te filii tui et gaudebit sponsus super sponsam gaudebit super te Deus tuus</verse>
        <verse osisID='Isa.62.6'>super muros tuos Hierusalem constitui custodes tota die et tota nocte perpetuo non tacebunt qui reminiscimini Domini ne taceatis</verse>
        <verse osisID='Isa.62.7'>et ne detis silentium ei donec stabiliat et donec ponat Hierusalem laudem in terra</verse>
        <verse osisID='Isa.62.8'>iuravit Dominus in dextera sua et in brachio fortitudinis suae si dedero triticum tuum ultra cibum inimicis tuis et si biberint filii alieni vinum tuum in quo laborasti</verse>
        <verse osisID='Isa.62.9'>quia qui congregabunt illud comedent et laudabunt Dominum et qui conportant illud bibent in atriis sanctis meis</verse>
        <verse osisID='Isa.62.10'>transite transite per portas praeparate viam populo planum facite iter et eligite lapides elevate signum ad populos</verse>
        <verse osisID='Isa.62.11'>ecce Dominus auditum fecit in extremis terrae dicite filiae Sion ecce salvator tuus venit ecce merces eius cum eo et opus eius coram illo</verse>
        <verse osisID='Isa.62.12'>et vocabunt eos Populus sanctus Redempti a Domino tu autem vocaberis Quaesita civitas et non Derelicta</verse>
      </chapter>
      <chapter osisID='Isa.63'>
        <verse osisID='Isa.63.1'>quis est iste qui venit de Edom tinctis vestibus de Bosra iste formonsus in stola sua gradiens in multitudine fortitudinis suae ego qui loquor iustitiam et propugnator sum ad salvandum</verse>
        <verse osisID='Isa.63.2'>quare ergo rubrum est indumentum tuum et vestimenta tua sicut calcantium in torculari</verse>
        <verse osisID='Isa.63.3'>torcular calcavi solus et de gentibus non est vir mecum calcavi eos in furore meo et conculcavi eos in ira mea et aspersus est sanguis eorum super vestimenta mea et omnia indumenta mea inquinavi</verse>
        <verse osisID='Isa.63.4'>dies enim ultionis in corde meo annus redemptionis meae venit</verse>
        <verse osisID='Isa.63.5'>circumspexi et non erat auxiliator quaesivi et non fuit qui adiuvaret et salvavit mihi brachium meum et indignatio mea ipsa auxiliata est mihi</verse>
        <verse osisID='Isa.63.6'>et conculcavi populos in furore meo et inebriavi eos in indignatione mea et detraxi in terra virtutem eorum</verse>
        <verse osisID='Isa.63.7'>miserationum Domini recordabor laudem Domini super omnibus quae reddidit nobis Dominus et super multitudinem bonorum domui Israhel quae largitus est eis secundum indulgentiam suam et secundum multitudinem misericordiarum suarum</verse>
        <verse osisID='Isa.63.8'>et dixit verumtamen populus meus est filii non negantes et factus est eis salvator</verse>
        <verse osisID='Isa.63.9'>in omni tribulatione eorum non est tribulatus et angelus faciei eius salvavit eos in dilectione sua et in indulgentia sua ipse redemit eos et portavit eos et levavit eos cunctis diebus saeculi</verse>
        <verse osisID='Isa.63.10'>ipsi autem ad iracundiam provocaverunt et adflixerunt spiritum Sancti eius et conversus est eis in inimicum et ipse debellavit eos</verse>
        <verse osisID='Isa.63.11'>et recordatus est dierum saeculi Mosi populi sui ubi est qui eduxit eos de mari cum pastoribus gregis sui ubi est qui posuit in medio eius spiritum Sancti sui</verse>
        <verse osisID='Isa.63.12'>qui eduxit ad dexteram Mosen brachio maiestatis suae qui scidit aquas ante eos ut faceret sibi nomen sempiternum</verse>
        <verse osisID='Isa.63.13'>qui duxit eos per abyssos quasi equum in deserto non inpingentem</verse>
        <verse osisID='Isa.63.14'>quasi animal in campo descendens spiritus Domini ductor eius fuit sic adduxisti populum tuum ut faceres tibi nomen gloriae</verse>
        <verse osisID='Isa.63.15'>adtende de caelo et vide de habitaculo sancto tuo et gloriae tuae ubi est zelus tuus et fortitudo tua multitudo viscerum tuorum et miserationum tuarum super me continuerunt se</verse>
        <verse osisID='Isa.63.16'>tu enim pater noster et Abraham nescivit nos et Israhel ignoravit nos tu Domine pater noster redemptor noster a saeculo nomen tuum</verse>
        <verse osisID='Isa.63.17'>quare errare nos fecisti Domine de viis tuis indurasti cor nostrum ne timeremus te convertere propter servos tuos tribus hereditatis tuae</verse>
        <verse osisID='Isa.63.18'>quasi nihilum possederunt populum sanctum tuum hostes nostri conculcaverunt sanctificationem tuam</verse>
        <verse osisID='Isa.63.19'>facti sumus quasi in principio cum non dominareris nostri neque invocaretur nomen tuum super nos</verse>
      </chapter>
      <chapter osisID='Isa.64'>
        <verse osisID='Isa.64.1'>utinam disrumperes caelos et descenderes a facie tua montes defluerent</verse>
        <verse osisID='Isa.64.2'>sicut exustio ignis tabescerent aquae arderent igni ut notum fieret nomen tuum inimicis tuis a facie tua gentes turbarentur</verse>
        <verse osisID='Isa.64.3'>cum feceris mirabilia non sustinebimus descendisti et a facie tua montes defluxerunt</verse>
        <verse osisID='Isa.64.4'>a saeculo non audierunt neque auribus perceperunt oculus non vidit Deus absque te quae praeparasti expectantibus te</verse>
        <verse osisID='Isa.64.5'>occurristi laetanti et facienti iustitiam in viis tuis recordabuntur tui ecce tu iratus es et peccavimus in ipsis fuimus semper et salvabimur</verse>
        <verse osisID='Isa.64.6'>et facti sumus ut inmundus omnes nos quasi pannus menstruatae universae iustitiae nostrae et cecidimus quasi folium universi et iniquitates nostrae quasi ventus abstulerunt nos</verse>
        <verse osisID='Isa.64.7'>non est qui invocet nomen tuum qui consurgat et teneat te abscondisti faciem tuam a nobis et adlisisti nos in manu iniquitatis nostrae</verse>
        <verse osisID='Isa.64.8'>et nunc Domine pater noster es tu nos vero lutum et fictor noster et opera manuum tuarum omnes nos</verse>
        <verse osisID='Isa.64.9'>ne irascaris Domine satis et ne ultra memineris iniquitatis ecce respice populus tuus omnes nos</verse>
        <verse osisID='Isa.64.10'>civitas sancti tui facta est deserta Sion deserta facta est Hierusalem desolata</verse>
        <verse osisID='Isa.64.11'>domus sanctificationis nostrae et gloriae nostrae ubi laudaverunt te patres nostri facta est in exustionem ignis et omnia desiderabilia nostra versa sunt in ruinas</verse>
        <verse osisID='Isa.64.12'>numquid super his continebis te Domine tacebis et adfliges nos vehementer</verse>
      </chapter>
      <chapter osisID='Isa.65'>
        <verse osisID='Isa.65.1'>quaesierunt me qui ante non interrogabant invenerunt qui non quaesierunt me dixi ecce ego ecce ego ad gentem quae non vocabat nomen meum</verse>
        <verse osisID='Isa.65.2'>expandi manus meas tota die ad populum incredulum qui graditur in via non bona post cogitationes suas</verse>
        <verse osisID='Isa.65.3'>populus qui ad iracundiam provocat me ante faciem meam semper qui immolant in hortis et sacrificant super lateres</verse>
        <verse osisID='Isa.65.4'>qui habitant in sepulchris et in delubris idolorum dormiunt qui comedunt carnem suillam et ius profanum in vasis eorum</verse>
        <verse osisID='Isa.65.5'>qui dicunt recede a me non adpropinques mihi quia inmundus es isti fumus erunt in furore meo ignis ardens tota die</verse>
        <verse osisID='Isa.65.6'>ecce scriptum est coram me non tacebo sed reddam et retribuam in sinu eorum</verse>
        <verse osisID='Isa.65.7'>iniquitates vestras et iniquitates patrum vestrorum simul dicit Dominus qui sacrificaverunt super montes et super colles exprobraverunt mihi et remetiar opus eorum primum in sinu eorum</verse>
        <verse osisID='Isa.65.8'>haec dicit Dominus quomodo si inveniatur granum in botro et dicatur ne dissipes illud quoniam benedictio est sic faciam propter servos meos ut non disperdam totum</verse>
        <verse osisID='Isa.65.9'>et educam de Iacob semen et de Iuda possidentem montes meos et hereditabunt eam electi mei et servi mei habitabunt ibi</verse>
        <verse osisID='Isa.65.10'>et erunt campestria in caulas gregum et vallis Achor in cubile armentorum populo meo qui requisierunt me</verse>
        <verse osisID='Isa.65.11'>et vos qui dereliquistis Dominum qui obliti estis montem sanctum meum qui ponitis Fortunae mensam et libatis super eam</verse>
        <verse osisID='Isa.65.12'>numerabo vos in gladio et omnes in caede corruetis pro eo quod vocavi et non respondistis locutus sum et non audistis et faciebatis malum in oculis meis et quae nolui elegistis</verse>
        <verse osisID='Isa.65.13'>propter hoc haec dicit Dominus Deus ecce servi mei comedent et vos esurietis ecce servi mei bibent et vos sitietis</verse>
        <verse osisID='Isa.65.14'>ecce servi mei laetabuntur et vos confundemini ecce servi mei laudabunt prae exultatione cordis et vos clamabitis prae dolore cordis et prae contritione spiritus ululabitis</verse>
        <verse osisID='Isa.65.15'>et dimittetis nomen vestrum in iuramentum electis meis et interficiet te Dominus Deus et servos suos vocabit nomine alio</verse>
        <verse osisID='Isa.65.16'>in quo qui benedictus est super terram benedicetur in Deo amen et qui iurat in terra iurabit in Deo amen quia oblivioni traditae sunt angustiae priores et quia absconditae sunt ab oculis nostris</verse>
        <verse osisID='Isa.65.17'>ecce enim ego creo caelos novos et terram novam et non erunt in memoria priora et non ascendent super cor</verse>
        <verse osisID='Isa.65.18'>sed gaudebitis et exultabitis usque in sempiternum in his quae ego creo quia ecce ego creo Hierusalem exultationem et populum eius gaudium</verse>
        <verse osisID='Isa.65.19'>et exultabo in Hierusalem et gaudebo in populo meo et non audietur in eo ultra vox fletus et vox clamoris</verse>
        <verse osisID='Isa.65.20'>non erit ibi amplius infans dierum et senex qui non impleat dies suos quoniam puer centum annorum morietur et peccator centum annorum maledictus erit</verse>
        <verse osisID='Isa.65.21'>et aedificabunt domos et habitabunt et plantabunt vineas et comedent fructum earum</verse>
        <verse osisID='Isa.65.22'>non aedificabunt et alius habitabit non plantabunt et alius comedet secundum dies enim ligni erunt dies populi mei et opera manuum eorum inveterabunt</verse>
        <verse osisID='Isa.65.23'>electis meis non laborabunt frustra neque generabunt in conturbatione quia semen benedictorum Domini est et nepotes eorum cum eis</verse>
        <verse osisID='Isa.65.24'>eritque antequam clament ego exaudiam adhuc illis loquentibus ego audiam</verse>
        <verse osisID='Isa.65.25'>lupus et agnus pascentur simul et leo et bos comedent paleas et serpenti pulvis panis eius non nocebunt neque occident in omni monte sancto meo dicit Dominus</verse>
      </chapter>
      <chapter osisID='Isa.66'>
        <verse osisID='Isa.66.1'>haec dicit Dominus caelum sedis mea et terra scabillum pedum meorum quae ista domus quam aedificabitis mihi et quis iste locus quietis meae</verse>
        <verse osisID='Isa.66.2'>omnia haec manus mea fecit et facta sunt universa ista dicit Dominus ad quem autem respiciam nisi ad pauperculum et contritum spiritu et trementem sermones meos</verse>
        <verse osisID='Isa.66.3'>qui immolat bovem quasi qui interficiat virum qui mactat pecus quasi qui excerebret canem qui offert oblationem quasi qui sanguinem suillum offerat qui recordatur turis quasi qui benedicat idolo haec omnia elegerunt in viis suis et in abominationibus suis anima eorum delectata est</verse>
        <verse osisID='Isa.66.4'>unde et ego eligam inlusiones eorum et quae timebant adducam eis quia vocavi et non erat qui responderet locutus sum et non audierunt feceruntque malum in oculis meis et quae nolui elegerunt</verse>
        <verse osisID='Isa.66.5'>audite verbum Domini qui tremetis ad verbum eius dixerunt fratres vestri odientes vos et abicientes propter nomen meum glorificetur Dominus et videbimus in laetitia vestra ipsi autem confundentur</verse>
        <verse osisID='Isa.66.6'>vox populi de civitate vox de templo vox Domini reddentis retributionem inimicis suis</verse>
        <verse osisID='Isa.66.7'>antequam parturiret peperit antequam veniret partus eius peperit masculum</verse>
        <verse osisID='Isa.66.8'>quis audivit umquam tale et quis vidit huic simile numquid parturiet terra in die una aut parietur gens simul quia parturivit et peperit Sion filios suos</verse>
        <verse osisID='Isa.66.9'>numquid ego qui alios parere facio ipse non pariam dicit Dominus si ego qui generationem ceteris tribuo sterilis ero ait Dominus Deus tuus</verse>
        <verse osisID='Isa.66.10'>laetamini cum Hierusalem et exultate in ea omnes qui diligitis eam gaudete cum ea gaudio universi qui lugetis super eam</verse>
        <verse osisID='Isa.66.11'>ut sugatis et repleamini ab ubere consolationis eius ut mulgeatis et deliciis affluatis ab omnimoda gloria eius</verse>
        <verse osisID='Isa.66.12'>quia haec dicit Dominus ecce ego declinabo super eam quasi fluvium pacis et quasi torrentem inundantem gloriam gentium quam sugetis ad ubera portabimini et super genua blandientur vobis</verse>
        <verse osisID='Isa.66.13'>quomodo si cui mater blandiatur ita ego consolabor vos et in Hierusalem consolabimini</verse>
        <verse osisID='Isa.66.14'>videbitis et gaudebit cor vestrum et ossa vestra quasi herba germinabunt et cognoscetur manus Domini servis eius et indignabitur inimicis suis</verse>
        <verse osisID='Isa.66.15'>quia ecce Dominus in igne veniet et quasi turbo quadrigae eius reddere in indignatione furorem suum et increpationem suam in flamma ignis</verse>
        <verse osisID='Isa.66.16'>quia in igne Dominus diiudicatur et in gladio suo ad omnem carnem et multiplicabuntur interfecti a Domino</verse>
        <verse osisID='Isa.66.17'>qui sanctificabantur et mundos se putabant in hortis post unam intrinsecus qui comedebant carnem suillam et abominationem et murem simul consumentur dicit Dominus</verse>
        <verse osisID='Isa.66.18'>ego autem opera eorum et cogitationes eorum venio ut congregem cum omnibus gentibus et linguis et venient et videbunt gloriam meam</verse>
        <verse osisID='Isa.66.19'>et ponam in eis signum et mittam ex eis qui salvati fuerint ad gentes in mari in Africa in Lydia tenentes sagittam in Italiam et Graeciam ad insulas longe ad eos qui non audierunt de me et non viderunt gloriam meam et adnuntiabunt gloriam meam gentibus</verse>
        <verse osisID='Isa.66.20'>et adducent omnes fratres vestros de cunctis gentibus donum Domino in equis et in quadrigis et in lecticis et in mulis et in carrucis ad montem sanctum meum Hierusalem dicit Dominus quomodo si inferant filii Israhel munus in vase mundo in domum Domini</verse>
        <verse osisID='Isa.66.21'>et adsumam ex eis in sacerdotes et in Levitas dicit Dominus</verse>
        <verse osisID='Isa.66.22'>quia sicut caeli novi et terra nova quae ego facio stare coram me dicit Dominus sic stabit semen vestrum et nomen vestrum</verse>
        <verse osisID='Isa.66.23'>et erit mensis ex mense et sabbatum ex sabbato veniet omnis caro ut adoret coram facie mea dicit Dominus</verse>
        <verse osisID='Isa.66.24'>et egredientur et videbunt cadavera virorum qui praevaricati sunt in me vermis eorum non morietur et ignis eorum non extinguetur et erunt usque ad satietatem visionis omni carni</verse>
      </chapter>
    </div></osisText>
</osis>