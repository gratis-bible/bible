<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd'>
  <osisText osisRefWork='Bible' osisIDWork='Bible.Vulgata' xml:lang='la'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Bible.Vulgata'>
        <title>Biblia Sacra Vulgata</title>
        <contributor>The Free Bible Group</contributor>
        <creator>NoName</creator>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>The Holy Bible</description>
        <publisher>The Free Bible Group</publisher>
        <type type='OSIS'>Bible</type>
        <identifier type='OSIS'>Bible.Vulgata</identifier>
        <source/>
        <language type='IETF'>la</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Jdt'>
      <chapter osisID='Jdt.1'>
        <verse osisID='Jdt.1.1'>Arfaxat itaque rex Medorum subiugaverat multas gentes imperio suo et ipse aedificavit civitatem potentissimam quam appellavit Igbathanis</verse>
        <verse osisID='Jdt.1.2'>ex lapidibus quadratis et sectis fecit muros eius in altitudine cubitorum septuaginta et in latitudine cubitorum triginta turres vero eius posuit in altitudinem cubitorum centum</verse>
        <verse osisID='Jdt.1.3'>per quadrum vero earum latus utrumque vicenorum pedum spatio tendebatur posuitque portas eius in altitudine turrium</verse>
        <verse osisID='Jdt.1.4'>et gloriabatur quasi potens in potentia exercitus sui et in gloria quadrigarum suarum</verse>
        <verse osisID='Jdt.1.5'>anno igitur duodecimo regni sui Nabuchodonosor rex Assyriorum qui regnabat in Nineven civitatem magnam pugnavit contra Arfaxat et obtinuit eum</verse>
        <verse osisID='Jdt.1.6'>in campo magno qui appellatur Ragau circa Eufraten et Tigrin et Hyadas in campo Erioch regis Elicorum</verse>
        <verse osisID='Jdt.1.7'>tunc exaltatum est regnum Nabuchodonosor et cor eius elatum est et misit ad omnes qui habitabant in Cilicia et Damasco et Libano</verse>
        <verse osisID='Jdt.1.8'>et ad gentes quae sunt in Carmelo et Cedar et inhabitantes Galileam in campo magno Hesdraelon</verse>
        <verse osisID='Jdt.1.9'>et ad omnes qui erant in Samaria et trans flumen Iordanem usque Hierusalem et omnem terram Iesse quousque perveniatur ad montes Aethiopiae</verse>
        <verse osisID='Jdt.1.10'>ad hos omnes misit nuntios Nabuchodonosor rex Assyriorum</verse>
        <verse osisID='Jdt.1.11'>qui omnes uno animo contradixerunt et remiserunt eos vacuos ac sine honore abiecerunt</verse>
        <verse osisID='Jdt.1.12'>tunc indignatus est Nabuchodonosor rex ad omnem terram illam et iuravit per regnum et thronum suum quod defenderet se de omnibus regionibus his</verse>
      </chapter>
      <chapter osisID='Jdt.2'>
        <verse osisID='Jdt.2.1'>anno tertiodecimo Nabuchodonosor regis vicesima et secunda die mensis primi factum est verbum in domo Nabuchodonosor regis Assyriorum ut defenderet se</verse>
        <verse osisID='Jdt.2.2'>vocavitque omnes maiores omnesque duces bellatores suos et habuit cum eis mysterium consilii sui</verse>
        <verse osisID='Jdt.2.3'>dixitque cogitationem suam in eo esse ut omnem terram suo subiugaret imperio</verse>
        <verse osisID='Jdt.2.4'>quod dictum cum placuisset omnibus vocavit Nabuchodonosor rex Holofernem principem militiae suae</verse>
        <verse osisID='Jdt.2.5'>et dixit egredere adversum omne regnum occidentis et contra eos praecipue qui contempserunt imperium meum</verse>
        <verse osisID='Jdt.2.6'>non parcet oculus meus ulli regno omnemque urbem munitam subiugabis mihi</verse>
        <verse osisID='Jdt.2.7'>tunc Holofernis vocavit duces et magistratus virtutis Assyriorum et dinumeravit viros in expeditione sicut praecepit ei rex centum viginti milia peditum pugnatorum et equites sagittarios duodecim milia</verse>
        <verse osisID='Jdt.2.8'>omnemque expeditionem suam fecit praeire multitudinem innumerabilium camelorum cum his quae exercitibus sufficerent copiose boum quoque armenta gregesque ovium quorum non erat numerus</verse>
        <verse osisID='Jdt.2.9'>frumentum ex omni Syria in transitu suo parari constituit</verse>
        <verse osisID='Jdt.2.10'>aurum vero et argentum de domo regis adsumpsit multum nimis</verse>
        <verse osisID='Jdt.2.11'>et profectus est ipse et omnis exercitus cum quadrigis et equitibus et sagittariis qui cooperuerunt faciem terrae sicut lucustae</verse>
        <verse osisID='Jdt.2.12'>cumque pertransisset fines Assyriorum venit ad magnos montes Angae qui sunt a sinistro Ciliciae ascenditque omnia castella eorum et obtinuit omnem munitionem</verse>
        <verse osisID='Jdt.2.13'>effregit autem civitatem opinatissimam Meluthi praedavitque omnes filios Tharsis et filios Ismahel qui erant contra faciem deserti et ad austrum terrae Celeon</verse>
        <verse osisID='Jdt.2.14'>et transiit Eufraten et venit ad Mesopotamiam et fregit omnes civitates excelsas quae erant ibi a torrente Mambre usquequo perveniatur ad mare</verse>
        <verse osisID='Jdt.2.15'>et occupavit terminos eius a Cilicia usque ad fines Iafeth qui sunt ad austrum</verse>
        <verse osisID='Jdt.2.16'>abduxitque omnes filios Madian ac praedavit omnem locupletationem eorum omnesque resistentes sibi occidit in ore gladii</verse>
        <verse osisID='Jdt.2.17'>et post haec descendit in campos Damasci in diebus messis et succendit omnia sata omnesque arbores ac vineas fecit incidi</verse>
        <verse osisID='Jdt.2.18'>et cecidit timor illius super omnes inhabitantes terram</verse>
      </chapter>
      <chapter osisID='Jdt.3'>
        <verse osisID='Jdt.3.1'>tunc miserunt legatos suos universarum urbium et provinciarum reges ac principes Syriae scilicet Mesopotamiae et Syriae Sobal et Lybiae atque Ciliciae qui venientes ad Holofernem dixerunt</verse>
        <verse osisID='Jdt.3.2'>desinat indignatio tua circa nos melius est enim ut viventes serviamus Nabuchodonosor regi magno et subditi simus tibi quam morientes cum interitu nostro ipsi servitutis nostrae damna patiamini</verse>
        <verse osisID='Jdt.3.3'>omnis civitas nostra omnisque possessio omnes colles et montes et campi armenta boum greges ovium caprarumque equorum camelorumque et universae facultates nostrae atque familiae in conspectu tuo sunt</verse>
        <verse osisID='Jdt.3.4'>sint omnia sub lege tua</verse>
        <verse osisID='Jdt.3.5'>nos iam et filii nostri servi tui sumus</verse>
        <verse osisID='Jdt.3.6'>veni nobis pacificus dominus et utere servitia nostra sicut placuerit tibi</verse>
        <verse osisID='Jdt.3.7'>tunc descendit de montibus cum equitibus in virtute magna et obtinuit omnem civitatem et omnem inhabitantem terram</verse>
        <verse osisID='Jdt.3.8'>de universis autem urbibus adsumpsit sibi auxiliarios viros fortes et electos ad bellum</verse>
        <verse osisID='Jdt.3.9'>tantusque metus provinciis illius incubuit ut universarum urbium habitatores principes et honorati simul cum populis exirent in obviam venienti</verse>
        <verse osisID='Jdt.3.10'>excipientes eum cum coronis et lampadibus ducentes choros in tibiis et tympanis</verse>
        <verse osisID='Jdt.3.11'>nec ista tamen facientes ferocitatem eius pectoris mitigare potuerunt</verse>
        <verse osisID='Jdt.3.12'>nam et civitates eorum destruxit et lucos eorum excidit</verse>
        <verse osisID='Jdt.3.13'>praeceperat enim illi Nabuchodonosor rex ut omnes deos terrae exterminaret videlicet ut ipse solus diceretur deus ab his nationibus quae potuissent Holofernis potentia subiugari</verse>
        <verse osisID='Jdt.3.14'>pertransiens autem Syriam Subal et omnem Apamiam omnemque Mesopotamiam venit ad Idumeos in terra Gabaa</verse>
        <verse osisID='Jdt.3.15'>accepitque civitates eorum et sedit ibi per triginta dies in quibus diebus adunari praecepit universum exercitum virtutis suae</verse>
      </chapter>
      <chapter osisID='Jdt.4'>
        <verse osisID='Jdt.4.1'>tunc audientes haec filii Israhel qui habitabant in terra Iudaeae timuerunt valde a facie eius</verse>
        <verse osisID='Jdt.4.2'>tremor etiam et horror invasit sensus eorum ne hoc faceret Hierusalem et templo Domini quod fecerat ceteris civitatibus et templis earum</verse>
        <verse osisID='Jdt.4.3'>et miserunt in omnem Samariam per circuitum usque Hiericho et praeoccupaverunt omnes vertices montium</verse>
        <verse osisID='Jdt.4.4'>et muris circumdederunt vicos suos et congregaverunt frumenta in praeparatione pugnae</verse>
        <verse osisID='Jdt.4.5'>sacerdos etiam Heliachim scripsit ad universos qui erant contra Hesdraelon quae est contra faciem campi magni iuxta Dothain et universis per quos transitus esse poterat</verse>
        <verse osisID='Jdt.4.6'>ut obtinerent ascensus montium per quos via esse poterat ad Hierusalem ut illic custodirent ubi angustum iter esse poterat inter montes</verse>
        <verse osisID='Jdt.4.7'>et fecerunt filii Israhel secundum quod constituerat eis sacerdos Domini Heliachim</verse>
        <verse osisID='Jdt.4.8'>et clamavit omnis populus ad Dominum instantia magna et humiliaverunt animas suas in ieiuniis ipsi et mulieres eorum</verse>
        <verse osisID='Jdt.4.9'>et induerunt se sacerdotes ciliciis et infantes prostraverunt contra faciem templi Domini et altare Domini operuerunt cilicio</verse>
        <verse osisID='Jdt.4.10'>et clamaverunt ad Deum Israhel unianimiter ne darentur in praedam infantes eorum et uxores eorum in divisionem et civitates eorum in exterminium et sancta eorum in pollutionibus</verse>
        <verse osisID='Jdt.4.11'>tunc Heliachim sacerdos Domini magnus circuivit omnem Israhel adlocutusque est eos</verse>
        <verse osisID='Jdt.4.12'>dicens scitote quoniam exaudivit Dominus preces vestras si manentes permanseritis in ieiuniis et orationibus in conspectu Domini</verse>
        <verse osisID='Jdt.4.13'>memores estote Mosi servi Domini qui Amalech confidentem in virtute sua et in potentia sua et in exercitu suo et in clypeis suis et in curribus suis et in equitibus suis non ferro pugnando sed precibus sanctis orando deiecit</verse>
        <verse osisID='Jdt.4.14'>sic erunt universi hostes Israhel si perseveraveritis in hoc opere quo coepistis</verse>
        <verse osisID='Jdt.4.15'>ad hanc igitur exhortationem eius deprecantes Dominum permanebant in conspectu Domini</verse>
        <verse osisID='Jdt.4.16'>ita ut etiam hii qui holocausta Domino offerebant praecincti ciliciis offerrent sacrificia Domino et erat cinis super capita eorum</verse>
        <verse osisID='Jdt.4.17'>et ex toto corde suo omnes orabant Deum ut visitaret populum suum Israhel</verse>
      </chapter>
      <chapter osisID='Jdt.5'>
        <verse osisID='Jdt.5.1'>nuntiatumque est Holoferni principi militiae Assyriorum quod filii Israhel praepararent se ad resistendum ac montium itinera conclusissent</verse>
        <verse osisID='Jdt.5.2'>et furore nimio exarsit iracundia magna vocavitque omnes principes Moab et duces Ammon</verse>
        <verse osisID='Jdt.5.3'>et dixit eis dicite mihi quid sit populus iste qui montana obsidet aut quae et quales et quantae sint civitates eorum quae etiam sit virtus eorum aut quae sit multitudo eorum vel quis rex militiae illorum</verse>
        <verse osisID='Jdt.5.4'>quare prae omnibus qui habitant in oriente isti contempserunt et non exierunt in obviam nobis ut susciperent nos cum pace</verse>
        <verse osisID='Jdt.5.5'>tunc Achior dux omnium filiorum Ammon respondens ait si digneris audire domine meus dicam veritatem in conspectu tuo de populo isto qui in montanis habitat et non egredietur verbum falsum ex ore meo</verse>
        <verse osisID='Jdt.5.6'>populus iste ex progenie Chaldeorum est</verse>
        <verse osisID='Jdt.5.7'>hic primum in Mesopotamiam habitavit quoniam noluerunt sequi deos patrum suorum qui erant in terra Chaldeorum</verse>
        <verse osisID='Jdt.5.8'>deserentes itaque caerimonias patrum suorum quae in multitudine deorum erant</verse>
        <verse osisID='Jdt.5.9'>unum Deum caeli coluerunt qui et praecepit eis ut exirent inde et habitarent in Charam cumque cooperuisset omnem terram fames descenderunt in Aegyptum illicque per quadringentos annos sic multiplicati sunt ut dinumerari eorum non possit exercitus</verse>
        <verse osisID='Jdt.5.10'>cumque gravaret eos rex Aegypti atque in aedificationibus urbium suarum in luto et latere subiugasset eos clamaverunt ad Deum suum et percussit totam terram Aegypti plagis variis</verse>
        <verse osisID='Jdt.5.11'>cumque eiecissent eos a se Aegyptii et cessasset plaga ab eis et iterum eos vellent capere et ad suum servitium revocare</verse>
        <verse osisID='Jdt.5.12'>fugientibus his Deus caeli mare aperuit ita ut hinc inde aquae quasi murus solidarentur et isti pede sicco fundum maris perambulando transirent</verse>
        <verse osisID='Jdt.5.13'>in quo loco dum innumerabilis exercitus Aegyptiorum eos persequeretur ita aquis coopertus est ut non remaneret vel unus qui factum posteris nuntiaret</verse>
        <verse osisID='Jdt.5.14'>egressis etiam mare Rubrum deserta Sina montis occurrerunt in quibus numquam homo habitare potuit vel filius hominis requievit</verse>
        <verse osisID='Jdt.5.15'>illic fontes amari obdulcati sunt eis ad bibendum et per annos quadraginta annonam de caelo consecuti sunt</verse>
        <verse osisID='Jdt.5.16'>ubicumque ingressi sunt sine arcu et sagitta et absque scuta et gladio Deus eorum pro eis pugnavit et vicit</verse>
        <verse osisID='Jdt.5.17'>et non fuit qui insultaret populo isti nisi quando recessit a cultura Domini Dei sui</verse>
        <verse osisID='Jdt.5.18'>quotienscumque autem praeter ipsum Deum suum alterum coluerunt dati sunt in praedam et in gladium et in obprobrium</verse>
        <verse osisID='Jdt.5.19'>quotienscumque autem paenituerunt se recessisse a cultura Dei sui dedit eis Deus caeli virtutem resistendi</verse>
        <verse osisID='Jdt.5.20'>denique Chananeum regem et Iebuseum et Ferezeum et Hettheum et Eveum et Amorreum et omnes potentes in Esebon prostraverunt et terras eorum et civitates eorum ipsi possederunt</verse>
        <verse osisID='Jdt.5.21'>et usque dum non peccarent in conspectu Dei sui erant cum illis bona Deus enim illorum odit iniquitatem</verse>
        <verse osisID='Jdt.5.22'>nam et ante hos annos cum recessissent a via quam dederat illis Deus ut ambularent in eam exterminati sunt proeliis multis nationibus et plurimi eorum captivi abducti sunt in terram non suam</verse>
        <verse osisID='Jdt.5.23'>nuper autem reversi ad Deum suum ex dispersione qua dispersi fuerant adunati sunt et ascenderunt montana haec omnia et iterum possident Hierusalem ubi sunt sancta eorum</verse>
        <verse osisID='Jdt.5.24'>nunc ergo meus domine perquire si est aliqua iniquitas eorum in conspectu Dei eorum ascendamus ad illos quoniam tradens tradet illos Deus eorum tibi et subiugati erunt sub iugo potentiae tuae</verse>
        <verse osisID='Jdt.5.25'>si autem non est offensio populi huius coram Deo suo non poterimus resistere illis quoniam Deus eorum defendet illos et erimus in obprobrium universae terrae</verse>
        <verse osisID='Jdt.5.26'>et factum est cum cessasset loqui Achior verba irati sunt omnes magnates Holofernis et cogitabant interficere eum dicentes ad alterutrum</verse>
        <verse osisID='Jdt.5.27'>quis iste est qui filios Israhel posse dicat resistere regi Nabuchodonosor et exercitibus eius homines inermes et sine virtute et sine peritia artis pugnae</verse>
        <verse osisID='Jdt.5.28'>ut ergo agnoscat Achior quoniam fallit nos ascendemus in montana et cum capti fuerint potentes eorum tunc cum eisdem gladio transverberabitur</verse>
        <verse osisID='Jdt.5.29'>ut sciat omnis gens quoniam Nabuchodonosor deus terrae est et praeter ipsum alius non est</verse>
      </chapter>
      <chapter osisID='Jdt.6'>
        <verse osisID='Jdt.6.1'>factum est autem cum cessassent loqui indignatus Holofernis vehementer dixit ad Achior</verse>
        <verse osisID='Jdt.6.2'>quoniam prophetasti nobis dicens quod gens Israhel defendatur a Deo suo ut ostendam tibi quia non est deus nisi Nabuchodonosor</verse>
        <verse osisID='Jdt.6.3'>cum percusserimus eos omnes sicut hominem unum tunc et ipse cum illis Assyriorum gladio interibis et omnis Israhel tecum perditione disperiet</verse>
        <verse osisID='Jdt.6.4'>et probabis quoniam Nabuchodonosor dominus sit universae terrae tuncque gladius militiae meae transiet per latera tua et confixus cades inter vulneratos Israhel et non respirabis ultra donec extermineris cum illis</verse>
        <verse osisID='Jdt.6.5'>porro autem si prophetiam tuam veram existimas non concidat vultus tuus et pallor qui faciem tuam obtinuit abscedat a te si verba mea haec putas impleri non posse</verse>
        <verse osisID='Jdt.6.6'>ut autem noveris quia simul cum illis haec experieris ecce ex hac hora illorum populo sociaberis ut dum dignas mei gladii poenas exceperint ipse simul ultioni subiaceas</verse>
        <verse osisID='Jdt.6.7'>tunc Holofernis praecepit servis suis ut conprehenderent Achior ut ducerent eum in Bethuliam et traderent eum in manu filiorum Israhel</verse>
        <verse osisID='Jdt.6.8'>et accipientes eum servi Holofernis profecti sunt per campestria sed cum adpropinquassent ad montana exierunt contra eos fundibalarii</verse>
        <verse osisID='Jdt.6.9'>illi autem divertentes a latere montis ligaverunt Achior ad arborem manibus et pedibus et sic vinctum de restibus dimiserunt eum et reversi sunt ad dominum suum</verse>
        <verse osisID='Jdt.6.10'>porro filii Israhel descendentes de Bethulia venerunt ad eum quem solventes duxerunt ad Bethuliam atque in medio populi illum statuentes percontati sunt quid rerum esset quod illum vinctum Assyrii reliquissent</verse>
        <verse osisID='Jdt.6.11'>in diebus illis erant illic principes Ozias filius Micha de tribu Symeon et Carmi qui et Gothonihel</verse>
        <verse osisID='Jdt.6.12'>in medio itaque seniorum et in conspectu omnium Achior dixit omnia quae locutus ipse fuerat ab Holoferne interrogatus et qualiter populus Holofernis voluisset propter hoc verbum interficere eum</verse>
        <verse osisID='Jdt.6.13'>quemadmodum ipse Holofernis iratus iusserit eum Israhelitis hac de causa tradi ut dum vinceret filios Israhel tunc etiam ipsum Achior diversis iubeat suppliciis interire propter hoc quod dixisset Deus caeli defensor eorum est</verse>
        <verse osisID='Jdt.6.14'>cumque universa Achior exposuisset omnis populus cecidit in faciem adorantes Dominum et communi lamentatione et fletu unianimes preces suas Deo effuderunt</verse>
        <verse osisID='Jdt.6.15'>dicentes Domine Deus caeli et terrae intuere superbiam illorum et respice ad nostram humilitatem et faciem tuorum sanctorum adtende et ostende quia non derelinquis praesumentes de te et praesumentes de se et de sua virtute gloriantes humilias</verse>
        <verse osisID='Jdt.6.16'>finito itaque fletu et per totum diem populorum oratione conpleta consolati sunt Achior</verse>
        <verse osisID='Jdt.6.17'>dicentes Deus patrum nostrorum cuius tu virtutem praedicasti ipse tibi hanc dabit vicissitudinem ut eorum magis tu interitum videas</verse>
        <verse osisID='Jdt.6.18'>cum vero Dominus Deus noster dederit hanc libertatem servis suis sit et tecum Deus in medio nostri ut sicut placuerit tibi ita cum tuis omnibus converseris</verse>
        <verse osisID='Jdt.6.19'>tunc Ozias finito consilio suscepit eum in domum suam et fecit cenam magnam</verse>
        <verse osisID='Jdt.6.20'>et vocatis omnibus presbyteris simul expleto ieiunio refecerunt</verse>
        <verse osisID='Jdt.6.21'>postea vero convocatus omnis populus et per totam noctem intra ecclesiam oraverunt petentes auxilium a Deo Israhel</verse>
      </chapter>
      <chapter osisID='Jdt.7'>
        <verse osisID='Jdt.7.1'>Holofernis autem altera die praecepit exercitibus suis ut ascenderent contra Bethuliam</verse>
        <verse osisID='Jdt.7.2'>erant autem pedites bellatorum centum viginti milia et equites viginti duo milia praeter praeparationes virorum illorum quos occupaverat captivitas et adducti fuerant de provinciis et urbibus universae iuventutis</verse>
        <verse osisID='Jdt.7.3'>omnes pariter paraverunt se ad pugnam contra filios Israhel et venerunt per crepidinem montis usque ad apicem qui respicit super Dothain a loco qui dicitur Belma usque Chelmo qui est contra Hesdraelon</verse>
        <verse osisID='Jdt.7.4'>filii autem Israhel ut viderunt multitudinem illorum prostraverunt se super terram mittentes cinerem super capita sua unianimes orantes ut Deus Israhel misericordiam suam ostenderet super populum suum</verse>
        <verse osisID='Jdt.7.5'>et adsumentes arma sua bellica sederunt per loca quae angusti itineris tramitem dirigunt inter montuosa et erant custodientes ea tota die et nocte</verse>
        <verse osisID='Jdt.7.6'>porro Holofernis dum circuit per gyrum repperit quod fons qui influebat aquaeductum illorum a parte australi extra civitatem dirigeret incidi praecepit aquaeductum eorum</verse>
        <verse osisID='Jdt.7.7'>erant tamen non longe a muris fontes ex quibus furtim videbantur haurire aquam ad refocilandum potius quam ad potandum</verse>
        <verse osisID='Jdt.7.8'>sed filii Ammon et Moab accesserunt ad Holofernem dicentes filii Israhel non in lancea nec in sagitta confidunt sed montes defendunt illos et muniunt illos colles in praecipitio constituti</verse>
        <verse osisID='Jdt.7.9'>ut ergo sine congressione pugnae possis superare eos pone custodes fontium ut non hauriant ex eis et sine gladio interficies eos vel certe fatigati tradent civitatem suam quam putant civitatem montibus positam superari non posse</verse>
        <verse osisID='Jdt.7.10'>et placuerunt verba haec coram Holoferne et coram omnibus satellitibus eius et constituit per gyrum centenarios per singulos fontes</verse>
        <verse osisID='Jdt.7.11'>cumque ista custodia per dies viginti fuisset expleta defecerunt cisternae et collectiones aquarum omnibus inhabitantibus in Bethuliam ita ut non esset intra civitatem unde satiarentur vel una die quoniam ad mensuram dabatur populis aqua cotidie</verse>
        <verse osisID='Jdt.7.12'>tunc ad Oziam congregati omnes viri feminaeque iuvenes et parvuli simul omnes una voce</verse>
        <verse osisID='Jdt.7.13'>dixerunt iudicet Deus inter nos et te quoniam fecisti in nos mala nolentes loqui pacifice cum Assyriis et propter hoc vendidit nos Deus in manibus eorum</verse>
        <verse osisID='Jdt.7.14'>et ideo non est qui adiuvet cum prosternamur ante oculos eorum in siti et perditione magna</verse>
        <verse osisID='Jdt.7.15'>et nunc congregate universos qui in civitate sunt ut sponte nos tradamus omnes populo Holofernis</verse>
        <verse osisID='Jdt.7.16'>melius est enim ut captivi benedicamus Deum viventes quam moriamur et simus obprobrium omni carni cum videamus uxores nostras et infantes nostros mori ante oculos nostros</verse>
        <verse osisID='Jdt.7.17'>contestamur hodie caelum et terram et Deum patrum nostrorum qui ulciscitur nos secundum peccata nostra ut iam tradatis civitatem in manu militiae Holofernis et sit finis noster brevis in ore gladii qui longior efficitur in ariditate sitis</verse>
        <verse osisID='Jdt.7.18'>et cum haec dixissent factus est fletus et ululatus magnus in ecclesia omnibus et per multas horas una voce clamaverunt ad Deum dicentes</verse>
        <verse osisID='Jdt.7.19'>peccavimus cum patribus nostris iniuste egimus iniquitatem fecimus</verse>
        <verse osisID='Jdt.7.20'>tu quia pius es miserere nostri aut in tuo flagello vindica iniquitates nostras et noli tradere confitentes te populo qui ignorat te</verse>
        <verse osisID='Jdt.7.21'>ut non dicant inter gentes ubi est Deus eorum</verse>
        <verse osisID='Jdt.7.22'>et cum fatigati his clamoribus et his fletibus lassati siluissent</verse>
        <verse osisID='Jdt.7.23'>exsurgens Ozias infusus lacrimis dixit aequo animo estote fratres et hos quinque dies expectemus a Domino misericordiam</verse>
        <verse osisID='Jdt.7.24'>forsitan enim indignationem suam abscidet et dat gloriam nomini suo</verse>
        <verse osisID='Jdt.7.25'>si autem transactis quinque diebus non venerit adiutorium faciemus haec verba quae locuti estis</verse>
      </chapter>
      <chapter osisID='Jdt.8'>
        <verse osisID='Jdt.8.1'>et factum est cum audisset haec Iudith vidua quae erat filia Merari filii Idox filii Ioseph filii Oziae filii Elai filii Iamnor filii Gedeon filii Rafoin filii Acitob filii Melchiae filii Enam filii Nathaniae filii Salathihel filii Symeon filii Ruben</verse>
        <verse osisID='Jdt.8.2'>et vir eius fuit Manasses qui mortuus est in diebus messis hordiariae</verse>
        <verse osisID='Jdt.8.3'>instabat enim super alligantes manipulos in campo et venit aestus super caput eius et mortuus est in Bethuliam civitatem suam et sepultus est illic cum patribus suis</verse>
        <verse osisID='Jdt.8.4'>erat autem Iudith relicta eius vidua iam annis tribus et mensibus sex</verse>
        <verse osisID='Jdt.8.5'>et in superioribus domus suae fecit sibi secretum cubiculum in quo cum puellis suis clausa morabatur</verse>
        <verse osisID='Jdt.8.6'>et habens super lumbos suos cilicium ieiunabat omnibus diebus vitae suae praeter sabbata et neomenia et festa domus Israhel</verse>
        <verse osisID='Jdt.8.7'>erat autem eleganti aspectu nimis cui vir suus reliquerat divitias multas et familiam copiosam ac possessiones armentis boum et gregibus ovium plenas</verse>
        <verse osisID='Jdt.8.8'>et erat haec in eo omnibus famosissima quoniam timebat Dominum valde nec erat qui loqueretur de illa verbum malum</verse>
        <verse osisID='Jdt.8.9'>haec itaque cum audisset quoniam Ozias promisisset quod transacto quinto die traderet civitatem misit ad presbyteros Chabri et Carmin</verse>
        <verse osisID='Jdt.8.10'>et venerunt ad illam et dixit illis quod est hoc verbum in quo consensit Ozias ut tradat civitatem Assyriis si intra quinque dies non venerit vobis adiutorium</verse>
        <verse osisID='Jdt.8.11'>et qui estis vos qui temptatis Dominum</verse>
        <verse osisID='Jdt.8.12'>non est iste sermo qui misericordiam provocet sed potius qui iram excitet et furorem accendat</verse>
        <verse osisID='Jdt.8.13'>posuistis vos tempus miserationis Domini et in arbitrium vestrum diem constituistis ei</verse>
        <verse osisID='Jdt.8.14'>sed quia patiens est Dominus in hoc ipso paeniteamur et indulgentiam eius lacrimis postulemus</verse>
        <verse osisID='Jdt.8.15'>non enim quasi homo Deus sic comminabitur neque sicut filius hominis ad iracundiam inflammabitur</verse>
        <verse osisID='Jdt.8.16'>et ideo humiliemus illi animas nostras et in spiritu constituti humiliato servientes illi</verse>
        <verse osisID='Jdt.8.17'>dicamus flentes Domino ut secundum voluntatem suam sic faciat nobiscum misericordiam suam ut sicut conturbatum est cor nostrum in superbia eorum ita etiam de nostra humilitate gloriemur</verse>
        <verse osisID='Jdt.8.18'>quoniam non sumus secuti peccata patrum nostrorum qui dereliquerunt Deum suum et adoraverunt deos alienos</verse>
        <verse osisID='Jdt.8.19'>pro scelere quo dati sunt in gladium et in rapinam et in confusionem inimicis suis nos autem alterum deum nescimus praeter ipsum</verse>
        <verse osisID='Jdt.8.20'>expectemus humiles consolationem eius et exquiret sanguinem nostrum de adflictionibus inimicorum nostrorum et humiliabit omnes gentes quaecumque insurgunt contra nos et faciet illas sine honore Dominus Deus noster</verse>
        <verse osisID='Jdt.8.21'>et nunc fratres quoniam vos qui estis presbyteri in populo Dei ex vobis pendet anima illorum adloquio vestro corda eorum erigite ut memores sint quia temptati sunt patres nostri ut probarentur si vere colerent Deum suum</verse>
        <verse osisID='Jdt.8.22'>memores esse debent quomodo pater noster Abraham temptatus est et per multas tribulationes probatus Dei amicus effectus est</verse>
        <verse osisID='Jdt.8.23'>sic Isaac sic Iacob sic Moses et omnes qui placuerunt Deo per multas tribulationes transierunt fideles</verse>
        <verse osisID='Jdt.8.24'>illi autem qui temptationes non susceperunt cum timore Domini et patientia sua inproperium murmurationis suae contra Dominum protulerunt</verse>
        <verse osisID='Jdt.8.25'>exterminati sunt ab exterminatore et a serpentibus perierunt</verse>
        <verse osisID='Jdt.8.26'>et nos ergo non ulciscamur nos pro his quae patimur</verse>
        <verse osisID='Jdt.8.27'>sed reputantes peccatis nostris haec ipsa minora esse supplicia flagella Domini quasi servi qui corripimur ad emendationem non ad perditionem nostram evenisse credamus</verse>
        <verse osisID='Jdt.8.28'>et dixerunt illi Ozias et presbyteri omnia quae locuta es vera sunt et non est in sermonibus tuis ulla reprehensio</verse>
        <verse osisID='Jdt.8.29'>nunc ergo ora pro nobis quoniam mulier sancta es et timens Dominum</verse>
        <verse osisID='Jdt.8.30'>et dixit illis Iudith sicut quod loqui potui Dei esse cognoscitis</verse>
        <verse osisID='Jdt.8.31'>ita quod facere disposui probate si ex Deo est et orate ut firmum faciat consilium meum Deus</verse>
        <verse osisID='Jdt.8.32'>stabitis vos ad portam nocte ista et ego exeam cum abra mea et orate ut sicut dixistis in diebus quinque respiciat Dominus populum suum Israhel</verse>
        <verse osisID='Jdt.8.33'>vos autem nolo scrutemini actum meum et usque dum renuntiem vobis nihil aliud fiat nisi oratio pro me ad Dominum Deum nostrum</verse>
        <verse osisID='Jdt.8.34'>et dixit ad eam Ozias princeps Iudaeae vade in pace et Dominus sit tecum in ultione inimicorum nostrorum et revertentes abierunt</verse>
      </chapter>
      <chapter osisID='Jdt.9'>
        <verse osisID='Jdt.9.1'>quibus abscedentibus Iudith ingressa est oratorium suum et induens se cilicio posuit cinerem super caput suum et prosternens se Domino clamavit ad Dominum dicens</verse>
        <verse osisID='Jdt.9.2'>Domine Deus patris mei Symeon qui dedisti illi gladium in defensione alienigenarum qui violatores extiterunt in coinquinatione sua et denudaverunt femur virginis in confusionem</verse>
        <verse osisID='Jdt.9.3'>et dedisti mulieres eorum in praedam et filias eorum in captivitatem et omnem praedam in divisionem servis tuis qui zelaverunt zelum tuum subveni quaeso te Domine Deus meus mihi viduae</verse>
        <verse osisID='Jdt.9.4'>tu enim fecisti priora et illa post illa cogitasti et hoc factum est quod ipse voluisti</verse>
        <verse osisID='Jdt.9.5'>omnes enim viae tuae paratae sunt et tua iudicia in providentia tua posuisti</verse>
        <verse osisID='Jdt.9.6'>respice castra Assyriorum nunc sicut tunc castra videre Aegyptiorum dignatus es quando post servos tous armati currebant confidentes in quadrigis et in equitatu suo et in multitudine bellatorum</verse>
        <verse osisID='Jdt.9.7'>sed aspexisti super castra eorum et tenebrae fatigaverunt eos</verse>
        <verse osisID='Jdt.9.8'>tenuit pedes eorum abyssus et aquae operuerunt eos</verse>
        <verse osisID='Jdt.9.9'>sic fiant et isti Domine qui confidunt in multitudine sua et in corribus suis et in contis et in sagittis suis et in lanceis gloriantur</verse>
        <verse osisID='Jdt.9.10'>et nesciunt quia tu ipse es Deus noster qui conteris bella ab initio et Dominus nomen est tibi</verse>
        <verse osisID='Jdt.9.11'>erige brachium tuum sicut ab initio et adlide virtutem eorum in virtute tua cadat virtus eorum in iracundiam tuam qui promittunt se violare sancta tua et polluere tabernaculum honoris tui et deicere gladio suo cornu altaris tui</verse>
        <verse osisID='Jdt.9.12'>fac Domine ut gladio proprio eius superbia amputetur</verse>
        <verse osisID='Jdt.9.13'>capiatur laqueo oculorum suorum in me et percuties eum ex labiis caritatis meae</verse>
        <verse osisID='Jdt.9.14'>da mihi in animo constantiam ut contemnam illum et virtutem ut evertam illum</verse>
        <verse osisID='Jdt.9.15'>erit enim memoriale nominis tui cum manus feminea deiecerit eum</verse>
        <verse osisID='Jdt.9.16'>non enim in multitudine est virtus tua Domine neque in equorum viribus voluntas tua nec superbi ab initio placuerunt tibi sed humilium et mansuetorum tibi semper placuit deprecatio</verse>
        <verse osisID='Jdt.9.17'>Deus caelorum creator aquarum et dominus totius creaturae exaudi me miseram deprecantem et de tua misericordia praesumentem</verse>
        <verse osisID='Jdt.9.18'>memento Domine testamenti tui et da verbum in ore meo et in corde meo consilium corrobora ut domus tua in tua sanctificatione permaneat</verse>
        <verse osisID='Jdt.9.19'>et omnes gentes agnoscant quoniam tu es Deus et non est alius praeter te</verse>
      </chapter>
      <chapter osisID='Jdt.10'>
        <verse osisID='Jdt.10.1'>factum est autem cum cessasset clamare ad Dominum surrexit de loco quo iacuerat prostrata Domino</verse>
        <verse osisID='Jdt.10.2'>vocavitque abram suam et descendens in domum suam abstulit a se cilicium et exuit se vestimentis viduitatis suae</verse>
        <verse osisID='Jdt.10.3'>et lavit corpus suum et unxit se myrro optimo et discriminavit crinem capitis sui et inposuit mitram super caput suum et induit se vestimentis iucunditatis suae induitque sandalia pedibus suis adsumpsitque dextraliola et lilia et inaures et anulos et omnibus ornamentis suis ornavit se</verse>
        <verse osisID='Jdt.10.4'>cui etiam Dominus contulit splendorem quoniam omnis ista conpositio non ex libidine sed ex virtute pendebat et ideo Dominus hanc in illam pulchritudinem ampliavit ut inconparabili decore omnium oculis appareret</verse>
        <verse osisID='Jdt.10.5'>inposuit itaque abrae suae ascopam vini et vas olei et pulenta et palatas et panes et caseum et profecta est</verse>
        <verse osisID='Jdt.10.6'>cumque venisset ad portas civitatis invenerunt expectantem Oziam et presbyteros civitatis</verse>
        <verse osisID='Jdt.10.7'>qui cum vidissent eam stupentes mirati sunt nimis pulchritudinem eius</verse>
        <verse osisID='Jdt.10.8'>nihil tamen interrogantes eam dimiserunt transire dicentes Deus patrum nostrorum det tibi gratiam et omne consilium tui cordis sua virtute corroboret ut glorietur super te Hierusalem et sit nomen tuum in numero sanctorum et iustorum</verse>
        <verse osisID='Jdt.10.9'>et dixerunt hii qui illic erant omnes una voce fiat fiat</verse>
        <verse osisID='Jdt.10.10'>Iudith vero orans Dominum transiit portas ipsa et abra eius</verse>
        <verse osisID='Jdt.10.11'>factum est autem cum descenderet montem circa ortum diei occurrerunt ei exploratores Assyriorum et tenuerunt illam dicentes unde venis aut quo vadis</verse>
        <verse osisID='Jdt.10.12'>quae respondit filia sum Hebraeorum ideo ego fugi a facie eorum quoniam futurum agnovi quod dentur vobis in depraedationem pro eo quod contemnentes vos noluerunt ultro tradere se ipsos ut invenirent misericordiam in conspectu vestro</verse>
        <verse osisID='Jdt.10.13'>hac de causa cogitavi mecum dicens vadam ad faciem principis Holofernis ut indicem illi secreta illorum et ostendam illi quo aditu possit obtinere eos ita ut non cadat unus vir de exercitu eius</verse>
        <verse osisID='Jdt.10.14'>et cum audissent viri verba eius considerabant faciem eius et erat in oculis eorum stupor quoniam mirabantur pulchritudinem eius nimis</verse>
        <verse osisID='Jdt.10.15'>et dixerunt ad eam conservasti animam tuam eo quod tale repperisti consilium ut descenderes ad dominum nostrum</verse>
        <verse osisID='Jdt.10.16'>hoc autem scias quoniam cum steteris in conspectu eius bene tibi faciet et eris gratissima in corde eius duxeruntque illam ad tabernaculum Holofernis et nuntiantes eam</verse>
        <verse osisID='Jdt.10.17'>cumque intrasset ante faciem eius statim captus est in suis oculis Holofernis</verse>
        <verse osisID='Jdt.10.18'>dixeruntque ad eum satellites eius quis contemnat populum Hebraeorum qui tam decoras mulieres habent ut non pro his merito pugnare contra eos debeamus</verse>
        <verse osisID='Jdt.10.19'>videns itaque Holofernem Iudith sedentem in conopeo quod erat ex purpura et auro et zmaragdo et lapidibus pretiosis intextum</verse>
        <verse osisID='Jdt.10.20'>et cum in faciem eius intendisset adoravit eum prosternens se super terram et levaverunt illam servi Holofernis iubente domino suo</verse>
      </chapter>
      <chapter osisID='Jdt.11'>
        <verse osisID='Jdt.11.1'>tunc Holofernis dixit ei aequo animo esto et noli pavere in corde tuo quoniam ego numquam nocui virum qui voluit servire Nabuchodonosor regi</verse>
        <verse osisID='Jdt.11.2'>populus autem tuus si non contempsisset me non adlevassem lanceam meam super illum</verse>
        <verse osisID='Jdt.11.3'>nunc autem dic mihi qua ex causa recessisti ab illis et placuit tibi ut venires ad nos</verse>
        <verse osisID='Jdt.11.4'>et dixit illi Iudith sume verba ancillae tuae quoniam si secutus fueris verba ancillae tuae perfectam rem faciet Dominus tecum</verse>
        <verse osisID='Jdt.11.5'>vivit enim Nabuchodonosor rex terrae et vivit virtus eius quae est in te ad correptionem omnium animarum errantium quoniam non solum homines serviunt illi per te sed et bestiae agri obtemperant illi</verse>
        <verse osisID='Jdt.11.6'>nuntiatur enim industria animi tui universis gentibus et indicatum est omni saeculo quoniam tu solus bonus et potens es in omni regno eius et disciplina tua omnibus provinciis praedicatur</verse>
        <verse osisID='Jdt.11.7'>nec hoc latet quod locutus est Achior nec illud ignoratur quod ei iusseris evenire</verse>
        <verse osisID='Jdt.11.8'>constat enim Deum nostrum sic peccatis offensum ut mandaverit per prophetas suos ad populum quod tradat eos pro peccatis suis</verse>
        <verse osisID='Jdt.11.9'>et quoniam sciunt se offendisse Deum suum filii Israhel tremor tuus super ipsos est</verse>
        <verse osisID='Jdt.11.10'>insuper etiam fames invasit eos et ab ariditate aquae iam inter mortuos conputantur</verse>
        <verse osisID='Jdt.11.11'>denique hoc ordinant ut interficiant pecora sua et sanguinem eorum bibant</verse>
        <verse osisID='Jdt.11.12'>et sancta Domini sui quae praecepit Deus non contingi in frumento vino et oleo haec cogitaverunt inpendere et volunt consumere quae nec manibus deberent contingere ergo quoniam haec faciunt certum est quod in perditione dabuntur</verse>
        <verse osisID='Jdt.11.13'>quod ego ancilla tua cognoscens fugi ab illis et misit me Dominus haec ipsa nuntiare tibi</verse>
        <verse osisID='Jdt.11.14'>ego enim ancilla tua Deum colo etiam nunc apud te et exiet ancilla tua et orabo Deum</verse>
        <verse osisID='Jdt.11.15'>et dicet mihi quando eis reddat peccatum suum et veniens nuntiabo tibi ita ut ego adducam te per mediam Hierusalem et habebis omnem populum Israhel sicut oves quibus non est pastor et non latrabit vel unus contra te</verse>
        <verse osisID='Jdt.11.16'>quoniam haec mihi dicta sunt per providentiam Dei</verse>
        <verse osisID='Jdt.11.17'>et quoniam iratus est illis Deus hoc ipsa missa sum nuntiare tibi</verse>
        <verse osisID='Jdt.11.18'>placuerunt autem omnia verba haec coram Holoferne et coram pueris eius et mirabantur ad sapientiam eius et dicebant alter ad alterum</verse>
        <verse osisID='Jdt.11.19'>non est talis mulier super terram in aspectu in pulchritudine et in sensu verborum</verse>
        <verse osisID='Jdt.11.20'>et dixit ad illam Holofernis bene fecit Deus qui misit te ante populum ut des illum tu in manibus nostris</verse>
        <verse osisID='Jdt.11.21'>et quoniam bona est promissio tua si fecerit mihi hoc Deus tuus erit et meus Deus et tu in domo Nabuchodonosor magna eris et nomen tuum nominabitur in universa terra</verse>
      </chapter>
      <chapter osisID='Jdt.12'>
        <verse osisID='Jdt.12.1'>tunc iussit eam introire ubi repositi erant thesauri eius et iussit illic manere eam et constituit quid daretur illi de convivio suo</verse>
        <verse osisID='Jdt.12.2'>cui respondens Iudith dixit nunc non potero manducare ex his quae mihi praecipis tribui ne veniat super me offensio ex his autem quae mihi detuli manducabo</verse>
        <verse osisID='Jdt.12.3'>cui Holofernis ait si defecerint tibi ista quae tecum detulisti quid faciemus tibi</verse>
        <verse osisID='Jdt.12.4'>et dixit Iudith vivit anima tua domine meus quoniam non expendet omnia haec ancilla tua donec faciat Deus in manu mea haec quae cogitavi et induxerunt illam servi eius in tabernaculo quo praeceperat</verse>
        <verse osisID='Jdt.12.5'>et petiit dum introiret ut daretur ei copia nocte et ante lucem egrediendi foras ad orationem et deprecandi Dominum</verse>
        <verse osisID='Jdt.12.6'>et praecepit cubiculariis suis ut sicut placeret illi exiret et introiret ad orandum Deum suum per triduum</verse>
        <verse osisID='Jdt.12.7'>et exiebat noctibus in vallem Bethuliae et baptizabat se in fontem aquae</verse>
        <verse osisID='Jdt.12.8'>et ut ascendebat orabat Dominum Deum Israhel ut dirigeret viam eius ad liberationem populi sui</verse>
        <verse osisID='Jdt.12.9'>et introiens munda manebat in tabernaculum usque dum acciperet escam suam in vesperam</verse>
        <verse osisID='Jdt.12.10'>et factum est quarto die Holofernis fecit cenam servis suis et dixit ad Bagao eunuchum vade et suade Hebraeam illam ut sponte consentiat habitare mecum</verse>
        <verse osisID='Jdt.12.11'>foedum est enim apud Assyrios si femina inrideat virum agendo ut inmunis transeat ab eo</verse>
        <verse osisID='Jdt.12.12'>tunc introivit Bagao ad Iudith et dixit non vereatur bona puella introire ad dominum meum ut honorificetur ante faciem eius et manducet cum eo et bibat vinum in iucunditate</verse>
        <verse osisID='Jdt.12.13'>cui Iudith respondit quae ego sum ut contradicam domino meo</verse>
        <verse osisID='Jdt.12.14'>omne quod erit ante oculos eius bonum et optimum faciam quicquid autem illi placuerit hoc mihi erit optimum omnibus diebus vitae meae</verse>
        <verse osisID='Jdt.12.15'>et surrexit et ornavit se vestimento suo et ingressa stetit ante faciem eius</verse>
        <verse osisID='Jdt.12.16'>cor autem Holofernis concussum est erat enim ardens in concupiscentia eius</verse>
        <verse osisID='Jdt.12.17'>et dixit ad eam Holofernis bibe nunc et accumbe in iucunditate quoniam gratiam invenisti coram me</verse>
        <verse osisID='Jdt.12.18'>et dixit Iudith bibam domine quoniam magnificata est anima mea hodie prae omnibus diebus meis</verse>
        <verse osisID='Jdt.12.19'>et accepit et manducavit et bibit coram ipso ea quae paraverat illi ancilla eius</verse>
        <verse osisID='Jdt.12.20'>et iucundus factus est Holofernis ad illam bibitque vinum nimis multum quantum numquam biberat in vita sua</verse>
      </chapter>
      <chapter osisID='Jdt.13'>
        <verse osisID='Jdt.13.1'>ut autem sero factum est festinaverunt servi illius ad hospitia sua et conclusit Bagao ostia cubiculi et abiit</verse>
        <verse osisID='Jdt.13.2'>erant autem omnes fatigati a vino</verse>
        <verse osisID='Jdt.13.3'>eratque Iudith sola in cubiculo</verse>
        <verse osisID='Jdt.13.4'>porro Holofernis iacebat in lecto nimia ebrietate sopitus</verse>
        <verse osisID='Jdt.13.5'>dixitque Iudith puellae suae ut staret foras ante cubiculum et observaret</verse>
        <verse osisID='Jdt.13.6'>stetitque Iudith ante lectum orans cum lacrimis et labiorum motu in silentio</verse>
        <verse osisID='Jdt.13.7'>dicens confirma me Domine Deus Israhel et respice in hac hora ad opera manuum mearum ut sicut promisisti Hierusalem civitatem tuam erigas et hoc quod credens per te posse fieri cogitavi perficiam</verse>
        <verse osisID='Jdt.13.8'>et haec cum dixisset accessit ad columnam quae erat ad caput lectuli eius et pugionem eius qui in ea ligatus pendebat exsolvit</verse>
        <verse osisID='Jdt.13.9'>cumque evaginasset illud adprehendit comam capitis eius et ait confirma me Domine Deus Israhel in hac hora</verse>
        <verse osisID='Jdt.13.10'>et percussit bis in cervicem eius et abscidit caput eius et abstulit conopeum eius a columnis et evolvit corpus eius truncum</verse>
        <verse osisID='Jdt.13.11'>et post pusillum exivit et tradidit caput Holofernis ancillae suae et iussit ut mitteret illud in peram suam</verse>
        <verse osisID='Jdt.13.12'>et exierunt duae secundum consuetudinem suam quasi ad orationem et transierunt castra et gyrantes vallem venerunt ad portam civitatis</verse>
        <verse osisID='Jdt.13.13'>et dixit Iudith a longe custodibus murorum aperite portas quoniam nobiscum est Deus qui fecit virtutem in Israhel</verse>
        <verse osisID='Jdt.13.14'>et factum est cum audissent viri vocem eius vocaverunt presbyteros civitatis</verse>
        <verse osisID='Jdt.13.15'>et concurrerunt ad eam omnes a minimo usque ad maximum quoniam speraverunt eam iam non esse venturam</verse>
        <verse osisID='Jdt.13.16'>et accendentes luminaria congyraverunt circa eam universi illa autem ascendens in eminentiori loco iussit fieri silentium cumque omnes tacuissent</verse>
        <verse osisID='Jdt.13.17'>dixit Iudith laudate Dominum Deum nostrum qui non deseruit sperantes in se</verse>
        <verse osisID='Jdt.13.18'>et in me ancillam suam adimplevit misericordiam suam quam promisit domui Israhel et interfecit in manu mea hostem populi sui in hac nocte</verse>
        <verse osisID='Jdt.13.19'>et proferens de pera caput Holofernis ostendit illis dicens ecce caput Holofernis principis militiae Assyriorum et ecce conopeum illius in quo recumbebat in ebrietate sua ubi et per manum feminae percussit illum Dominus Deus noster</verse>
        <verse osisID='Jdt.13.20'>vivit autem ipse Dominus quoniam custodivit me angelus eius et hinc euntem et ibi commorantem et inde huc revertentem et non permisit me ancillam suam Dominus coinquinari sed sine pollutione peccati revocavit me vobis gaudentem in victoria sua in evasione mea in liberatione vestra</verse>
        <verse osisID='Jdt.13.21'>confiteamur illi omnes quoniam bonus quoniam in saeculum misericordia eius</verse>
        <verse osisID='Jdt.13.22'>universi autem adorantes Dominum dixerunt ad eam benedixit te Dominus in virtute sua quia per te ad nihilum redegit inimicos nostros</verse>
        <verse osisID='Jdt.13.23'>porro Ozias princeps populi Israhel dixit ad eam benedicta es tu filia a Domino Deo excelso prae omnibus mulieribus super terram</verse>
        <verse osisID='Jdt.13.24'>benedictus Dominus qui creavit caelum et terram qui te direxit in vulnere capitis principis inimicorum nostrorum</verse>
        <verse osisID='Jdt.13.25'>quia hodie nomen tuum ita magnificavit ut non recedat laus tua de ore hominum qui memores fuerint virtutis Domini in aeternum pro quibus non pepercisti animae tuae propter angustias et tribulationem generis tui sed subvenisti ruinae ante conspectum Dei nostri</verse>
        <verse osisID='Jdt.13.26'>et dixit omnis populus fiat fiat</verse>
        <verse osisID='Jdt.13.27'>porro Achior vocatus venit et dixit ei Deus Israhel cui tu testimonium dedisti quod ulciscatur de inimicis suis ipse caput omnium incredulorum incidit in hac nocte in manu mea</verse>
        <verse osisID='Jdt.13.28'>ut probes quia ita est ecce caput Holofernis qui in contemptu superbiae suae Deum Israhel contempsit et tibi interitum minabatur dicens cum captus fuerit populus Israhel gladio perforari praecipiam latera tua</verse>
        <verse osisID='Jdt.13.29'>videns autem Achior caput Holofernis angustiatus prae pavore cecidit in faciem suam super terram et aestuavit anima eius</verse>
        <verse osisID='Jdt.13.30'>postea vero quam resumpto spiritu recreatus est procidit ad pedes eius et adoravit eam et dixit</verse>
        <verse osisID='Jdt.13.31'>benedicta tu Deo tuo in omni tabernaculo Iacob quoniam in omni gente quae audierit nomen tuum magnificabit Deum Israhel super te</verse>
      </chapter>
      <chapter osisID='Jdt.14'>
        <verse osisID='Jdt.14.1'>dixit autem Iudith ad omnem populum audite me fratres suspendite caput hoc super muros nostros</verse>
        <verse osisID='Jdt.14.2'>et erit cum exierit sol accipiat unusquisque arma sua et exite cum impetu non ut descendatis deorsum sed quasi impetum facientes</verse>
        <verse osisID='Jdt.14.3'>tunc exploratores necesse erit ut fugiant ad principem suum excitandum ad pugnam</verse>
        <verse osisID='Jdt.14.4'>cumque duces eorum cucurrerint ad tabernaculum Holofernis et invenerint eum truncum in suo sanguine volutatum decidet super eos timor</verse>
        <verse osisID='Jdt.14.5'>cumque cognoveritis fugere illos ite post illos securi quoniam Dominus conteret eos sub pedibus vestris</verse>
        <verse osisID='Jdt.14.6'>tunc Achior videns virtutem quam fecit Deus Israhel relicto gentilitatis ritu credidit Deo et circumcidit carnem praeputii sui et adpositus est ad populum Israhel et omnis successio generis eius usque in hodiernum diem</verse>
        <verse osisID='Jdt.14.7'>mox autem ut ortus est dies suspenderunt super muros caput Holofernis accepitque unusquisque vir arma sua et egressi sunt cum grandi strepitu et ululatu</verse>
        <verse osisID='Jdt.14.8'>quod videntes exploratores ad tabernaculum cucurrerunt</verse>
        <verse osisID='Jdt.14.9'>porro hii qui in tabernaculo erant venientes et ante ingressum cubiculi perstrepentes excitandi gratia inquietudinem arte moliebantur ut non ab excitantibus sed a sonantibus Holofernis evigilaret</verse>
        <verse osisID='Jdt.14.10'>nullus enim audebat cubiculum virtutis Assyriorum pulsando aut intrando aperire</verse>
        <verse osisID='Jdt.14.11'>sed cum venissent duces eius et tribuni et universi maiores exercitus Assyriorum dixerunt cubiculariis</verse>
        <verse osisID='Jdt.14.12'>intrate et excitate illum quoniam egressi mures de cavernis suis ausi sunt provocare ad proelium</verse>
        <verse osisID='Jdt.14.13'>tunc ingressus Bagao cubiculum eius stetit ante cortinam et plausum fecit manibus suis suspicabatur enim illum cum Iudith dormire</verse>
        <verse osisID='Jdt.14.14'>sed cum nullum motum iacentis sensu aurium caperet accessit proximans ad cortinam et elevans eam videns iacens cadaver absque capite Holofernis in suo sanguine tabefactum iacere super terram et clamavit voce magna cum fletu et scidit vestimenta sua</verse>
        <verse osisID='Jdt.14.15'>et ingressus tabernaculum Iudith non invenit eam et exilivit foras ad populum</verse>
        <verse osisID='Jdt.14.16'>et dixit una mulier hebraea fecit confusionem in domo regis Nabuchodonosor ecce enim Holofernis iacet in terra et caput ipsius non est in illo</verse>
        <verse osisID='Jdt.14.17'>quod cum audissent principes virtutis Assyriorum sciderunt omnes vestimenta sua et intolerabilis timor et tremor cecidit super eos et turbati sunt animi eorum valde</verse>
        <verse osisID='Jdt.14.18'>et factus est clamor inconparabilis in media castra eorum</verse>
      </chapter>
      <chapter osisID='Jdt.15'>
        <verse osisID='Jdt.15.1'>cumque omnis exercitus decollatum Holofernem audisset fugit mens et consilium ab eis et solo tremore et metu agitati fugae praesidium sumunt</verse>
        <verse osisID='Jdt.15.2'>ita ut nullus loqueretur cum proximo suo sed inclinato capite relictis omnibus evadere Hebraeos quos armatos venire super se audierant fugientes per vias camporum et semitas collium</verse>
        <verse osisID='Jdt.15.3'>videntes itaque filii Israhel fugientes illos descenderunt clangentes tubis et ululantes post ipsos</verse>
        <verse osisID='Jdt.15.4'>et quoniam Assyrii non adunati in fuga ibant praecipites filii autem Israhel uno agmine persequentes debilitabant omnes quos invenire potuissent</verse>
        <verse osisID='Jdt.15.5'>misitque Ozias nuntios per omnes civitates et regiones Israhel</verse>
        <verse osisID='Jdt.15.6'>omnis itaque regio omnisque urbs electam iuventutem misit armatam post eos et persecuti sunt eos in ore gladii quousque pervenirent ad extremitatem finium suarum</verse>
        <verse osisID='Jdt.15.7'>reliqui autem qui erant in Bethulia ingressi sunt castra Assyriorum et praedam quam fugientes Assyrii reliquerant abstulerunt et honestati sunt valde</verse>
        <verse osisID='Jdt.15.8'>hii vero qui victores reversi sunt ad Bethuliam omnia quaeque erant illorum abstulerunt secum ita ut non esset numerus in pecoribus in iumentis et universis mobilibus eorum ut a minimo usque ad magnum omnes divites fierent de praedationibus eorum</verse>
        <verse osisID='Jdt.15.9'>Ioachim autem summus pontifex de Hierusalem venit in Bethuliam cum universis presbyteris suis ut videret Iudith</verse>
        <verse osisID='Jdt.15.10'>quae cum exisset ad illum benedixerunt illam omnes una voce dicentes tu gloria Hierusalem tu laetitia Israhel tu honorificentia populi nostri</verse>
        <verse osisID='Jdt.15.11'>quia fecisti viriliter et confortatum est cor tuum eo quod castitatem amaveris et post virum tuum alterum non scieris ideo et manus Domini confortavit te et ideo eris benedicta in aeternum</verse>
        <verse osisID='Jdt.15.12'>et dixit omnis populus fiat fiat</verse>
        <verse osisID='Jdt.15.13'>per dies autem triginta vix collecta est spolia Assyriorum a populo Israhel</verse>
        <verse osisID='Jdt.15.14'>porro autem universa quae Holofernis peculiaria fuisse probata sunt dederunt Iudith in auro et argento et vestibus et gemmis et omni supellectile et tradita sunt illi omnia a populo</verse>
        <verse osisID='Jdt.15.15'>et omnes populi gaudebant cum mulieribus et virginibus et iuvenibus in organis et citharis</verse>
      </chapter>
      <chapter osisID='Jdt.16'>
        <verse osisID='Jdt.16.1'>tunc cantavit canticum hoc Domino Iudith dicens</verse>
        <verse osisID='Jdt.16.2'>incipite Domino in tympanis cantate Deo in cymbalis modulamini illi psalmum novum exaltate et invocate nomen eius</verse>
        <verse osisID='Jdt.16.3'>Dominus conterens bella Dominus nomen est illi</verse>
        <verse osisID='Jdt.16.4'>qui posuit castra sua in medio populi sui ut eriperet nos de manu omnium inimicorum nostrorum</verse>
        <verse osisID='Jdt.16.5'>venit Assur ex montibus ab aquilone in multitudine fortitudinis suae cuius multitudo obturavit torrentes et equi eorum cooperuerunt valles</verse>
        <verse osisID='Jdt.16.6'>dixit se incensurum fines meos et iuvenes meos occisurum gladio infantes meos dare in praedam et virgines in captivitatem</verse>
        <verse osisID='Jdt.16.7'>Dominus autem omnipotens nocuit eum et tradidit eum in manus feminae et confudit eum</verse>
        <verse osisID='Jdt.16.8'>non enim cecidit potens eorum a iuvenibus nec filii Titan percusserunt eum nec excelsi gigantes inposuerunt se illi sed Iudith filia Merari in specie faciei suae dissolvit eum</verse>
        <verse osisID='Jdt.16.9'>exuit enim se vestimenta viduitatis et induit se vestimenta laetitiae in exultatione filiorum Israhel</verse>
        <verse osisID='Jdt.16.10'>unxit faciem suam unguento conligavit cincinnos suos mitra ad decipiendum illum</verse>
        <verse osisID='Jdt.16.11'>sandalia eius rapuerunt oculos eius pulchritudo eius captivam fecit animam eius amputavit pugione cervicem eius</verse>
        <verse osisID='Jdt.16.12'>horruerunt Persae constantiam eius et Medi audaciam eius</verse>
        <verse osisID='Jdt.16.13'>tunc ululaverunt castra Assyriorum quando apparuerunt humiles mei arescentes in siti</verse>
        <verse osisID='Jdt.16.14'>filii puellarum conpunxerunt eos et sicut pueros fugientes occiderunt eos perierunt in proelio a facie Domini mei</verse>
        <verse osisID='Jdt.16.15'>hymnum cantemus Domino hymnum novum cantemus Deo nostro</verse>
        <verse osisID='Jdt.16.16'>Adonai Domine magnus es tu et praeclarus in virtute et quem superare nemo potest</verse>
        <verse osisID='Jdt.16.17'>tibi serviat omnis creatura tua quia dixisti et facta sunt misisti spiritum tuum et creata sunt et non est qui resistat voci tuae</verse>
        <verse osisID='Jdt.16.18'>montes a fundamentis movebuntur cum aquis petrae sicut cera liquescent ante faciem tuam</verse>
        <verse osisID='Jdt.16.19'>qui autem timent te magni erunt apud te prae omnia</verse>
        <verse osisID='Jdt.16.20'>vae genti insurgenti super genus meum Dominus enim omnipotens vindicabit in eis in die iudicii visitabit illos</verse>
        <verse osisID='Jdt.16.21'>dabit enim ignem et vermes in carnes eorum ut urantur et sentiant usque in sempiternum</verse>
        <verse osisID='Jdt.16.22'>et factum est post haec omnis populus post victoriam venit ad Hierusalem adorare Dominum et mox ut purificati sunt obtulerunt omnes holocausta et vota et repromissiones suas</verse>
        <verse osisID='Jdt.16.23'>porro Iudith universa vasa bellica Holofernis quae dedit illi populus et conopeum quod ipsa sustulerat in anathema oblivionis</verse>
        <verse osisID='Jdt.16.24'>erat autem populus iucundus secundum faciem sanctorum et per tres menses gaudium huius victoriae celebratum est cum Iudith</verse>
        <verse osisID='Jdt.16.25'>post dies autem illos unusquisque rediit in sua et Iudith magna facta est in Bethulia et praeclarior erat universae terrae Israhel</verse>
        <verse osisID='Jdt.16.26'>erat etiam virtuti castitatis adiuncta ita ut non cognosceret virum omnibus diebus vitae suae ex quo defunctus est Manasses vir eius</verse>
        <verse osisID='Jdt.16.27'>erat autem diebus festis procedens cum gloria magna</verse>
        <verse osisID='Jdt.16.28'>mansit autem in domo viri sui annos centum quinque et dimisit abram suam liberam et defuncta est ac sepulta cum viro suo in Bethuliam</verse>
        <verse osisID='Jdt.16.29'>luxitque illam omnis populus diebus septem</verse>
        <verse osisID='Jdt.16.30'>in omni autem spatio vitae eius non fuit qui perturbaret Israhel et post mortem eius annis multis</verse>
        <verse osisID='Jdt.16.31'>dies autem victoriae huius festivitatem ab Hebraeis in numero dierum sanctorum accepit et colitur a Iudaeis ex illo tempore usque in praesentem diem</verse>
      </chapter>
    </div></osisText>
</osis>