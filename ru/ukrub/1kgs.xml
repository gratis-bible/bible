<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='ru' osisIDWork='ukrub' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='ukrub'>
        <title>Ukrainian Version</title>
        <contributor>The Unbound Bible Biola University: Administrative Computing 13800 Biola Ave. La Mirada, CA 90639 United States of America 562-903-4722</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-23</date>
        <description/>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>ukrub</identifier>
        <source>ftp://unboundftp.biola.edu/pub/ukrainian_utf8.zip</source>
        <language type='IETF'>ru</language>
        <relation/>
        <coverage>provide the bible to then world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Kgs'>
      <chapter osisID='1Kgs.1'>
        <verse osisID='1Kgs.1.1'>А Давид постарів, увійшов у літа. І покривали його одежами, та не було йому тепло.</verse>
        <verse osisID='1Kgs.1.2'>І сказали йому його раби: Нехай пошукають для пана царя молоду дівчину, і стане вона перед царем, і буде йому за доглядачку. І буде вона лежати при лоні твоїм, і буде тепло панові цареві!</verse>
        <verse osisID='1Kgs.1.3'>І шукали дівчину вродливу по всій Ізраїлевій границі, та й знайшли шунаммітку Авішаґ, і привели її до царя.</verse>
        <verse osisID='1Kgs.1.4'>А та дівчина була дуже вродлива. І була вона цареві доглядачкою, і прислуговувала йому, та цар не пізнав її.</verse>
        <verse osisID='1Kgs.1.5'>А Адонія, син Хаґґітин, бундючився та говорив: Я буду царювати! І справив він собі повоза та верхівців, та п'ятдесят чоловіка бігунів перед собою.</verse>
        <verse osisID='1Kgs.1.6'>А батько його ніколи його не засмучував, щоб сказати: Чому ти так робиш? А він також був дуже вродливий, і мати народила його по Авесаломі.</verse>
        <verse osisID='1Kgs.1.7'>І мав він змову з Йоавом, сином Церуї, та зо священиком Евіятаром, і вони помагали Адонії.</verse>
        <verse osisID='1Kgs.1.8'>А священик Садок, і Беная, син Єгоядин, і пророк Натан, і Шім'ї, і Реї та Давидові лицарі не були з Адонією.</verse>
        <verse osisID='1Kgs.1.9'>І приніс Адонія в жертву худоби дрібної та худоби великої, та худоби ситої при Евен-Газзохелеті, що при Ен-Роґелі, і закликав усіх братів своїх, царських синів, та всіх Юдиних мужів, царських слуг.</verse>
        <verse osisID='1Kgs.1.10'>А пророка Натана, і Бенаю, і лицарів та брата свого Соломона він не покликав.</verse>
        <verse osisID='1Kgs.1.11'>І сказав Натан до Вірсавії, Соломонової матері, говорячи: Чи ти не чула, що зацарював Адонія, син Хаґґітин, а пан наш Давид не знає про те?</verse>
        <verse osisID='1Kgs.1.12'>А тепер іди, я тобі пораджу, і рятуй життя своє та життя сина свого Соломона!</verse>
        <verse osisID='1Kgs.1.13'>Іди, і ввійдеш до царя Давида та й скажеш до нього: Чи ж не ти, пане мій царю, присягнув був своїй невільниці, говорячи: Син твій Соломон буде царювати по мені, і він буде сидіти на троні моїм. Чому ж зацарював Адонія?</verse>
        <verse osisID='1Kgs.1.14'>Ото, ти ще будеш говорити там із царем, а я ввійду за тобою, і потверджу слова твої.</verse>
        <verse osisID='1Kgs.1.15'>І ввійшла Вірсавія до царя в кімнату, а цар був дуже старий, і шунаммітка Авішаґ послуговувала цареві.</verse>
        <verse osisID='1Kgs.1.16'>І похилилася Вірсавія, і вклонилася цареві до землі. А цар сказав: Що тобі?</verse>
        <verse osisID='1Kgs.1.17'>І вона сказала йому: Пане мій, ти присягнув був своїй невільниці Господом, Богом своїм: Соломон, син твій, буде царювати по мені, і він сидітиме на троні моїм.</verse>
        <verse osisID='1Kgs.1.18'>А тепер ось зацарював Адонія, а ти, пане мій царю, не знаєш про те...</verse>
        <verse osisID='1Kgs.1.19'>І приніс він у жертву багато волів і худоби ситої та худоби дрібної, і покликав усіх царських синів, і священика Евіятара та Йоава, вождя війська, а раба твого Соломона не покликав.</verse>
        <verse osisID='1Kgs.1.20'>А ти, пане мій царю, очі всього Ізраїля на тобі, щоб ти сказав їм, хто буде сидіти на троні пана мого царя по ньому.</verse>
        <verse osisID='1Kgs.1.21'>Інакше станеться, як спочине пан мій цар з батьками своїми, то буду я та син мій Соломон винними.</verse>
        <verse osisID='1Kgs.1.22'>І ось, ще вона говорила з царем, а прийшов пророк Натан.</verse>
        <verse osisID='1Kgs.1.23'>І донесли цареві, говорячи: Ось пророк Натан! І ввійшов він перед цареве обличчя і впав перед царем обличчям своїм до землі.</verse>
        <verse osisID='1Kgs.1.24'>І сказав Натан: Пане мій царю! Чи ти сказав: Адонія буде царювати по мені, і він буде сидіти на троні моїм?</verse>
        <verse osisID='1Kgs.1.25'>Бо зійшов він сьогодні, і приніс у жертву багато волів і худоби ситої та худоби дрібної. І він покликав усіх царських синів, і провідників війська, і священика Евіятара, і ось вони їдять та п'ють перед ним, і говорять: Нехай живе цар Адонія!</verse>
        <verse osisID='1Kgs.1.26'>А мене я раб твій! і священика Садока, і Бенаю, сина Єгоядиного, та раба твого Соломона не покликав.</verse>
        <verse osisID='1Kgs.1.27'>Чи ця річ була від пана мого царя, а ти не повідомив раба свого, хто буде сидіти на троні мого пана царя по ньому?</verse>
        <verse osisID='1Kgs.1.28'>А цар Давид відповів та й сказав: Покличте мені Вірсавію! І прийшла вона перед царське обличчя, і стала перед царем.</verse>
        <verse osisID='1Kgs.1.29'>І присягнув цар та й сказав: Як живий Господь, що визволив душу мою від усякого лиха,</verse>
        <verse osisID='1Kgs.1.30'>як присягнув я тобі Господом, Богом Ізраїля, говорячи: Син твій Соломон буде царювати по мені, і він буде сидіти на моєму троні замість мене, так я й зроблю цього дня!</verse>
        <verse osisID='1Kgs.1.31'>І вклонилася Вірсавія обличчям своїм до землі, і впала перед царем та й сказала: Нехай живе пан мій, цар Давид, навіки!</verse>
        <verse osisID='1Kgs.1.32'>І сказав цар Давид: Покличте мені священика Садока, і пророка Натана та Бенаю, сина Єгоядиного. І поприходили вони перед цареве обличчя.</verse>
        <verse osisID='1Kgs.1.33'>І сказав цар до них: Візьміть із собою слуг вашого пана, і посадіть мого сина Соломона на мою мулицю, і зведіть його до Ґіхону.</verse>
        <verse osisID='1Kgs.1.34'>А там помаже його священик Садок та пророк Натан на царя над Ізраїлем. І засурміть у сурму та й скрикнете: Нехай живе цар Соломон!</verse>
        <verse osisID='1Kgs.1.35'>Потім підете за ним, а він увійде та й сяде на моєму троні, і він буде царювати замість мене, і йому наказав я бути володарем над Ізраїлем та над Юдою.</verse>
        <verse osisID='1Kgs.1.36'>І відповів Беная, син Єгоядин, та й сказав: Амінь. Так нехай скаже Господь, Бог пана мого царя!</verse>
        <verse osisID='1Kgs.1.37'>Як був Господь із паном моїм царем, так нехай буде з Соломоном, і нехай Він звеличить трон його над трона пана мого царя Давида!</verse>
        <verse osisID='1Kgs.1.38'>І пішов священик Садок та пророк Натан, і Беная, син Єгоядин, і керетянин, і пелетянин, і посадили Соломона на мулицю царя Давида, та й повели його до Ґіхону.</verse>
        <verse osisID='1Kgs.1.39'>І взяв священик Садок рога оливи із скинії, та й помазав Соломона. І засурмили в сурму, та й кричав увесь народ: Нехай живе цар Соломон!</verse>
        <verse osisID='1Kgs.1.40'>І піднявся за ним ввесь народ. А народ грав на сопілках та радів великою радістю, аж земля розпадалася від їхнього голосу!</verse>
        <verse osisID='1Kgs.1.41'>І почув це Адонія та всі покликані, що були з ним, а вони тількищо скінчили їсти. І почув Йоав голос сурми та й сказав: Що це за крик та гамір у місті?</verse>
        <verse osisID='1Kgs.1.42'>Ще він говорив, аж ось приходить Йоанатан, син священика Евіятара. А Адонія сказав: Увійди, бо ти муж гідний, і звісти нам щось добре!</verse>
        <verse osisID='1Kgs.1.43'>І відповів Йонатан та й сказав до Адонії: Таж пан наш цар Давид настановив на царя Соломона!</verse>
        <verse osisID='1Kgs.1.44'>І послав із ним цар священика Садока та пророка Натана, і Бенаю, Єгоядиного сина, і керетянина, і пелетянина, і вони посадили його на царську мулицю.</verse>
        <verse osisID='1Kgs.1.45'>І помазали його в Ґіхоні священик Садок та пророк Натан на царя. І повиходили вони звідти веселі, і зашуміло місто. Це той голос, що ви чули.</verse>
        <verse osisID='1Kgs.1.46'>І Соломон уже засів на троні царства.</verse>
        <verse osisID='1Kgs.1.47'>І також посходилися царські слуги, щоб поблагословити нашого пана царя Давида, говорячи: Нехай Бог твій учинить Соломонове ім'я славнішим від твого імени, і нехай звеличить його трон над трона твого! І вклонився цар на ложі своїм.</verse>
        <verse osisID='1Kgs.1.48'>І сказав цар так: Благословенний Господь, Бог Ізраїлів, що сьогодні дав сидячого на моїм троні, а мої очі те бачать!</verse>
        <verse osisID='1Kgs.1.49'>І затремтіли, і повставали всі покликані, що були з Адонією, і пішли кожен на дорогу свою...</verse>
        <verse osisID='1Kgs.1.50'>А Адонія боявся Соломона. І встав він, і пішов, і схопився за роги жертівника.</verse>
        <verse osisID='1Kgs.1.51'>І донесено Соломонові, кажучи: Ось Адонія злякався царя Соломона, й ось він схопився за роги жертівника, кажучи: Нехай цар Соломон зараз присягне мені, що не вб'є свого раба мечем!</verse>
        <verse osisID='1Kgs.1.52'>І сказав Соломон: Якщо він буде мужем чесним, ані волосина його не впаде на землю! А якщо знайдеться в ньому зло, то помре.</verse>
        <verse osisID='1Kgs.1.53'>І послав цар Соломон, і відвели його від жертівника. І прийшов він, і впав перед царем Соломоном, а Соломон йому сказав: Іди до свого дому!</verse>
      </chapter>
      <chapter osisID='1Kgs.2'>
        <verse osisID='1Kgs.2.1'>І наблизилися Давидові дні до смерти, і він наказав своєму синові Соломонові, говорячи:</verse>
        <verse osisID='1Kgs.2.2'>Ось я йду дорогою всієї землі, а ти будеш міцний та станеш мужем.</verse>
        <verse osisID='1Kgs.2.3'>І будеш ти стерегти накази Господа, Бога свого, щоб ходити Його дорогами, щоб стерегти постанови Його, заповіді Його, та устави Його й свідчення Його, як писано в Мойсеєвім Законі, щоб тобі щастило в усьому, що будеш робити, і скрізь, куди звернешся,</verse>
        <verse osisID='1Kgs.2.4'>щоб виповнив Господь слово Своє, яке говорив мені, кажучи: Якщо сини твої будуть стерегти дороги свої, щоб ходити перед лицем Моїм у правді всім своїм серцем та всією душею своєю, то, сказав: Не буде переводу нікому від тебе на троні Ізраїлевім!</verse>
        <verse osisID='1Kgs.2.5'>А також ти знаєш, що зробив мені Йоав, син Церуїн, що зробив він двом провідникам Ізраїлевих військ, Авнерові, Неровому синові, та Амасі, синові Єтеровому. Він повбивав їх, і пролив воєнну кров у час миру, і поплямив воєнною кров'ю свого пояса, що на стегнах його, та сандалі свої, що на ногах його.</verse>
        <verse osisID='1Kgs.2.6'>І ти зробиш за своєю мудрістю, і не даси знизитися сивині його мирно до шеолу.</verse>
        <verse osisID='1Kgs.2.7'>А синам ґілеадянина Барзіллая зробиш ласку, і нехай вони будуть серед тих, що їдять за твоїм столом, бо вони отак прийшли до мене, коли я втікав перед Авесаломом, твоїм братом.</verse>
        <verse osisID='1Kgs.2.8'>А ось з тобою Шім'ї, Ґерин син, веніяминівець із Бахуріму. А він прокляв був мене гострим прокляттям того дня, коли я йшов до Маханаїму. Та він прийшов до Йордану стрінути мене, і я присягнув йому Господом, говорячи: Не заб'ю тебе мечем!</verse>
        <verse osisID='1Kgs.2.9'>А тепер не прощай йому, бо ти муж мудрий, і знатимеш, що зробити йому, і ти сивину його зведеш у крові до шеолу.</verse>
        <verse osisID='1Kgs.2.10'>І спочив Давид з батьками своїми, і був похований у Давидовім Місті.</verse>
        <verse osisID='1Kgs.2.11'>А дні, що Давид царював над Ізраїлем, сорок літ: у Хевроні царював він сім літ, а в Єрусалимі царював тридцять і три роки.</verse>
        <verse osisID='1Kgs.2.12'>І сів Соломон на троні Давида, батька свого, і його царювання було дуже міцне.</verse>
        <verse osisID='1Kgs.2.13'>І прийшов Адонія, син Гаґґітин, до Вірсавії, Соломонової матері, а вона сказала: Чи прихід твій з миром? І він відказав: З миром.</verse>
        <verse osisID='1Kgs.2.14'>І сказав: Справа в мене до тебе. А вона відказала: Говори!</verse>
        <verse osisID='1Kgs.2.15'>І він сказав: Ти знаєш, що моє було це царство, і на мене звернув увесь Ізраїль своє обличчя, щоб мені царювати. Та відійшло царство, і досталось моєму братові, бо від Господа це сталось йому.</verse>
        <verse osisID='1Kgs.2.16'>А тепер одне бажання жадаю я від тебе: Не відмовляй мені! А вона сказала йому: Говори!</verse>
        <verse osisID='1Kgs.2.17'>І він сказав: Скажи цареві Соломонові, бо він не відмовить тобі, щоб він дав мені шунаммітку Авішаґ за жінку.</verse>
        <verse osisID='1Kgs.2.18'>І сказала Вірсавія: Добре, я скажу про тебе цареві.</verse>
        <verse osisID='1Kgs.2.19'>І прийшла Вірсавія до царя Соломона, щоб сказати йому про Адонія. А цар устав назустріч їй, і вклонився їй, та й сів на своєму троні. І поставив він трона й для царевої матері, і вона сіла по правиці його.</verse>
        <verse osisID='1Kgs.2.20'>І сказала вона: Одне мале жадання бажаю я від тебе, не відмов мені. І сказав їй цар: Жадай, мати моя, бо я не відмовлю тобі.</verse>
        <verse osisID='1Kgs.2.21'>І сказала вона: Нехай шунаммітка Авішаґ буде дана братові твоєму Адонії за жінку.</verse>
        <verse osisID='1Kgs.2.22'>І відповів цар Соломон та й сказав своїй матері: І нащо ти просиш шунаммітку Авішаґ для Адонії? Та попроси для нього й царства, бо він брат мій, старший від мене, і для нього, і для священика Евіятара, і для Йоава, Церуїного сина!...</verse>
        <verse osisID='1Kgs.2.23'>І присягнув цар Соломон Господом, говорячи: Так нехай зробить мені Бог, і так нехай додасть, коли не на душу свою говорив Адонія це слово...</verse>
        <verse osisID='1Kgs.2.24'>А тепер, як живий Господь, що міцно поставив мене й посадовив мене на троні мого батька Давида, і що зробив мені дім, як говорив був, сьогодні буде вбитий Адонія!</verse>
        <verse osisID='1Kgs.2.25'>І послав цар Соломон через Бенаю, Єгоядиного сина, і він уразив його, і той помер...</verse>
        <verse osisID='1Kgs.2.26'>А священикові Евіятарові цар сказав: Іди до Анатоту на поля свої, бо ти чоловік смерти, а цього дня не вб'ю тебе, бо носив ти ковчега Владики Господа перед обличчям батька мого Давида, і що терпів ти в усьому, в чому терпів мій батько.</verse>
        <verse osisID='1Kgs.2.27'>І вигнав Соломон Евіятара, щоб не був священиком для Господа, щоб виповнилося слово Господнє, яке говорив у Шіло на дім Іліїв.</verse>
        <verse osisID='1Kgs.2.28'>А звістка про це прийшла аж до Йоава, бо Йоав схилявся до Адонії, а до Авесалома не схилявся. І втік Йоав до Господньої скинії, і схопився за роги жертівника...</verse>
        <verse osisID='1Kgs.2.29'>І донесено цареві Соломонові, що Йоав утік до скинії Господньої, і ось він при жертівнику. І послав Соломон Бенаю, Єгоядиного сина, говорячи: Іди, урази його!</verse>
        <verse osisID='1Kgs.2.30'>І ввійшов Беная до Господньої скинії, та й сказав до нього: Так сказав цар: Вийди! А той відказав: Ні, я тут помру! І передав Беная цареві це слово, говорячи: Так сказав Йоав, і так відповів мені.</verse>
        <verse osisID='1Kgs.2.31'>І сказав йому цар: Зроби, як я говорив, і врази його. І поховаєш його, і здіймеш невинну кров, що Йоав пролив був, з мене та з дому мого батька.</verse>
        <verse osisID='1Kgs.2.32'>І нехай оберне Господь його кров на його голову, що він уразив був двох мужів справедливих та ліпших від нього, і повбивав їх мечем, а батько мій Давид того не знав: Авнера, Нериного сина, провідника Ізраїлевого війська, та Амасу, сина Єтеревого, провідника Юдиного війська.</verse>
        <verse osisID='1Kgs.2.33'>І нехай звернеться їхня кров на голову Йоава та на голову насіння його навіки. А Давидові й насінню його та дому його й трону його нехай буде мир від Господа аж навіки.</verse>
        <verse osisID='1Kgs.2.34'>І пішов Беная, Єгоядин син, і вразив його, та й убив його. І був він похований у своїм домі в пустині.</verse>
        <verse osisID='1Kgs.2.35'>А цар, замість нього, настановив над військом Бенаю, Єгоядиного сина, а священика Садока цар настановив замість Евіятара.</verse>
        <verse osisID='1Kgs.2.36'>І послав цар, і покликав Шім'ї та й сказав йому: Збудуй собі дім в Єрусалимі, й осядеш там, і не вийдеш звідти ані сюди, ані туди.</verse>
        <verse osisID='1Kgs.2.37'>І буде того дня, як ти вийдеш і перейдеш поток Кедрон, то щоб ти добре знав, що конче помреш. Кров твоя буде на голові твоїй!</verse>
        <verse osisID='1Kgs.2.38'>І сказав Шім'ї до царя: Добра це річ. Як наказав пан мій цар, так зробить раб твій. І сидів Шім'ї в Єрусалимі багато днів.</verse>
        <verse osisID='1Kgs.2.39'>І сталося в кінці трьох років, і втекли двоє рабів Шім'ї до Ахіша, Маахіного сина, ґатського царя. І донесли Шім'ї, говорячи: Ось раби твої в Ґаті!</verse>
        <verse osisID='1Kgs.2.40'>І встав Шім'ї, й осідлав осла свого та й подався до Ахіша, щоб пошукати своїх рабів. І пішов Шім'ї, і привів своїх рабів з Ґату.</verse>
        <verse osisID='1Kgs.2.41'>А Соломонові донесено, що Шім'ї пішов з Єрусалиму в Ґат і вернувся.</verse>
        <verse osisID='1Kgs.2.42'>І послав цар, і покликав Шім'ї та й сказав до нього: Чи ж я не заприсяг тебе Господом, і не взяв свідка проти тебе, говорячи: Того дня, коли ти вийдеш і підеш туди чи сюди, щоб ти добре знав, що конче помреш? І ти сказав мені: Добра це річ, що я чув.</verse>
        <verse osisID='1Kgs.2.43'>І чому ти не додержувався Господньої присяги та наказа, що я наказав був тобі?</verse>
        <verse osisID='1Kgs.2.44'>І сказав цар до Шім'ї: Ти знаєш усе те зло, і знало твоє серце, що зробив ти Давидові, батькові моєму. І поверне Господь твоє зло на твою голову.</verse>
        <verse osisID='1Kgs.2.45'>А цар Соломон благословенний, а Давидів трон буде стояти міцно перед Господнім лицем аж навіки.</verse>
        <verse osisID='1Kgs.2.46'>І цар наказав Бенаї, Єгоядиному синові, і той вийшов і вразив його, і він помер. І царство зміцніло в Соломоновій руці.</verse>
      </chapter>
      <chapter osisID='1Kgs.3'>
        <verse osisID='1Kgs.3.1'>І посвоячився Соломон із фараоном, єгипетським царем, і взяв фараонову дочку, і ввів її до Давидового Міста, ще доки він не закінчив будувати свого дому й храму Господнього, та муру навколо Єрусалиму.</verse>
        <verse osisID='1Kgs.3.2'>Та народ приносив жертви на пагірках, бо не був ще збудований дім для Господнього Імени аж до тих днів.</verse>
        <verse osisID='1Kgs.3.3'>І полюбив Соломон Господа, щоб ходити постановами свого батька Давида, тільки й він приносив жертви та кадив на пагірках.</verse>
        <verse osisID='1Kgs.3.4'>І пішов був цар до Ґів'ону, щоб приносити там жертви, бо то найбільший пагірок. Тисячу цілопалень приніс Соломон на тому жертівникові.</verse>
        <verse osisID='1Kgs.3.5'>У Ґів'оні з'явився Господь до Соломона в нічному сні. І Бог сказав: Проси, що Я маю дати тобі!</verse>
        <verse osisID='1Kgs.3.6'>А Соломон відказав: Ти зробив був велику милість із рабом Своїм Давидом, батьком моїм, як він ходив перед лицем Твоїм правдою та праведністю, та простотою серця з Тобою. І зберіг Ти йому ту велику милість, і дав йому сина, що сидить на його троні, як є й цього дня.</verse>
        <verse osisID='1Kgs.3.7'>А тепер, Господи, Боже, Ти вчинив Свого раба царем замість батька мого Давида, а я недоросток, не знаю виходу та входу.</verse>
        <verse osisID='1Kgs.3.8'>А раб Твій серед народу Твого, якого Ти вибрав, він народ численний, що його не можна ані злічити, ані зрахувати через многоту.</verse>
        <verse osisID='1Kgs.3.9'>Дай же Своєму рабові серце розумне, щоб судити народ Твій, щоб розрізняти добре від злого, бо хто потрапить керувати цим великим народом Твоїм?</verse>
        <verse osisID='1Kgs.3.10'>І була та річ приємна в Господніх очах, що Соломон попросив оцю річ.</verse>
        <verse osisID='1Kgs.3.11'>І сказав Бог до нього: За те, що просив ти цю річ, а не просив для себе днів довгих та багатства, і не просив душ ворогів своїх, а просив собі розуму, щоб уміти судити,</verse>
        <verse osisID='1Kgs.3.12'>то ось зроблю Я за словом твоїм, ось Я даю тобі серце мудре та розумне, так що такого, як ти, не було перед тобою й не встане такий, як ти, по тобі.</verse>
        <verse osisID='1Kgs.3.13'>А також те, чого не просив ти, Я даю тобі: і багатство, і славу таку, що такого, як ти, не було перед тобою й не буде нікого серед царів усе життя твоє.</verse>
        <verse osisID='1Kgs.3.14'>А якщо ти ходитимеш Моїми дорогами, щоб дотримувати постанови Мої та заповіді Мої, як ходив був батько твій Давид, то продовжу дні твої!</verse>
        <verse osisID='1Kgs.3.15'>І прокинувся Соломон, аж ось це був сон. І ввійшов він до Єрусалиму, та й став перед ковчегом Господнього заповіту, і приніс цілопалення та вчинив жертви мирні. І зробив він гостину для всіх своїх слуг.</verse>
        <verse osisID='1Kgs.3.16'>І прийшли до царя дві жінки блудниці, та й стали перед обличчям його.</verse>
        <verse osisID='1Kgs.3.17'>І сказала одна жінка: Прошу, пане мій, я та ця жінка сидимо в одному домі. І породила я при ній у цьому домі.</verse>
        <verse osisID='1Kgs.3.18'>І сталося третього дня по породі моїм, і породила теж оця жінка. А ми були разом, нікого чужого в домі з нами не було, тільки двоє нас було в домі.</verse>
        <verse osisID='1Kgs.3.19'>А вночі помер син цієї жінки, бо вона налягла на нього.</verse>
        <verse osisID='1Kgs.3.20'>І встала вона серед ночі, і взяла мого сина від мене, а невільниця твоя спала, і поклала його при своєму лоні, а свого померлого сина поклала при лоні моїм...</verse>
        <verse osisID='1Kgs.3.21'>І встала я рано, щоб погодувати сина свого, аж ось помер він! І придивилася я до нього рано, а ото не був це син мій, що я породила...</verse>
        <verse osisID='1Kgs.3.22'>А інша жінка відказала: Ні, то мій син живий, а твій син мертвий! А та говорила: Ні, то твій син мертвий, а мій син живий! І так сперечались вони перед царем.</verse>
        <verse osisID='1Kgs.3.23'>І сказав цар: Ця говорить: Це мій син живий, а син твій мертвий, а та говорить: Ні, то син твій мертвий, а мій син живий.</verse>
        <verse osisID='1Kgs.3.24'>І сказав цар: Подайте мені меча! І принесли меча перед цареве обличчя.</verse>
        <verse osisID='1Kgs.3.25'>І сказав цар: Розітніть це живе дитя надвоє, і дайте половину одній, а половину другій!...</verse>
        <verse osisID='1Kgs.3.26'>І сказала до царя жінка, що син її той живий, бо запалилася любов її до сина свого, і сказала вона: Прошу, пане мій, дайте їй немовлятко живим, а забити не забивайте його!... А та каже: Хай не буде ні мені, ні тобі, розтинайте!...</verse>
        <verse osisID='1Kgs.3.27'>А цар відповів та й сказав: Дайте їй це живе немовлятко, а вбивати не вбивайте його. Вона його мати!</verse>
        <verse osisID='1Kgs.3.28'>І почув увесь Єрусалим про той суд, що цар розсудив, і стали боятися царя, бо бачили, що в ньому Божа мудрість, щоб чинити суд.</verse>
      </chapter>
      <chapter osisID='1Kgs.4'>
        <verse osisID='1Kgs.4.1'>І був цар Соломон царем над усім Ізраїлем.</verse>
        <verse osisID='1Kgs.4.2'>А оце його провідники: Азарія, Садоків син, священик.</verse>
        <verse osisID='1Kgs.4.3'>Еліхореф та Ахійя, сини Шіші, писарі. Йосафат, син Ахілудів, канцлер.</verse>
        <verse osisID='1Kgs.4.4'>А Беная, Єгоядин син, над військом, а Садок та Евіятар священики.</verse>
        <verse osisID='1Kgs.4.5'>А Азарія, Натанів син, над намісниками, а Завуд, син Натанів священик, товариш царів.</verse>
        <verse osisID='1Kgs.4.6'>А Ахішар над домом, а Адонірам, Авдин син над даниною.</verse>
        <verse osisID='1Kgs.4.7'>А в Соломона було дванадцять намісників над усім Ізраїлем, і вони годували царя та дім його, місяць на рік був на одного на годування.</verse>
        <verse osisID='1Kgs.4.8'>А оце їхні імена: Бен-Гур в Єфремових горах,</verse>
        <verse osisID='1Kgs.4.9'>Бен-Декер у Макаці, і в Шаалевімі, і в Бет-Шемеші, і в Елоні Бет-Ганану.</verse>
        <verse osisID='1Kgs.4.10'>Бен-Гесед в Арубботі, йому належали: Сохо та ввесь край Хеферу.</verse>
        <verse osisID='1Kgs.4.11'>Бен-Авінадав уся околиця Дору; Тафат, Соломонова дочка, була йому за жінку.</verse>
        <verse osisID='1Kgs.4.12'>Баана, Ахілудів син Таанах і Меґіддо та ввесь Бет-Шеан, що при Цартані, нижче Їзреелу, від Бет-Шеану аж до Авел-Мехола, аж до того боку Йокмеаму.</verse>
        <verse osisID='1Kgs.4.13'>Бен-Ґевер у ґілеадському Рамоті, йому належали: оселі Яїра, сина Манасії, що в Ґілеаді, йому околиця Арґову, що в Башані, шістдесят міст великих, із муром та з мідяним засувом.</verse>
        <verse osisID='1Kgs.4.14'>Ахінадав, син Іддо в Маханаїмі.</verse>
        <verse osisID='1Kgs.4.15'>Ахімаац в Нефталимі; також він узяв Босмат, Соломонову дочку, за жінку.</verse>
        <verse osisID='1Kgs.4.16'>Баана, Хушаїв син, в Асирі та в Бе-Алоті.</verse>
        <verse osisID='1Kgs.4.17'>Йосафат, Паруахів син, в Іссахарі.</verse>
        <verse osisID='1Kgs.4.18'>Шім'ї, Елин син, у Веніямині.</verse>
        <verse osisID='1Kgs.4.19'>Ґевер, син Уріїв, у ґілеадському краї, у краї Сигона, царя аморейського, та Оґа, царя башанського. А один намісник, що в усьому Краї.</verse>
        <verse osisID='1Kgs.4.20'>Юда та Ізраїль були численні, як пісок, що над морем, щодо многоти. Вони їли й пили та тішилися!</verse>
        <verse osisID='1Kgs.4.21'>(5-1) А Соломон панував над усіма царствами від Річки аж до филистимського краю та аж до границі Єгипту. Вони приносили дари та служили Соломонові по всі дні його життя.</verse>
        <verse osisID='1Kgs.4.22'>(5-2) І була Соломонова пожива на один день: тридцять корів пшеничної муки, а шістдесят корів іншої муки.</verse>
        <verse osisID='1Kgs.4.23'>(5-3) Десятеро з великої ситої худоби, і двадцятеро з худоби великої з паші та сотня худоби дрібної, окрім оленя, і сарни, і антилопи та ситих гусок.</verse>
        <verse osisID='1Kgs.4.24'>(5-4) Бо він панував по всій цій стороні Річки від Тіфсаху та аж до Аззи над усіма царями по цей бік Річки. І був у нього мир зо всіх сторін його навколо.</verse>
        <verse osisID='1Kgs.4.25'>(5-5) І безпечно сидів Юда та Ізраїль, кожен під своїм виноградником та під своєю фіґою від Дану й аж до Беер-Шеви всі дні Соломона.</verse>
        <verse osisID='1Kgs.4.26'>(5-6) І було в Соломона сорок тисяч стійлів для коней колесниць його та дванадцять тисяч верхівців.</verse>
        <verse osisID='1Kgs.4.27'>(5-7) І годували ці намісники царя Соломона та кожного, хто приходив до столу царя Соломона, кожен свій місяць, і не було недостачі ні в чому.</verse>
        <verse osisID='1Kgs.4.28'>(5-8) А ячменю та соломи для коней та для румаків спроваджували до місця, де хто був, кожен за постановою для нього.</verse>
        <verse osisID='1Kgs.4.29'>(5-9) І дав Бог Соломонові дуже багато мудрости та розуму, а широкість серця як пісок, що на березі моря.</verse>
        <verse osisID='1Kgs.4.30'>(5-10) І збільшилася Соломонова мудрість над мудрість усіх синів сходу та над усю мудрість Єгипту.</verse>
        <verse osisID='1Kgs.4.31'>(5-11) І був він мудріший від усякого чоловіка, від Етана езрахітського, і Гемана, і Калкола та Дарди, Махолових синів. А ім'я його було славне серед усіх людей навколо.</verse>
        <verse osisID='1Kgs.4.32'>(5-12) І він проказав три тисячі приказок, а пісень його було тисяча й п'ять.</verse>
        <verse osisID='1Kgs.4.33'>(5-13) І говорив він про дерева, від кедру, що на Ливані, й аж до ісопу, що росте на стіні. І говорив про худобу, і про птаства, і про плазуюче та про риб.</verse>
        <verse osisID='1Kgs.4.34'>(5-14) І приходили від усіх народів, щоб послухати Соломонову мудрість, від усіх царів краю, що чули про мудрість його.</verse>
      </chapter>
      <chapter osisID='1Kgs.5'>
        <verse osisID='1Kgs.5.1'>(5-15) І послав Хірам, цар Тиру, своїх слуг до Соломона, бо почув, що його помазали на царя на місце батька його, бо Хірам був приятелем Давидовим по всі дні.</verse>
        <verse osisID='1Kgs.5.2'>(5-16) І послав Соломон до Хірама, говорячи:</verse>
        <verse osisID='1Kgs.5.3'>(5-17) Ти знаєш мого батька Давида, що не міг він збудувати дому для Імени Господа, Бога свого, через війни, що оточували його, аж поки Господь не віддав їх, ворогів, під стопи ніг його.</verse>
        <verse osisID='1Kgs.5.4'>(5-18) А тепер Господь, Бог мій, дав мені відпочинок навколо, нема противника, і нема злого випадку.</verse>
        <verse osisID='1Kgs.5.5'>(5-19) І ото я маю на думці збудувати дім Імени Господа, Бога мого, як Господь говорив був моєму батькові Давидові, кажучи: Син твій, якого дам замість тебе на трон твій, він збудує той дім для Ймення Мого.</verse>
        <verse osisID='1Kgs.5.6'>(5-20) А тепер накажи, і нехай зітнуть мені кедри з Ливану, а раби мої будуть із рабами твоїми, а в нагороду за твоїх рабів я дам тобі все, що скажеш, бо ти знаєш, що серед нас немає нікого, хто вмів би стинати дерева, як сидоняни.</verse>
        <verse osisID='1Kgs.5.7'>(5-21) І сталося, як почув Хірам Соломонові слова, то дуже зрадів та й сказав: Благословенний Господь сьогодні, що дав Давидові мудрого сина над цим великим народом!</verse>
        <verse osisID='1Kgs.5.8'>(5-22) І послав Хірам до Соломона, говорячи: Почув я про те, про що посилав ти до мене. Я виконаю все бажання твоє, щодо дерева кедрового та дерева кипарисового.</verse>
        <verse osisID='1Kgs.5.9'>(5-23) Мої раби спустять із Ливану до моря, а я їх поскладаю в плоти, і відправлю морем аж до місця, про яке пошлеш мені звістку, і порозбиваю їх там, і ти забереш. А ти виконаєш моє бажання, дати хліба для мого дому.</verse>
        <verse osisID='1Kgs.5.10'>(5-24) І давав Хірам Соломонові дерева кедрові та дерева кипарисові, усе за бажанням його.</verse>
        <verse osisID='1Kgs.5.11'>(5-25) А Соломон давав Хірамові двадцять тисяч корів пшениці, живність для дому його, та двадцять тисяч корів товченої оливи. Так давав Соломон Хірамові рік-у-рік.</verse>
        <verse osisID='1Kgs.5.12'>(5-26) А Господь дав Соломонові мудрість, як обіцяв був йому. І був мир між Хірамом та між Соломоном, і обидва вони склали умову.</verse>
        <verse osisID='1Kgs.5.13'>(5-27) А Соломон зібрав данину робітників зо всього Ізраїля, і була та данина тридцять тисяч чоловіка.</verse>
        <verse osisID='1Kgs.5.14'>(5-28) І він посилав їх до Ливану, по десять тисяч на місяць, напереміну: місяць були вони на Ливані, два місяці у домі своїм; а Адонірам доглядав над робітниками.</verse>
        <verse osisID='1Kgs.5.15'>(5-29) І було в Соломона сімдесят тисяч тягарових носіїв та вісімдесят тисяч ламачів у горах,</verse>
        <verse osisID='1Kgs.5.16'>(5-30) окрім трьох тисяч і трьох сотень керівників, що настановив Соломон над працею, вони правили над народом, що робили працю.</verse>
        <verse osisID='1Kgs.5.17'>(5-31) І цар наказав, і вони ламали велике каміння, каміння дороге, щоб закласти дім із тесаного каміння.</verse>
        <verse osisID='1Kgs.5.18'>(5-32) І їх отесували будівничі Соломонові й будівничі Хірамові та ґівляни, і наготовили дерева та каміння на збудування храму.</verse>
      </chapter>
      <chapter osisID='1Kgs.6'>
        <verse osisID='1Kgs.6.1'>І сталося, року чотирисотого й вісімдесятого по виході Ізраїлевих синів з єгипетського краю, четвертого року Соломонового царювання над Ізраїлем, місяця зіва, почав він будувати той храм для Господа.</verse>
        <verse osisID='1Kgs.6.2'>А той храм, що цар Соломон збудував для Господа, шістдесят ліктів довжина його, а двадцять ширина його, а тридцять ліктів вишина його.</verse>
        <verse osisID='1Kgs.6.3'>А притвор перед храмом цього дому двадцять ліктів довжина його, відповідно широкости храму, десять ліктів ширина його перед храмом.</verse>
        <verse osisID='1Kgs.6.4'>І зробив він для храму прозорі вікна, широкі знадвору й вузькі всередині.</verse>
        <verse osisID='1Kgs.6.5'>А до стіни храму збудував він прибудівку навколо, зо стінами дому навколо храму та найсвятішого, і поробив бічні кімнати навколо.</verse>
        <verse osisID='1Kgs.6.6'>Долішня прибудівка ширина її п'ять ліктів, а середня шість ліктів ширина її, а третя сім ліктів ширина її, бо він дав навколо храму знадвору виступи, щоб не тримати їх у стінах храму.</verse>
        <verse osisID='1Kgs.6.7'>А храм, коли був будований, будувався з викінченого каменя з каменоломні, а молотки та сокира, всяке залізне знаряддя не було чуте в храмі, коли його будували.</verse>
        <verse osisID='1Kgs.6.8'>Вхід до середньої бічної кімнати був з правого боку храму, а крученими сходами входили до середньої, а з середньої до третьої.</verse>
        <verse osisID='1Kgs.6.9'>І збудував він той храм та й покінчив його. І покрив він храм дошками та брусками кедрових дерев.</verse>
        <verse osisID='1Kgs.6.10'>І збудував він прибудівку на ввесь храм, п'ять ліктів вишина її, і вона трималася храму кедровими деревинами.</verse>
        <verse osisID='1Kgs.6.11'>І було Господнє слово до Соломона, говорячи:</verse>
        <verse osisID='1Kgs.6.12'>Цей храм, що ти будуєш, якщо ти ходитимеш Моїми уставами й постанови Мої будеш виконувати, і будеш дотримувати всі Мої заповіді, щоб ними ходити, то Я виповню на тобі Своє слово, яке Я говорив був батькові твоєму Давидові.</verse>
        <verse osisID='1Kgs.6.13'>І пробуватиму посеред Ізраїлевих синів, і не покину Свого Ізраїлевого народу.</verse>
        <verse osisID='1Kgs.6.14'>І збудував Соломон той храм та й скінчив його.</verse>
        <verse osisID='1Kgs.6.15'>І побудував він стіни храму зсередини з кедрових дощок, від підлоги храму аж до стін стропу покрив усередині деревом, а підлогу храму покрив кипарисовими дошками.</verse>
        <verse osisID='1Kgs.6.16'>І збудував тих двадцять ліктів стіни з-заду храму з кедрових дощок, від підлоги аж до стін стропу, і це збудував йому зсередини за девіра, за Святеє Святих.</verse>
        <verse osisID='1Kgs.6.17'>А той храм був на сорок ліктів, він той, що перед девіром.</verse>
        <verse osisID='1Kgs.6.18'>А на кедрині всередині храму була різьба огірків та відкритих квітів. Усе кедрина, камінь був невидний.</verse>
        <verse osisID='1Kgs.6.19'>А найсвятіше він приготовив усередині храму, щоб дати туди ковчега Господнього заповіту.</verse>
        <verse osisID='1Kgs.6.20'>А середина найсвятішого двадцять ліктів довжина, і двадцять ліктів ширина, і двадцять ліктів вишина його, і він покрив його щирим золотом, і також покрив кедрового жертівника.</verse>
        <verse osisID='1Kgs.6.21'>І Соломон покрив той храм зсередини щирим золотом, а перед найсвятішим перетягнув золотими ланцюгами, та покрив його золотом.</verse>
        <verse osisID='1Kgs.6.22'>І ввесь храм він покрив золотом аж до кінця всього храму і всього жертівника, що при найсвятішому, покрив золотом.</verse>
        <verse osisID='1Kgs.6.23'>І зробив у найсвятішому двох херувимів з оливкового дерева, десять ліктів вишина його.</verse>
        <verse osisID='1Kgs.6.24'>І п'ять ліктів одне крило херувима, і п'ять ліктів друге крило херувима; десять ліктів від кінця одного його крила і аж до кінця другого його крила.</verse>
        <verse osisID='1Kgs.6.25'>І десять ліктів був і другий херувим, одна міра й один вид обом херувимам.</verse>
        <verse osisID='1Kgs.6.26'>Височина одного херувима десять ліктів, і так і другого херувима.</verse>
        <verse osisID='1Kgs.6.27'>І дав він тих херувимів усередині внутрішнього храму. І херувими простягали свої крила, і торкалося крило одного однієї стіни, а крило другого херувима торкалося другої стіни. А їхні внутрішні крила дотикалися крило до крила.</verse>
        <verse osisID='1Kgs.6.28'>І він покрив херувимів золотом.</verse>
        <verse osisID='1Kgs.6.29'>А всі стіни храму навколо приоздобив ритими різьбами херувимів і пальм та розкритих квітів, зсередини та від зовнішньої частини.</verse>
        <verse osisID='1Kgs.6.30'>А підлогу храму він покрив золотом для внутрішньої та для зовнішньої частини.</verse>
        <verse osisID='1Kgs.6.31'>А на вхід до найсвятішого зробив двері з оливкового дерева; стовп, бічні одвірки п'ятикутні.</verse>
        <verse osisID='1Kgs.6.32'>І двоє дверей були з оливкового дерева, і на них були пороблені різьби херувимів і пальм та розкритих квітів, і покрив золотом; і обклав золотом тих херувимів та ті пальми.</verse>
        <verse osisID='1Kgs.6.33'>І так поробив і одвірки для входу до храму, з оливкового дерева, одвірки чотирикутні.</verse>
        <verse osisID='1Kgs.6.34'>А двоє дверей були з кипарисового дерева. Дві частині одних дверей та дві частині других дверей були рухомі.</verse>
        <verse osisID='1Kgs.6.35'>І повирізував на них херувимів і пальми та розкриті квіти, і покрив золотом, викутим по різьбі.</verse>
        <verse osisID='1Kgs.6.36'>І збудував він унутрішній двір, три ряди тесаного каменя та ряд стятого кедрового брусся.</verse>
        <verse osisID='1Kgs.6.37'>Року четвертого був заложений храм Господній, у місяці зів,</verse>
        <verse osisID='1Kgs.6.38'>а року одинадцятого, у місяці бул, він місяць восьмий був закінчений той храм зо всіма речами його та за всіма планами його. І він будував його сім років.</verse>
      </chapter>
      <chapter osisID='1Kgs.7'>
        <verse osisID='1Kgs.7.1'>А свій дім Соломон будував тринадцять років, та й скінчив увесь свій дім.</verse>
        <verse osisID='1Kgs.7.2'>І збудував він дім Ливанського Лісу, сто ліктів довжина його, і п'ятдесят ліктів ширина його, і тридцять ліктів вишина його, на чотирьох рядах кедрових стовпів, а кедрові брусся на стовпах.</verse>
        <verse osisID='1Kgs.7.3'>І покритий він був кедриною зверху на бічних кімнатах, що на сорока й п'яти стовпах, по п'ятнадцять на ряд.</verse>
        <verse osisID='1Kgs.7.4'>А лутків було три ряди, вікно до вікна три рази.</verse>
        <verse osisID='1Kgs.7.5'>А всі двері та бічні одвірки чотирикутні, з порогами, а навпроти вікно до вікна три рази.</verse>
        <verse osisID='1Kgs.7.6'>І зробив він сіни зо стовпів, п'ятдесят ліктів довжина їх та тридцять ліктів ширина їх, і інші сіни перед ними, і стовпи, і причілок даху.</verse>
        <verse osisID='1Kgs.7.7'>І зробив він тронову залю, де судив, залю судову, і покрив кедриною від підлоги до стелі.</verse>
        <verse osisID='1Kgs.7.8'>А його дім, де жив, на іншому дворі, зсередини сіней, був такий, як та робота. І зробив він дім для фараонової дочки, яку взяв Соломон, як ті сіни.</verse>
        <verse osisID='1Kgs.7.9'>Усе це з дорогого каміння, тесаного за мірою, обрізаного пилкою зсередини та іззовні, і від основи аж до стелі, а іззовні аж до великого двора.</verse>
        <verse osisID='1Kgs.7.10'>А заснований він був на дорогих каміннях, каміннях великих, каміння десяти ліктів та каміння восьми ліктів.</verse>
        <verse osisID='1Kgs.7.11'>А згори дорогі каміння, тесані за мірою, та кедрина.</verse>
        <verse osisID='1Kgs.7.12'>А навколо великий двір, три ряди тесаного каміння та ряд стятого кедрового брусся; те саме й для внутрішнього двору Господнього храму та для сіней храму.</verse>
        <verse osisID='1Kgs.7.13'>І послав цар Соломон, і взяв із Тиру Хірама,</verse>
        <verse osisID='1Kgs.7.14'>це син однієї вдови, з племени Нефталимового, а батько його тирянин, що робив на міді. І був він наповнений мудрістю й розумом, та вмінням робити всяку роботу на міді. І прийшов він до царя Соломона, і зробив усю його роботу.</verse>
        <verse osisID='1Kgs.7.15'>І він відлив два мідяні стовпи, вісімнадцять ліктів височина одного стовпа, а шнур дванадцяти ліктів оточив би його; такий і стовп другий.</verse>
        <verse osisID='1Kgs.7.16'>І зробив він дві маковиці, щоб дати на верхи тих стовпів, відлив їх із міді; п'ять ліктів височина однієї маковиці, і п'ять ліктів височина маковиці другої.</verse>
        <verse osisID='1Kgs.7.17'>А на тих маковицях, що були на верхах стовпів, було мереживо плетеної роботи та шнурки роботою ланцюжків, сім на маковиці одній і сім на маковиці другій.</verse>
        <verse osisID='1Kgs.7.18'>І поробив він ті стовпи так, що два ряди гранатових яблук були навколо на одному мереживі, щоб покрити маковиці, що на верху; і так зробив і маковиці другій.</verse>
        <verse osisID='1Kgs.7.19'>А маковиці, що на верху тих стовпів, були зроблені як лілеї, на чотири лікті, у притворі.</verse>
        <verse osisID='1Kgs.7.20'>І маковиці на обох стовпах також зверху, навпроти випуклини, що з боку мережива. А тих гранатових яблук двісті, рядами навколо на маковиці другій.</verse>
        <verse osisID='1Kgs.7.21'>І поставив він ті стовпи до притвору храму. І поставив він правого стовпа, і назвав ім'я йому: Яхін; і поставив стовпа лівого, і назвав ім'я йому: Боаз.</verse>
        <verse osisID='1Kgs.7.22'>А на верху стовпів зроблено як лілеї. І була скінчена робота стовпів.</verse>
        <verse osisID='1Kgs.7.23'>І зробив він лите море, десять ліктів від краю його аж до краю його, навколо круглясте, і п'ять ліктів височина його. А шнур на тридцять ліктів оточив би його навколо.</verse>
        <verse osisID='1Kgs.7.24'>А здолу на краях його оточували його подоби огірків, по десять у лікті, вони оточували море навколо. Було два ряди тих огірків, вилитих при литті його.</verse>
        <verse osisID='1Kgs.7.25'>Воно стояло на дванадцятьох волах, три обернені на північ, і три обернені на захід, і три обернені на південь, і три обернені на схід. А море на них зверху, а ввесь зад їх до нутра.</verse>
        <verse osisID='1Kgs.7.26'>А грубина його долоня, а краї його подібні до краю келиха, як квітки лілеї. Містило воно дві тисячі батів.</verse>
        <verse osisID='1Kgs.7.27'>І зробив він десять мідяних підстав, чотири лікті довжина однієї підстави, і чотири лікті ширина її, а три лікті вишина її.</verse>
        <verse osisID='1Kgs.7.28'>А оце робота підстави: у них лиштви, а ті лиштви поміж прутами.</verse>
        <verse osisID='1Kgs.7.29'>А на лиштвах, що між прутами, леви, воли та херувими. А на прутах зверху підніжки, а під левами та волами китиці, зроблені розложистими.</verse>
        <verse osisID='1Kgs.7.30'>І чотири мідяні кола для однієї підстави та мідяні осі. А на чотирьох рогах їхні рамена, під мідницею рамена литі, з кожного боку китиці.</verse>
        <verse osisID='1Kgs.7.31'>А гирло його з нутра маковиці й вище лікоть; а гирло круглясте, роботи підніжка, лікоть і півліктя; і також на гирлі його різьби, а рамено їх квадратове, не круглясте.</verse>
        <verse osisID='1Kgs.7.32'>І чотири ті кола були під лиштвами, а осі колес у підставі. А вишина одного кола лікоть і півліктя.</verse>
        <verse osisID='1Kgs.7.33'>А робота тих кіл як робота кола возового; їхні осі, і їхні обіддя, і їхні шпиці, і їхні маточини усе лите.</verse>
        <verse osisID='1Kgs.7.34'>І чотири рамена на чотирьох рогах однієї підстави; з підстави виходили рамена її.</verse>
        <verse osisID='1Kgs.7.35'>А на верху підстави було округле навкілля, півліктя вишини; а на верху підстави ручки її та лиштви її з неї.</verse>
        <verse osisID='1Kgs.7.36'>І він повирізував на таблицях ручок її та на лиштвах її херувимів левів та пальми, на кожнім вільнім місці, та китиці навколо.</verse>
        <verse osisID='1Kgs.7.37'>Як це, він зробив десять підстав, лиття одне, міра одна, одна робота для них усіх.</verse>
        <verse osisID='1Kgs.7.38'>І зробив він десять мідяних умивальниць, сорок батів мала кожна вмивальниця; чотири лікті кожна вмивальниця; одна вмивальниця на одній підставі, так для десяти підстав.</verse>
        <verse osisID='1Kgs.7.39'>І дав ті підстави п'ять на боці храму з правиці, і п'ять на боці храму з лівиці його, а море дав на правому боці храму, наперед, навпроти полудня.</verse>
        <verse osisID='1Kgs.7.40'>І поробив Хірам умивальниці й лопатки та кропильниці. І покінчив Хірам робити всю ту роботу, що зробив цареві Соломонові для храму Господнього:</verse>
        <verse osisID='1Kgs.7.41'>два стовпи та дві голівки маковиць, що на верху стовпів, і два мережива на покриття двох голівок маковиць, що на верху стовпів;</verse>
        <verse osisID='1Kgs.7.42'>і чотири сотні гранатових яблук для двох мережив, два ряди гранатових яблук для одного мережива, на покриття обох голівок маковиць, що на верху стовпів;</verse>
        <verse osisID='1Kgs.7.43'>і підстави десять, і вмивальниці десять;</verse>
        <verse osisID='1Kgs.7.44'>і одне море, і воли дванадцять під морем;</verse>
        <verse osisID='1Kgs.7.45'>і горнята, і лопатки, і кропильниці та всі ті речі, що Хірам поробив цареві Соломонові в Господньому домі, усе виполірувана мідь.</verse>
        <verse osisID='1Kgs.7.46'>На Йорданській рівнині повідливав їх цар у глибокій землі між Суккотом та між Царетаном.</verse>
        <verse osisID='1Kgs.7.47'>І порозставляв Соломон усі ці речі; через дуже велику многоту їх не була справджена вага міді.</verse>
        <verse osisID='1Kgs.7.48'>І поробив Соломон усі речі, що в Господньому храмі: золотого жертівника, і золотого стола, що на ньому хліб показний,</verse>
        <verse osisID='1Kgs.7.49'>і свічники, п'ять з правиці та п'ять з лівиці, перед найсвятішим, зо щирого золота; і квітки, і лямпади, і щипчики, з золота;</verse>
        <verse osisID='1Kgs.7.50'>і миски, і ножиці, і кропильниці, і ложки, і лопатки, золото щире; і чопи для дверей внутрішнього храму, для Святого Святих, для дверей дому для храму золото.</verse>
        <verse osisID='1Kgs.7.51'>І була покінчена вся ця праця, яку цар Соломон зробив в Господньому храмі. І Соломон повносив освячені речі свого батька Давида; срібло й золото та речі дав у скарбниці Господнього храму.</verse>
      </chapter>
      <chapter osisID='1Kgs.8'>
        <verse osisID='1Kgs.8.1'>Тоді Соломон зібрав усіх Ізраїлевих старших та голів племен, керівників батьківських домів Ізраїлевих синів, до царя Соломона до Єрусалиму, щоб перенести ковчега Господнього заповіту з Давидового Міста, воно Сіон.</verse>
        <verse osisID='1Kgs.8.2'>І були зібрані до царя Соломона всі ізраїльтяни в свято в місяці етанім, він місяць сьомий.</verse>
        <verse osisID='1Kgs.8.3'>І поприходили всі Ізраїлеві старші, а священики понесли ковчега.</verse>
        <verse osisID='1Kgs.8.4'>І понесли вони Господнього ковчега, і скинію заповіту та всі святі речі, що в ковчезі; і понесли їх священики та Левити.</verse>
        <verse osisID='1Kgs.8.5'>А цар Соломон та вся Ізраїлева громада, що зібралися при ньому, були з ним перед ковчегом, і приносили в жертву худобу дрібну та худобу велику, що через многість не була вона ані записувана, ані лічена.</verse>
        <verse osisID='1Kgs.8.6'>І внесли священики ковчега Господнього заповіту до девіру храму, до Святого Святих, під крила херувимів.</verse>
        <verse osisID='1Kgs.8.7'>Бо херувими простягали крила над місцем ковчегу, і затінювали херувими над ковчегом та над його держаками зверху.</verse>
        <verse osisID='1Kgs.8.8'>А ті держаки були довгі, і головки тих держаків були видні з святині перед найсвятішим, а зназовні не були видні. І вони там аж до цього дня.</verse>
        <verse osisID='1Kgs.8.9'>У ковчезі не було нічого, тільки дві камінні таблиці, що поклав туди Мойсей на Хориві, коли Господь склав був заповіта з Ізраїлевими синами при виході їх з єгипетського краю.</verse>
        <verse osisID='1Kgs.8.10'>І сталося, як священики виходили з святині, то хмара наповнила Господній храм.</verse>
        <verse osisID='1Kgs.8.11'>І не могли священики стояти й служити через ту хмару, бо слава Господня наповнила Господній храм!</verse>
        <verse osisID='1Kgs.8.12'>Тоді Соломон проказав: Промовив Господь, що Він пробуватиме в мряці.</verse>
        <verse osisID='1Kgs.8.13'>Будуючи, я збудував оцей храм, на оселю Тобі, місце Твого пробування навіки!</verse>
        <verse osisID='1Kgs.8.14'>І повернув цар обличчя своє, та й поблагословив Ізраїлів збір, увесь же Ізраїлів збір стояв.</verse>
        <verse osisID='1Kgs.8.15'>І він сказав: Благословенний Господь, Бог Ізраїлів, що Своїми устами говорив був із моїм батьком Давидом, і рукою Своєю тепер виконав, говорячи:</verse>
        <verse osisID='1Kgs.8.16'>Від того дня, коли Я вивів Свій народ, Ізраїля, з Єгипту, Я не вибрав Собі міста зо всіх Ізраїлевих племен, щоб збудувати храм на пробування Мого Ймення там. І вибрав Я Давида, щоб був над Моїм Ізраїлевим народом.</verse>
        <verse osisID='1Kgs.8.17'>І було на серці мого батька Давида збудувати храм для Ймення Господа, Бога Ізраїля.</verse>
        <verse osisID='1Kgs.8.18'>Та сказав Господь до мого батька Давида: За те, що на твоєму серці було збудувати храм для Ймення Мого, ти зробив добре, що було тобі це на серці.</verse>
        <verse osisID='1Kgs.8.19'>Тільки ти не збудуєш цього храму, але син твій, що вийде із стегон твоїх, він збудує цей дім для Ймення Мого!</verse>
        <verse osisID='1Kgs.8.20'>І виконав Господь Своє слово, що Він говорив. І став я на місце батька мого Давида, та й сів на Ізраїлевому троні, як говорив був Господь, і я збудував оцей храм для Ймення Господа, Бога Ізраїлевого.</verse>
        <verse osisID='1Kgs.8.21'>І встановив я там місце для ковчега, де Господній заповіт, якого Він склав із нашими батьками, коли виводив їх з єгипетського краю.</verse>
        <verse osisID='1Kgs.8.22'>І став Соломон перед Господнім жертівником навпроти всього Ізраїлевого збору, і простяг руки свої до неба та й сказав:</verse>
        <verse osisID='1Kgs.8.23'>Господи, Боже Ізраїлів! Нема подібного Тобі Бога на небесах угорі та на землі долі. Ти стережеш заповіта та милість для Своїх рабів, що ходять перед Твоїм лицем усім своїм серцем.</verse>
        <verse osisID='1Kgs.8.24'>Ти додержав Своєму рабові, Давидові, батькові моєму, те, що говорив йому. І говорив Ти йому Своїми устами, а рукою Своєю виконав, як цього дня.</verse>
        <verse osisID='1Kgs.8.25'>А тепер, Господи, Боже Ізраїлів, додерж для Свого раба Давида, мого батька, те, що говорив був йому, кажучи: Не буде в тебе переводу з-перед лиця Мого нікому з тих, що сидітимуть на Ізраїлевім троні, якщо тільки сини твої будуть держатися своїх доріг, щоб ходити перед Моїм лицем, як ти ходив перед лицем Моїм.</verse>
        <verse osisID='1Kgs.8.26'>А тепер, Боже Ізраїлів, нехай буде запевнене слово Твоє, яке Ти говорив рабові Своєму Давидові, моєму батькові.</verse>
        <verse osisID='1Kgs.8.27'>Бо чи ж справді Бог сидить на землі? Ось небо та небо небес не обіймають Тебе, що ж тоді храм той, що я збудував?</verse>
        <verse osisID='1Kgs.8.28'>Та ти зглянешся на молитву Свого раба та на його благання, Господи, Боже мій, щоб почути спів та молитву, якою раб твій молиться перед лицем Твоїм сьогодні,</verse>
        <verse osisID='1Kgs.8.29'>щоб очі Твої були відкриті на цей храм уночі та вдень, на те місце, про яке Ти сказав: Нехай буде Ймення Моє там, щоб почути молитву, якою буде молитися Твій раб на цьому місці!</verse>
        <verse osisID='1Kgs.8.30'>І Ти будеш прислухатися до благання Свого раба, та Свого народу, Ізраїля, що будуть молитися на цьому місці. А Ти почуєш на місці Свого пробування, на небесах, і почуєш, і простиш.</verse>
        <verse osisID='1Kgs.8.31'>Як згрішить людина проти свого ближнього, і вимагатимуть від нього клятви, щоб він поклявся, і для клятви прийдуть перед Твій жертівник у цьому храмі,</verse>
        <verse osisID='1Kgs.8.32'>то Ти почуєш із небес, і зробиш, і розсудиш Своїх рабів, осудиш несправедливого, щоб дати його дорогу на його голову, і всправедливиш праведного, щоб віддати йому за його справедливістю.</verse>
        <verse osisID='1Kgs.8.33'>Коли Твій народ, Ізраїль, буде вдарений ворогом за те, що прогрішив Тобі, і коли вони звернуться до Тебе, і будуть славити Ім'я Твоє, і будуть молитися, і будуть благати Тебе в цьому храмі,</verse>
        <verse osisID='1Kgs.8.34'>то Ти почуєш із небес, і простиш гріх народу Свого, Ізраїля, і вернеш їх до землі, яку дав Ти їхнім батькам.</verse>
        <verse osisID='1Kgs.8.35'>Коли замкнеться небо й не буде дощу, бо прогрішаться Тобі, то коли знову вони помоляться на цьому місці, і будуть славити Ім'я Твоє, і від гріха свого відвернуться, бо Ти будеш їх впокоряти,</verse>
        <verse osisID='1Kgs.8.36'>то Ти почуєш на небесах, і простиш гріх Своїх рабів та народу Свого, Ізраїля, бо покажеш їм ту добру дорогу, якою вони підуть, і Ти даси дощ на Край Свій, якого Ти дав Своєму народові на спадщину.</verse>
        <verse osisID='1Kgs.8.37'>Голод коли буде в Краю, моровиця коли буде, посуха, жовтачка, сарана, черва коли буде, коли його ворог стане тіснити його в краю міст його, коли буде яка пораза, яка хвороба,</verse>
        <verse osisID='1Kgs.8.38'>усяка молитва, усяке благання, що буде від якої людини чи від усього народу Твого, Ізраїля, коли кожен почує рану свого серця, і простягне руки свої до цього храму,</verse>
        <verse osisID='1Kgs.8.39'>то Ти почуєш із небес, із місця постійного пробування Свого, і простиш, і зробиш, і даси кожному за всіма його дорогами, бо Ти Сам знаєш серце всіх людських синів,</verse>
        <verse osisID='1Kgs.8.40'>щоб вони боялися Тебе по всі дні, доки вони житимуть на поверхні землі, яку Ти дав батькам нашим.</verse>
        <verse osisID='1Kgs.8.41'>Також і чужинця, що він не з народу Твого, Ізраїля, і він прийде з далекого краю ради Ймення Твого,</verse>
        <verse osisID='1Kgs.8.42'>бо почують і вони про велике Ім'я Твоє, і про сильну руку Твою та про витягнене рамено Твоє, і прийде він і помолиться в цьому храмі,</verse>
        <verse osisID='1Kgs.8.43'>Ти почуєш це з небес, місця постійного пробування Свого, і зробиш усе, про що буде кликати до Тебе той чужинець, щоб усі народи землі пізнали Ім'я Твоє, щоб боялися Тебе, як народ Твій, Ізраїль, і щоб пізнали вони, що Ім'ям Твоїм названо цей храм, що я збудував.</verse>
        <verse osisID='1Kgs.8.44'>Коли народ Твій вийде на війну на свого ворога, дорогою, якою Ти пошлеш їх, і помоляться вони до Господа в напрямі до міста, що Ти вибрав його, та храму, що я збудував для Ймення Твого,</verse>
        <verse osisID='1Kgs.8.45'>то почуєш Ти з неба їхню молитву та їхнє благання, і вчиниш їм суд!</verse>
        <verse osisID='1Kgs.8.46'>Коли вони згрішать Тобі, бо немає людини, щоб вона не згрішила, і Ти розгніваєшся на них, і віддаси їх ворогові, а їхні полонителі відведуть їх у неволю до ворожого краю далекого чи близького,</verse>
        <verse osisID='1Kgs.8.47'>і коли вони прийдуть до розуму в краю, куди взяті в неволю, і навернуться, і будуть благати Тебе в краю полонителів своїх, говорячи: Ми згрішили, і безбожне чинили, були ми винні;</verse>
        <verse osisID='1Kgs.8.48'>і коли вони навернуться до Тебе всім своїм серцем і всією душею своєю в краю ворогів своїх, що їх поневолили, і помоляться до Тебе в напрямі до свого краю, що Ти дав їхнім батькам, у напрямі міста, яке Ти вибрав, та храму, що я збудував для Імени Твого,</verse>
        <verse osisID='1Kgs.8.49'>то Ти почуєш на небесах, постійному місті пробування Свого, їхню молитву та їхнє благання, і зробиш їм суд,</verse>
        <verse osisID='1Kgs.8.50'>і пробачиш Своєму народові, що вони згрішили Тобі, і всі їхні провини, що завинили проти Тебе, і нахилиш до любови полонителів їхніх, і вони змилосердяться над ними,</verse>
        <verse osisID='1Kgs.8.51'>бо вони народ Твій та наділ Твій, яке Ти вивів з Єгипту, з середини залізної гутничої печі,</verse>
        <verse osisID='1Kgs.8.52'>щоб очі Твої були відкриті на благання Твого раба та на благання народу Твого, Ізраїля, щоб прислухуватися до них, коли вони кликатимуть до Тебе.</verse>
        <verse osisID='1Kgs.8.53'>Бо Ти виділив їх зо всіх народів Собі на наділ, як говорив був через Мойсея, Свого раба, коли Ти виводив наших батьків із Єгипту, Владико мій, Господи!</verse>
        <verse osisID='1Kgs.8.54'>І сталося, як Соломон скінчив цю молитву й благання до Господа, то він устав від Господнього жертівника, де він стояв на колінах своїх, а руки його були простягнені до неба.</verse>
        <verse osisID='1Kgs.8.55'>І встав він, і поблагословив усі Ізраїлеві збори, говорячи сильним голосом:</verse>
        <verse osisID='1Kgs.8.56'>Благословенний Господь, що дав мир Своєму народові, Ізраїлеві, усе, як обіцяв був, не відпало ані одне слово зо всіх Його добрих слів, які Він говорив був через раба Свого Мойсея.</verse>
        <verse osisID='1Kgs.8.57'>Нехай буде Господь, Бог наш, з нами, як був Він із нашими батьками, нехай Він не опустить нас, нехай Він не покине нас,</verse>
        <verse osisID='1Kgs.8.58'>щоб прихиляти наше серце до Себе, щоб ми ходили всіма Його дорогами, щоб ми дотримувалися наказів Його, і уставів Його та постанов Його, як і Він наказав був нашим батькам.</verse>
        <verse osisID='1Kgs.8.59'>І нехай будуть оці слова мої, якими я благав перед Господнім лицем, близькі до Господа вдень та вночі, щоб чинити суд для раба Свого та суд для Свого народу, Ізраїля, день-у-день,</verse>
        <verse osisID='1Kgs.8.60'>щоб знали всі народи землі, що Господь Він Бог, і нема вже іншого!</verse>
        <verse osisID='1Kgs.8.61'>І нехай буде все серце ваше з Господом, Богом нашим, щоб ходити постановами його та щоб перестерігати заповіді Його, як цього дня!</verse>
        <verse osisID='1Kgs.8.62'>А цар та ввесь Ізраїль з ним принесли жертву перед Господнім лицем.</verse>
        <verse osisID='1Kgs.8.63'>І приніс Соломон жертву для мирних жертов, що приносив для Господа: двадцять і дві тисячі худоби великої, а худоби дрібної сто й двадцять тисяч. І виконали освячення Господнього храму цар та всі Ізраїлеві сини.</verse>
        <verse osisID='1Kgs.8.64'>Того дня цар освятив середину двору, що перед храмом Господнім, бо приготовив там цілопалення й хлібну жертву та лій мирних жертов, бо мідяний жертівник, що перед Господнім лицем, був малий для прийняття цілопалення й хлібної жертви та лою мирних жертов.</verse>
        <verse osisID='1Kgs.8.65'>І вчинив Соломон того часу свято, і з ним увесь Ізраїль, збір великий, що зійшовся звідти, де йдеться до Гамату аж до єгипетського потоку, перед лицем Господа, нашого Бога, сім день і сім день, чотирнадцять день.</verse>
        <verse osisID='1Kgs.8.66'>Восьмого дня він відпустив народ, а вони поблагословили царя та й пішли до наметів своїх, радісні та веселосерді через усе те добро, що Господь учинив Своєму рабові Давидові та Своєму народові Ізраїлеві.</verse>
      </chapter>
      <chapter osisID='1Kgs.9'>
        <verse osisID='1Kgs.9.1'>І сталося, як Соломон покінчив будувати храм Господній та дім царський, та все, що було бажанням Соломона, що прагнув він зробити,</verse>
        <verse osisID='1Kgs.9.2'>то Господь явився Соломонові другий раз, як явився йому в Ґів'оні.</verse>
        <verse osisID='1Kgs.9.3'>І сказав Господь до нього: Вислухав Я молитви твої та благання твої, якими благав ти перед лицем Моїм, Я освятив той храм, що ти збудував, щоб покласти Ім'я Моє там аж навіки. І будуть там Мої очі та серце Моє по всі дні.</verse>
        <verse osisID='1Kgs.9.4'>А ти, якщо будеш ходити перед лицем Моїм, як ходив був батько твій Давид, у чистості серця та в правоті, щоб зробити все, що наказав Я тобі, якщо будеш дотримуватися уставів Моїх та постанов Моїх,</verse>
        <verse osisID='1Kgs.9.5'>то трона царства твого над Ізраїлем Я поставлю навіки, як Я говорив був батькові твоєму Давидові, кажучи: Не буде переводу нікому з нащадків твоїх на Ізраїлевім троні.</verse>
        <verse osisID='1Kgs.9.6'>Якщо ж справді відвернетеся ви та ваші сини від Мене, і не будете дотримувати заповідей Моїх та уставів Моїх, що Я дав вам, і підете, і будете служити іншим богам, і буде те вклонятися їм,</verse>
        <verse osisID='1Kgs.9.7'>то Я винищу Ізраїля з поверхні землі, яку дав їм, а цей храм, що Я освятив для Ймення Свого, відкину від лиця Свого. І стане Ізраїль за приповістку та за посміховище серед усіх народів!</verse>
        <verse osisID='1Kgs.9.8'>І храм цей найвищий, кожен, хто проходитиме біля нього, скам'яніє та свисне від здивування. І скажуть: За що Господь зробив так цьому Краєві та храмові цьому?...</verse>
        <verse osisID='1Kgs.9.9'>І відкажуть: За те, що вони покинули Господа, Бога свого, Який вивів їхніх батьків з єгипетського краю, і держалися міцно інших богів, і вклонялися їм, і служили їм, тому Господь навів на них усе оце лихо!</verse>
        <verse osisID='1Kgs.9.10'>І сталося по двадцяти роках, коли Соломон збудував ті два доми, храм Господній та дім царський,</verse>
        <verse osisID='1Kgs.9.11'>а Хірам, цар тирський, достачав Соломонові кедрові дерева й дерева кипарисові, та золото на кожне бажання його, тоді цар Соломон дав Хірамові двадцять міст у краї Ґаліл.</verse>
        <verse osisID='1Kgs.9.12'>І вийшов Хірам із Тиру, щоб побачити ті міста, які дав йому Соломон, і не вподобались йому вони.</verse>
        <verse osisID='1Kgs.9.13'>І він сказав: Що це за міста, які ти дав мені, мій брате? І він назвав ім'я їм: Край Кавулу, і так вони звуться аж до цього дня.</verse>
        <verse osisID='1Kgs.9.14'>І послав Хірам цареві сто й двадцять талантів золота.</verse>
        <verse osisID='1Kgs.9.15'>А оце наказ тих поборів, які брав цар Соломон на збудування храму Господнього та дому свого, і Мілло, і муру єрусалимського, і Хацору, і Меґіддо, і Ґезеру.</verse>
        <verse osisID='1Kgs.9.16'>Фараон, єгипетський цар, прийшов і здобув Ґезер, та й спалив його огнем, а ханаанеянина, що сидів у місті, убив, і віддав його як віно для своєї дочки, Соломонової жінки.</verse>
        <verse osisID='1Kgs.9.17'>І вибудував Соломон Ґезера, і Бет-Горона Долішнього,</verse>
        <verse osisID='1Kgs.9.18'>і Баалата, і Тамара в пустині того краю,</verse>
        <verse osisID='1Kgs.9.19'>і всі міста на запаси, що були Соломонові, і міста на колесниці, і міста на верхівців, і інші бажання Соломонові, що бажав збудувати в Єрусалимі та на Ливані, та в усьому Краї панування його.</verse>
        <verse osisID='1Kgs.9.20'>Увесь народ, що позостався з амореян, хіттеян та періззеян, хіввеян та євусеян, що вони не з Ізраїлевих синів,</verse>
        <verse osisID='1Kgs.9.21'>їхні сини, що були позоставлені по них у Краю, яких Ізраїлеві сини не могли вигубити, то взяв їх Соломон за поборових працівників, і так є аж до цього дня.</verse>
        <verse osisID='1Kgs.9.22'>А з Ізраїлевих синів Соломон не дав раба, бо вони вояки, і його раби, і провідники його, і старші над трьома, і провідники над його колесницями та його верхівці.</verse>
        <verse osisID='1Kgs.9.23'>Оце приставлені провідники, що були над Соломоновою роботою, п'ятдесят і п'ять сотень, що правили народом, який робив на праці.</verse>
        <verse osisID='1Kgs.9.24'>Тільки фараонова дочка вийшла з Давидового Міста до свого дому, якого збудував їй; тоді збудував він Мілло.</verse>
        <verse osisID='1Kgs.9.25'>І приносив Соломон три рази річно цілопалення та мирні жертви на жертівнику, що збудував Господеві, і кадив на тому, що перед Господнім лицем. І викінчив він той дім.</verse>
        <verse osisID='1Kgs.9.26'>І цар Соломон наробив кораблів в Ецйон-Ґевері, що при Елоті на березі Червоного моря в едомському краї.</verse>
        <verse osisID='1Kgs.9.27'>І послав Хірам кораблями своїх рабів, моряків, що знають море, з рабами Соломоновими.</verse>
        <verse osisID='1Kgs.9.28'>І прийшли вони до Офіру, і взяли звідти чотири сотні й двадцять талантів золота, та й привезли до царя Соломона.</verse>
      </chapter>
      <chapter osisID='1Kgs.10'>
        <verse osisID='1Kgs.10.1'>А цариця Шеви, коли почула була про славу Соломона, щодо Господнього Імени, то прийшла випробувати його загадками.</verse>
        <verse osisID='1Kgs.10.2'>І прийшла вона до Єрусалиму з дуже великим багатством, з верблюдами, що несли пахощі, і з дуже численним золотом, і з дорогим камінням. І прийшла вона до Соломона, і говорила йому все, що було на серці її.</verse>
        <verse osisID='1Kgs.10.3'>І Соломон вияснив їй усі її слова, не було речі, незнаної цареві, якої не порішив би він їй.</verse>
        <verse osisID='1Kgs.10.4'>І побачила цариця Шеви всю Соломонову мудрість, та дім, що він збудував,</verse>
        <verse osisID='1Kgs.10.5'>і їжу столу його, і мешкання рабів його, і поставу слуг його та їхні одежі, і напої його, і цілопалення, що він приносить у Господньому домі, і не могла вона з дива вийти!</verse>
        <verse osisID='1Kgs.10.6'>І сказала вона до царя: Правдою було те, що я чула в своїм краї про твої діла та про твою мудрість.</verse>
        <verse osisID='1Kgs.10.7'>І не повірила я тим словам, аж поки не прийшла та не побачили мої очі, і ось не була представлена мені й половина: ти перевищив мудрість та добро тієї слави, про яку я чула!</verse>
        <verse osisID='1Kgs.10.8'>Щасливі люди твої, щасливі оці твої слуги, що завжди стоять перед обличчям твоїм, що слухають твою мудрість!</verse>
        <verse osisID='1Kgs.10.9'>Нехай буде благословенний Господь, Бог твій, що вподобав тебе, щоб посадити тебе на Ізраїлів трон, через Господню любов до Ізраїля навіки. І Він настановив тебе царем, щоб чинити право та справедливість.</verse>
        <verse osisID='1Kgs.10.10'>І дала вона цареві сто й двадцять талантів золота, і дуже багато пахощів та дорогого каміння. Більш уже ніколи не приходило так багато, як оці пахощі, що цариця Шеви дала цареві Соломонові!</verse>
        <verse osisID='1Kgs.10.11'>І також Хірамові кораблі, що довозили золото з Офіру, спроваджували з Офіру багато алмуґового дерева та дороге каміння.</verse>
        <verse osisID='1Kgs.10.12'>І поробив цар з алмуґового дерева поруччя для Господнього храму та для дому царського, і гусла, і арфи для співаків. Ніколи не приходило так багато алмуґового дерева, і не бачено аж до цього дня!</verse>
        <verse osisID='1Kgs.10.13'>А цар Соломон дав цариці Шеви на жадання її все, чого вона бажала, окрім того, що дав їй як царський дарунок Соломонів. І обернулася вона, та й пішла до свого краю, вона та слуги її.</verse>
        <verse osisID='1Kgs.10.14'>І була вага того золота, що приходило для Соломона в одному році, шість сотень шістдесят і шість талантів золота,</verse>
        <verse osisID='1Kgs.10.15'>окрім того, що приходило від купців та з торгівлі ходячих, та від усіх царів Арабії та краєвих намісників.</verse>
        <verse osisID='1Kgs.10.16'>І зробив цар Соломон дві сотні великих щитів із кутого золота, шість сотень шеклів золота йшло на одного щита,</verse>
        <verse osisID='1Kgs.10.17'>та три сотні щитів менших із кутого золота, три міні золота йшло на одного щита. І цар віддав їх до дому Ливанського Лісу.</verse>
        <verse osisID='1Kgs.10.18'>І зробив цар великого трона зо слонової кости, і покрив його щирим золотом.</verse>
        <verse osisID='1Kgs.10.19'>У трона було шість ступенів; а голова в трона кругляста позад його та поруччя з того й з того боку при місці сидіння, та два леви, що стояли при поруччях.</verse>
        <verse osisID='1Kgs.10.20'>І дванадцять левів стояли там на шости ступенях із того й з того боку. По всіх царствах не було так зробленого!</verse>
        <verse osisID='1Kgs.10.21'>І ввесь посуд на пиття царя Соломона золото, і всі речі дому Ливанського Лісу щире золото, нічого із срібла, воно за Соломонових днів не рахувалося за щось.</verse>
        <verse osisID='1Kgs.10.22'>Бо цар мав на морі таршіські кораблі разом із кораблями Хірамовими. Раз на три роки приходили таршіські кораблі, що довозили золото, і срібло, і слонову кість, і мавп, і пав.</verse>
        <verse osisID='1Kgs.10.23'>І став цар Соломон найбільшим від усіх земних царів, щодо багатства та щодо мудрости.</verse>
        <verse osisID='1Kgs.10.24'>І вся земля хотіла бачити Соломона, щоб послухати його мудрости, що Бог дав у його серце.</verse>
        <verse osisID='1Kgs.10.25'>І вони приносили кожен свого дара, речі срібні та речі золоті, й одежу, і зброю, і пахощі, коні та мули, із року в рік.</verse>
        <verse osisID='1Kgs.10.26'>І назбирав Соломон колесниць та верхівців, і було в нього тисяча й чотири сотні колесниць та дванадцять тисяч верхівців, і він порозміщував їх по колесничних містах та з царем в Єрусалимі.</verse>
        <verse osisID='1Kgs.10.27'>І Соломон наскладав в Єрусалимі срібла, як каміння, а кедрів наскладав, щодо численности, як сикомори, що в Шефелі!</verse>
        <verse osisID='1Kgs.10.28'>А коней, що були в Соломона, приводили з Єгипту та з Кеве; царські купці брали їх із Кеве за встановлені гроші.</verse>
        <verse osisID='1Kgs.10.29'>І входила й виходила колесниця з Єгипту за шість сотень шеклів срібла, а кінь за сто й п'ятдесят. І так вони вивозили все це своєю рукою для всіх царів хіттійських та царям сирійським.</verse>
      </chapter>
      <chapter osisID='1Kgs.11'>
        <verse osisID='1Kgs.11.1'>А цар Соломон покохав багато чужинних жінок: і дочку фараонову, моавітянок, аммонітянок, едомітянок, сидонянок, хіттіянок,</verse>
        <verse osisID='1Kgs.11.2'>із тих народів, що про них Господь сказав був Ізраїлевим синам: Не ввійде те між них, і вони не ввійдуть між вас, бо вони справді нахилять ваші серця до своїх богів. До них прихилився Соломон коханням.</verse>
        <verse osisID='1Kgs.11.3'>І було в нього жінок-княгинь сім сотень, а наложниць три сотні. І жінки його прихилили його серце.</verse>
        <verse osisID='1Kgs.11.4'>І сталося на час Соломонової старости, жінки його прихилили його серце до інших богів; і серце його не було все з Господом, Богом, як серце його батька Давида.</verse>
        <verse osisID='1Kgs.11.5'>І пішов Соломон за Астартою, богинею сидонською, та за Мілкомом, гидотою аммонітською.</verse>
        <verse osisID='1Kgs.11.6'>І робив Соломон зле в очах Господніх, і не йшов певно за Господом, як його батько Давид.</verse>
        <verse osisID='1Kgs.11.7'>Тоді Соломон збудував жертівника для Кемоша, моавської гидоти, на горі, що навпроти Єрусалиму, та для Молоха, гидоти аммонських синів.</verse>
        <verse osisID='1Kgs.11.8'>І так він зробив для всіх своїх чужинних жінок, що кадили та приносили жертви для своїх богів.</verse>
        <verse osisID='1Kgs.11.9'>І розгнівався Господь на Соломона, бо його серце відхилилося від Господа, Бога Ізраїлевого, що два рази йому являвся,</verse>
        <verse osisID='1Kgs.11.10'>і наказував йому про цю річ, щоб не ходити за іншими богами. Та не виконував він того, що наказав був Господь.</verse>
        <verse osisID='1Kgs.11.11'>І сказав Господь до Соломона: Тому, що було це з тобою, і не виконував ти Мого заповіту та постанов Моїх, що Я наказав був тобі, Я конче відберу царство твоє, та й дам його твоєму рабові.</verse>
        <verse osisID='1Kgs.11.12'>Тільки за твоїх днів не зроблю того ради батька твого Давида, з руки сина твого відберу його!</verse>
        <verse osisID='1Kgs.11.13'>Та всього царства Я не відберу, одне племено Я дам синові твоєму ради раба Мого Давида та ради Єрусалиму, якого Я вибрав.</verse>
        <verse osisID='1Kgs.11.14'>І поставив Господь Соломонові за противника едомлянина Гадада, він із царського насіння в Едомі.</verse>
        <verse osisID='1Kgs.11.15'>І сталося, коли Давид був з Едомом, коли Йоав, начальник війська, пішов поховати трупи, то він повбивав кожного чоловічої статі в Едомі.</verse>
        <verse osisID='1Kgs.11.16'>Бо шість місяців сидів там Йоав та ввесь Ізраїль, аж поки він не вигубив кожного чоловічої статі в Едомі.</verse>
        <verse osisID='1Kgs.11.17'>І втік Гадад, він та з ним мужі едомські, зо слуг його батька, щоб піти до Єгипту; а Гадад був тоді малим хлопцем.</verse>
        <verse osisID='1Kgs.11.18'>І встали вони з Мідіяну й пішли до Парану; і набрали вони з собою людей з Парану, та й прийшли до Єгипту, до фараона, царя єгипетського, а той дав йому дім та призначив йому утримання, і дав йому землю.</verse>
        <verse osisID='1Kgs.11.19'>І знайшов Гадад велику милість у фараонових очах, і він дав йому за жінку сестру своєї жінки, сестру цариці Тахпенеси.</verse>
        <verse osisID='1Kgs.11.20'>І породила йому сестра Тахпенеси сина його Ґенувата, а Тахпенеса виховала його в фараоновому домі. І був Ґенуват у фараоновому домі серед фараонових синів.</verse>
        <verse osisID='1Kgs.11.21'>І почув Гадад в Єгипті, що Давид спочив із своїми батьками, та що помер Йоав, начальник війська. І сказав Гадад до фараона: Відпусти мене, й я піду до свого Краю!</verse>
        <verse osisID='1Kgs.11.22'>А фараон йому відказав: Чого тобі бракує при мені, що ти оце хочеш іти до свого краю? Та той сказав: Ні, таки конче відпусти мене!</verse>
        <verse osisID='1Kgs.11.23'>І поставив Бог йому, Соломонові, за противника ще й Резона, сина Ел'яди, що втік від Гадад'езера, царя Цови, свого пана.</verse>
        <verse osisID='1Kgs.11.24'>І зібрав він при собі людей, та й став провідником банди, коли Давид розбивав їх. І пішли вони до Дамаску, й осілися в ньому, і панували в Дамаску.</verse>
        <verse osisID='1Kgs.11.25'>І був він противником для Ізраїля за всіх Соломонових днів, а це окрім того лиха, що чинив Гадад. І бридив він Ізраїлем, і запанував над Сирією.</verse>
        <verse osisID='1Kgs.11.26'>А Єровоам, син Неватів, єфремівець, із Цереди, а ім'я його матері Церуа, жінка вдова, був раб Соломонів. І підняв він руку на царя.</verse>
        <verse osisID='1Kgs.11.27'>А оце та причина, що він підняв руку на царя: Соломон будував Мілло, і поправив пролім у Місті Давида, свого батька.</verse>
        <verse osisID='1Kgs.11.28'>А той муж Єровоам був відважний. І побачив Соломон цього юнака, що він роботящий, і призначив його над усіма носіями Йосипового дому.</verse>
        <verse osisID='1Kgs.11.29'>І сталося того часу, і вийшов Єровоам з Єрусалиму. І знайшов його на дорозі шілонянин Ахійя, пророк. Він був одягнений в нову одіж, й обидва вони були самі на полі.</verse>
        <verse osisID='1Kgs.11.30'>І схопив Ахійя за ту нову одежу, що була на ньому, та й подер її на дванадцять кусків.</verse>
        <verse osisID='1Kgs.11.31'>І сказав він до Єровоама: Візьми собі десять кусків, бо так сказав Господь, Бог Ізраїля: Оце Я віддираю царство з Соломонової руки, і дам тобі десять племен.</verse>
        <verse osisID='1Kgs.11.32'>А одне племено буде йому ради Мого раба Давида та ради Єрусалиму, міста, що Я вибрав його зо всіх Ізраїлевих племен.</verse>
        <verse osisID='1Kgs.11.33'>Це тому, що вони покинули Мене і вклонялися Астарті, сидонській богині, і Кемошеві, богові моавському, та Мілкомові, богові аммонітському, і не пішли Моїми дорогами, щоб виконувати добре в Моїх очах, і постанови Мої та заповіді Мої, як батько його Давид.</verse>
        <verse osisID='1Kgs.11.34'>Та не візьму Я всього царства з руки його, бо оставлю його володарем по всі дні життя його ради раба Мого Давида, що Я вибрав його, який додержував заповідів Моїх та постанов Моїх.</verse>
        <verse osisID='1Kgs.11.35'>І візьму Я царство з руки його сина, та й дам його тобі, оті десять племен.</verse>
        <verse osisID='1Kgs.11.36'>А синові його дам одне племено, щоб позоставався світильник рабові Моєму Давидові, по всі дні перед лицем Моїм в Єрусалимі, місці, що Я вибрав Собі, щоб там перебувало Моє Ймення.</verse>
        <verse osisID='1Kgs.11.37'>А тебе Я візьму, і ти будеш царювати над усім, чого пожадає душа твоя, і ти будеш царем над Ізраїлем.</verse>
        <verse osisID='1Kgs.11.38'>І станеться, коли ти слухатимешся всього, що Я накажу тобі, і підеш Моїми дорогами, і робитимеш добре в очах Моїх, щоб виконувати постанови Мої та заповіді Мої, як робив раб Мій Давид, то Я буду з тобою, і побудую тобі міцний дім, як Я збудував був Давидові, і дам тобі Ізраїля.</verse>
        <verse osisID='1Kgs.11.39'>І буду впокоряти Давидове насіння ради того, тільки не по всі дні.</verse>
        <verse osisID='1Kgs.11.40'>І шукав Соломон, щоб забити Єровоама. І встав Єровоам, і втік до Єгипту, до Шішака, єгипетського царя. І пробував він в Єгипті аж до Соломонової смерти.</verse>
        <verse osisID='1Kgs.11.41'>А решта Соломонових діл, і все, що він зробив був, та мудрість його, ото вони написані в книзі Соломонові діла.</verse>
        <verse osisID='1Kgs.11.42'>А днів, коли Соломон царював в Єрусалимі над усім Ізраїлем, було сорок літ.</verse>
        <verse osisID='1Kgs.11.43'>І спочив Соломон зо своїми батьками, і був похований у Місті Давида, батька свого, а замість нього зацарював син його Рехав'ам.</verse>
      </chapter>
      <chapter osisID='1Kgs.12'>
        <verse osisID='1Kgs.12.1'>І пішов Рехав'ам до Сихему, бо до Сихему зійшовся ввесь Ізраїль, щоб настановити його царем.</verse>
        <verse osisID='1Kgs.12.2'>І сталося, що це почув Єровоам, Неватів син, коли був іще в Єгипті, куди втік від царя Соломона. І осівся Єровоам ув Єгипті.</verse>
        <verse osisID='1Kgs.12.3'>І послали й покликали його. І прийшов Єровоам та всі Ізраїлеві збори, і вони говорили до Рехав'ама, кажучи:</verse>
        <verse osisID='1Kgs.12.4'>Твій батько вчинив був тяжким наше ярмо, а ти тепер полегши жорстоку роботу батька свого та тяжке його ярмо, що наклав він був на нас, і ми будемо служити тобі.</verse>
        <verse osisID='1Kgs.12.5'>А він відказав їм: Ідіть ще на три дні, і верніться до мене. І пішов той народ.</verse>
        <verse osisID='1Kgs.12.6'>І радився цар Рехав'ам зо старшими, що стояли перед обличчям його батька Соломона, коли був він живий, говорячи: Як ви радите відповісти цьому народові?</verse>
        <verse osisID='1Kgs.12.7'>І вони говорили йому, кажучи: Якщо ти сьогодні будеш рабом цьому народові, і будеш служити їм, і відповіси їм, і говоритимеш їм добрі слова, то вони будуть тобі рабами по всі дні.</verse>
        <verse osisID='1Kgs.12.8'>Та він відкинув пораду старших, що радили йому, і радився з молодиками, що виросли разом із ним, що стояли перед ним.</verse>
        <verse osisID='1Kgs.12.9'>І сказав він до них: Що ви радите, і що відповімо цьому народові, який говорив мені, кажучи: Полегши ярмо, що твій батько наклав був на нас.</verse>
        <verse osisID='1Kgs.12.10'>І говорили до нього ті молодики, що виросли з ним, кажучи: Так скажеш тому народові, що промовляв до тебе, говорячи: Твій батько вчинив був тяжким наше ярмо, а ти дай полегшу нам. Отак скажеш до них: Мій мізинець грубший за стегна мого батька!</verse>
        <verse osisID='1Kgs.12.11'>А тепер: мій батько наклав був на вас тяжке ярмо, а я додам до вашого ярма! Батько мій карав вас бичами, а я каратиму вас скорпіонами!</verse>
        <verse osisID='1Kgs.12.12'>І прийшов Єровоам та ввесь народ до Рехав'ама третього дня, як цар говорив, кажучи: Верніться до мене третього дня.</verse>
        <verse osisID='1Kgs.12.13'>І цар жорстоко відповів народові, і відкинув пораду старших, що радили йому.</verse>
        <verse osisID='1Kgs.12.14'>І він говорив до них за порадою тих молодиків, кажучи: Мій батько вчинив був тяжким ваше ярмо, а я додам до вашого ярма. Батько мій карав вас бичами, а я каратиму вас скорпіонами!...</verse>
        <verse osisID='1Kgs.12.15'>І не послухався цар народу, бо причина була від Господа, щоб справдилося слово Його, яке говорив був Господь через шілонянина Ахійю до Єровоама, Неватового сина.</verse>
        <verse osisID='1Kgs.12.16'>І побачив увесь Ізраїль, що цар не послухався їх, і народ відповів цареві, кажучи: Яка нам частина в Давиді? І спадщини нема нам у сині Єссея! До наметів своїх, о Ізраїлю! Познай тепер дім свій, Давиде!... І пішов Ізраїль до наметів своїх.</verse>
        <verse osisID='1Kgs.12.17'>А Ізраїлеві сини, що сиділи в Юдиних містах, тільки над ними зацарював Рехав'ам.</verse>
        <verse osisID='1Kgs.12.18'>І послав цар Рехав'ам Адонірама, що був над даниною, та ввесь Ізраїль закидав його камінням, і він помер. А цар Рехав'ам поспішив сісти на колесницю та втекти до Єрусалиму.</verse>
        <verse osisID='1Kgs.12.19'>І збунтувався Ізраїль проти Давидового дому, і від нього відпав, і так є аж до цього дня.</verse>
        <verse osisID='1Kgs.12.20'>І сталося, як увесь Ізраїль почув, що вернувся Єровоам, то послали й покликали його на збори, та й настановили його царем над усім Ізраїлем. За домом Давида не було нікого, окрім одного Юдиного племени.</verse>
        <verse osisID='1Kgs.12.21'>І прийшов Рехав'ам до Єрусалиму, і зібрав увесь Юдин дім та Веніяминове племено, сто й вісімдесят тисяч вибраних військових, щоб воювати з Ізраїлевим домом, щоб вернути царство Рехав'амові, Соломоновому синові.</verse>
        <verse osisID='1Kgs.12.22'>І було Боже слово до Шемаї, чоловіка Божого, говорячи:</verse>
        <verse osisID='1Kgs.12.23'>Скажи Рехав'амові, Соломоновому синові, цареві Юдиному, та всьому домові Юдиному й Веніяминовому, і решті народу, говорячи:</verse>
        <verse osisID='1Kgs.12.24'>Так говорить Господь: Не йдіть і не воюйте з своїми братами, Ізраїлевими синами! Верніться кожен до дому свого, бо ця річ сталася від Мене! І вони послухалися Господнього слова, і вернулися, щоб піти за Господнім словом.</verse>
        <verse osisID='1Kgs.12.25'>І збудував Єровоам Сихема в Єфремових горах, та й осівся в ньому. І вийшов він звідти, і збудував Пенуїла.</verse>
        <verse osisID='1Kgs.12.26'>І сказав Єровоам у своєму серці: Тепер вернеться царство до Давидового дому!</verse>
        <verse osisID='1Kgs.12.27'>Якщо народ цей буде ходити до Єрусалиму, щоб приносити жертви в Господньому домі, то вернеться серце цього народу до їхнього пана, до Рехав'ама, царя Юдиного. І вони заб'ють мене, та й вернуться до Рехав'ама, царя Юдиного.</verse>
        <verse osisID='1Kgs.12.28'>І порадився цар, і зробив два золоті тельці, і сказав до народу: Досить вам ходити до Єрусалиму! Оце, Ізраїлю, боги твої, що вивели тебе з єгипетського краю.</verse>
        <verse osisID='1Kgs.12.29'>І поставив він одного в Бет-Елі, а одного в Дані.</verse>
        <verse osisID='1Kgs.12.30'>І була та річ на гріх, бо народ ходив до одного з них аж до Дану.</verse>
        <verse osisID='1Kgs.12.31'>І зробив він жертівне місце на пагірку, і настановив священиків з усього народу, що не були з Левієвих синів.</verse>
        <verse osisID='1Kgs.12.32'>І встановив Єровоам свято в восьмому місяці, п'ятнадцятого для місяця, подібне до свята, що в Юді, і приносив жертву на жертівнику. Так зробив він у Бет-Елі, щоб приносити в жертву тельцям, які він зробив. І настановив він у Бет-Елі священиків пагірків, що поробив.</verse>
        <verse osisID='1Kgs.12.33'>І приносив він жертви на жертівнику, що зробив у Бет-Елі, п'ятнадцятого дня восьмого місяця, якого вимислив з свого серця. І вчинив він свято для Ізраїлевих синів, і підійшов до жертівника, щоб покадити...</verse>
      </chapter>
      <chapter osisID='1Kgs.13'>
        <verse osisID='1Kgs.13.1'>А ось чоловік Божий прийшов за Господнім словом із Юди до Бет-Елу. А Єровоам стояв при жертівнику, щоб кадити.</verse>
        <verse osisID='1Kgs.13.2'>І кликнув чоловік Божий при жертівнику за словом Господнім і сказав: Жертівнику, жертівнику, так сказав Господь: Ось у Давидовому домі народиться син, Йосія ім'я йому, і він на тобі принесе в жертву священиків пагірків, що на тобі кадять, і кості людські спаляться на тобі.</verse>
        <verse osisID='1Kgs.13.3'>І дасть він того дня чудо, говорячи: Оце те чудо, про яке говорив Господь: Ось цей жертівник розпадеться, і висиплеться попіл, що на ньому!...</verse>
        <verse osisID='1Kgs.13.4'>І сталося, як цар почув слова цього Божого чоловіка, що кликав до жертівника в Бет-Елі, то Єровоам простяг руку свою від жертівника, говорячи: Схопіть його! І всохла рука йому, яку він простяг до нього, і він не міг вернути її до себе...</verse>
        <verse osisID='1Kgs.13.5'>А жертівник розпався, і попіл висипався з жертівника, за тим чудом, що дав Божий чоловік за словом Господнім...</verse>
        <verse osisID='1Kgs.13.6'>А цар відповів і сказав до Божого чоловіка: Умилостив лице Господа, Бога твого, і помолися за мене, і нехай вернеться рука моя до мене! І чоловік Божий умилостивив Господнє лице, і царська рука вернулася до нього, і була, як перед тим...</verse>
        <verse osisID='1Kgs.13.7'>І сказав цар до Божого чоловіка: Увійди зо мною до дому й попоїж, і я дам тобі дара!</verse>
        <verse osisID='1Kgs.13.8'>А чоловік Божий сказав до царя: Якщо ти даси мені пів дому свого, не ввійду я з тобою, і не їстиму хліба, і не питиму води в цьому місці!...</verse>
        <verse osisID='1Kgs.13.9'>Бо так наказано мені за словом Господнім, говорячи: Ти не їстимеш хліба, і не питимеш води, і не вернешся дорогою, якою пішов!</verse>
        <verse osisID='1Kgs.13.10'>І пішов він іншою дорогою, і не вернувся тією дорогою, що нею прийшов був до Бет-Елу.</verse>
        <verse osisID='1Kgs.13.11'>А один старий пророк сидів у Бет-Елі. І прийшли його сини, і розповіли йому про ввесь чин, що зробив Божий чоловік сьогодні в Бет-Елі, про ті слова, що він говорив до царя, і оповіли їх своєму батькові.</verse>
        <verse osisID='1Kgs.13.12'>І промовив до них їхній батько: Де ж та дорога, якою він пішов? А його сини бачили ту дорогу, якою пішов Божий чоловік, що прийшов був з Юди.</verse>
        <verse osisID='1Kgs.13.13'>І сказав він до синів своїх: Осідлайте мені осла! І вони осідлали йому осла, і він сів на нього.</verse>
        <verse osisID='1Kgs.13.14'>І поїхав він за Божим чоловіком, і знайшов його, як сидів під дубом. І сказав він до нього: Чи ти той Божий чоловік, що прийшов із Юди? А той відказав: Я.</verse>
        <verse osisID='1Kgs.13.15'>І сказав він до нього: Іди зо мною до дому та з'їж хліба!</verse>
        <verse osisID='1Kgs.13.16'>А той відказав: Не можу вернутися з тобою та ввійти з тобою, і не їстиму хліба, і не питиму води з тобою в цьому місці!</verse>
        <verse osisID='1Kgs.13.17'>Бо було мені сказано за словом Господнім: Не їстимеш хліба й не питимеш там води, і не вернешся тією дорогою, якою ти йшов!</verse>
        <verse osisID='1Kgs.13.18'>А той відказав йому: І я пророк, як ти! А Ангол говорив мені за Господнім словом, кажучи: Заверни його з собою до дому свого, і нехай він їсть хліб і нехай п'є воду. Він же говорив йому неправду!</verse>
        <verse osisID='1Kgs.13.19'>І він вернувся з ним, і їв хліб у його домі та пив воду...</verse>
        <verse osisID='1Kgs.13.20'>І сталося, як сиділи вони при столі, то було Господнє слово до пророка, що вернув його.</verse>
        <verse osisID='1Kgs.13.21'>І він кликнув до Божого чоловіка, що прийшов із Юди, говорячи: Так сказав Господь: Тому, що був ти неслухняний Господнім наказам, і не додержував тієї заповіді, що наказав тобі Господь, Бог твій,</verse>
        <verse osisID='1Kgs.13.22'>і ти вернувся, і їв хліб та пив воду в місці, про яке Він говорив тобі: Не їж хліба й не пий води, то не ввійде твій труп до гробу батьків твоїх!...</verse>
        <verse osisID='1Kgs.13.23'>І сталося, як той поїв хліба та напився, то він осідлав йому осла, тому пророкові, що він вернув його.</verse>
        <verse osisID='1Kgs.13.24'>І той подався, та спіткав його на дорозі лев, та й забив його. І був кинений труп його на дорозі, а осел стояв при ньому, а той лев стояв при трупі...</verse>
        <verse osisID='1Kgs.13.25'>Аж ось приходять люди, і побачили того трупа, киненого на дорозі, та лева, що стояв при трупі. І вони прийшли й говорили в тім місті, де сидів старий пророк.</verse>
        <verse osisID='1Kgs.13.26'>І почув про це той пророк, що вернув його з дороги, та й сказав: Це той Божий чоловік, що був неслухняний Господнім наказам, і Господь дав його левові, і він роздер його та вбив його за Господнім словом, що говорив йому.</verse>
        <verse osisID='1Kgs.13.27'>І сказав він до синів своїх, говорячи: Осідлайте мені осла! І осідлали.</verse>
        <verse osisID='1Kgs.13.28'>І поїхав він, і знайшов його трупа, киненого на дорозі, й осла та лева, що стояли при трупі, не з'їв той лев труп а й не роздер осла.</verse>
        <verse osisID='1Kgs.13.29'>І підняв той пророк трупа Божого чоловіка, і поклав його на осла, та й вернув його. І ввійшов старий пророк до міста, щоб оплакати та поховати того.</verse>
        <verse osisID='1Kgs.13.30'>І поклав він його в своїм гробі, і плакали над ним: Ой, брате мій!</verse>
        <verse osisID='1Kgs.13.31'>І сталося по його похороні, і сказав він до синів своїх, говорячи: Коли я помру, то поховаєте мене в гробі, що в ньому похований цей Божий чоловік. При костях його покладіть мої кості!</verse>
        <verse osisID='1Kgs.13.32'>Бо конче збудеться те слово, що він кликнув був за Господнім словом над тим жертівником, що в Бет-Елі, та над усіма жертівниковими місцями на пагірках, що в містах самарійських.</verse>
        <verse osisID='1Kgs.13.33'>По цій пригоді Єровоам не зійшов зо своєї злої дороги, і настановляв священиків пагірків з усього народу, хто хотів, той призначався, і ставав священиком пагірків.</verse>
        <verse osisID='1Kgs.13.34'>І стала та річ гріхом для Єровоамового дому, і на вигублення, і на винищення з-над поверхні землі.</verse>
      </chapter>
      <chapter osisID='1Kgs.14'>
        <verse osisID='1Kgs.14.1'>Того часу заслаб Авійя, Єровоамів син</verse>
        <verse osisID='1Kgs.14.2'>І сказав Єровоам до своєї жінки: Устань та переберися, і не пізнають, що ти Єровоамова жінка. І підеш до Шіло, ото там пророк Ахійя, який говорив про мене, що я буду царем над цим народом.</verse>
        <verse osisID='1Kgs.14.3'>І візьми в свою руку десять хлібів і калачі та дзбанок меду, і ввійдеш до нього. Він скаже тобі, що буде хлопцеві.</verse>
        <verse osisID='1Kgs.14.4'>І зробила так Єровоамова жінка. І встала вона, та й пішла до Шіло, і ввійшла до Ахійєвого дому. А Ахійя не міг бачити, бо очі йому стемніли через його старість.</verse>
        <verse osisID='1Kgs.14.5'>І Господь сказав до Ахійї: Ось приходить Єровоамова жінка, щоб запитати від тебе слово про сина свого, бо він слабий. Отак і так будеш їй говорити. І станеться, коли вона ввійде, то вдаватиме чужу.</verse>
        <verse osisID='1Kgs.14.6'>І сталося, як Ахійя почув шарудіння ніг її, як вона входила до входу, то сказав: Увійди, Єровоамова жінко! Чому то ти вдаєш чужу? А я посланий до тебе з твердою звісткою.</verse>
        <verse osisID='1Kgs.14.7'>Іди, скажи Єровоамові: Так сказав Господь, Бог Ізраїлів: Тому, що Я підніс тебе з-посеред народу, і дав тебе за князя над Моїм народом, Ізраїлем,</verse>
        <verse osisID='1Kgs.14.8'>і відірвав царство від Давидового дому й дав його тобі, та ти не був, як Мій раб Давид, що додержував заповідей Моїх, і що ходив за Мною всім серцем своїм, щоб робити тільки добре в очах Моїх,</verse>
        <verse osisID='1Kgs.14.9'>і робив ти гірше за всіх, хто був перед тобою, і ти пішов і наробив собі інших богів та литих бовванів, щоб гнівити Мене, а Мене ти відкинув геть,</verse>
        <verse osisID='1Kgs.14.10'>тому ось Я наводжу 935 8688 лихо 7451 на Єровоамів 3379 дім 1004, і вигублю 3772 8689 в Єровоама 3379 навіть те, що мочить 8366 8688 на стіну 7023, невільника 6113 8803 й вільного 5800 8803 в Ізраїлі 3478, і вимету 1197 8765 позостале 310 по Єровоамовім 3379 домі 1004, як вимітається 1197 8762 сміття 1557, аж не 8552 8800 0 зостанеться 8552 8800 0 нічого.</verse>
        <verse osisID='1Kgs.14.11'>Померлого в Єровоама в місті поїдять пси, а померлого на полі поїсть птаство небесне. Так сказав Господь.</verse>
        <verse osisID='1Kgs.14.12'>А ти встань, іди до свого дому. Як ноги твої входитимуть до міста, то помре той хлопець.</verse>
        <verse osisID='1Kgs.14.13'>І буде його оплакувати ввесь Ізраїль, і поховають його, бо він один в Єровоама ввійде до гробу, бо тільки в ньому в Єровоамовім домі була знайдена добра річ для Господа, Бога Ізраїлевого.</verse>
        <verse osisID='1Kgs.14.14'>А Господь поставить Собі царя над Ізраїлем, який вигубить Єровоамів дім того дня. Та що станеться тепер?</verse>
        <verse osisID='1Kgs.14.15'>І поб'є Господь Ізраїля, і він захитається, як хитається очерет на воді! І вирве Він Ізраїля з-над цієї хорошої землі, яку дав їхнім батькам, і порозкидає їх по той бік Річки за те, що вони поробили собі Астарти, що гнівають Господа.</verse>
        <verse osisID='1Kgs.14.16'>І Він видасть Ізраїля через гріх Єровоама, що грішив сам, і що ввів у гріх Ізраїля.</verse>
        <verse osisID='1Kgs.14.17'>І встала Єровоамова жінка, і пішла, і прийшла до Тірци. Як вона входила до порога дому, то той хлопець помер...</verse>
        <verse osisID='1Kgs.14.18'>І поховали його, й оплакував його ввесь Ізраїль за словом Господа, що говорив через раба Свого пророка Ахійю.</verse>
        <verse osisID='1Kgs.14.19'>А решта Єровоамових діл, як він воював та як він царював, ось вони написані в Книзі Хроніки Ізраїлевих царів.</verse>
        <verse osisID='1Kgs.14.20'>А час, який царював Єровоам, двадцять і два роки. І спочив він із батьками своїми, а замість нього зацарював син його Надав.</verse>
        <verse osisID='1Kgs.14.21'>А Рехав'ам, син Соломонів, царював у Юді. Рехав'ам був віку сорока й одного року, коли зацарював, а царював він сімнадцять літ в Єрусалимі, у тому місті, яке вибрав Господь зо всіх Ізраїлевих племен, щоб покласти там Своє Ймення. А ім'я його матері: аммонітка Наама.</verse>
        <verse osisID='1Kgs.14.22'>А Юда робив зло в Господніх очах, і вони гнівили Його більш від усього того, що чинили їхні батьки своїм гріхом, яким грішили.</verse>
        <verse osisID='1Kgs.14.23'>І також вони будували собі жертівники на пагірках, і стовпи, і Астарти на кожному високому взгір'ї та під кожним зеленим деревом.</verse>
        <verse osisID='1Kgs.14.24'>І також були блудодії в тому краї, вони чинили всю гидоту тих людей, що Господь прогнав їх від Ізраїлевого обличчя.</verse>
        <verse osisID='1Kgs.14.25'>І сталося п'ятого року царя Рехав'ама, пішов Шушак, єгипетський цар, на Єрусалим.</verse>
        <verse osisID='1Kgs.14.26'>І позабирав він скарби Господнього дому та скарби дому царевого, і все забрав. І забрав він усі золоті щити, що Соломон поробив був.</verse>
        <verse osisID='1Kgs.14.27'>А цар Рехав'ам поробив замість них мідяні щити, і віддав їх на руки провідників бігунів, що стерегли вхід до царського дому.</verse>
        <verse osisID='1Kgs.14.28'>І бувало, як тільки цар ішов до Господнього дому, бігуни носили їх, а потім вертали їх до комори бігунів.</verse>
        <verse osisID='1Kgs.14.29'>А решта Рехав'амових діл та все, що він зробив, ось вони написані в Книзі Хроніки Юдиних царів.</verse>
        <verse osisID='1Kgs.14.30'>А війна між Рехав'амом та між Єровоамом точилася по всі дні.</verse>
        <verse osisID='1Kgs.14.31'>І спочив Рехав'ам зо своїми батьками, і був він похований зо своїми батьками в Давидовому Місті. А ім'я його матері аммонітянка Наама. А замість нього зацарював його син Авійям.</verse>
      </chapter>
      <chapter osisID='1Kgs.15'>
        <verse osisID='1Kgs.15.1'>А вісімнадцятого року царя Єровоама, Неватового сина, над Юдою зацарював Авійям.</verse>
        <verse osisID='1Kgs.15.2'>Три роки царював він в Єрусалимі. А ім'я його матері Мааха, Авесаломова дочка.</verse>
        <verse osisID='1Kgs.15.3'>І він ходив в усіх гріхах свого батька, які той робив перед ним, і серце його не було все з Господом, Богом своїм, як серце його батька Давида.</verse>
        <verse osisID='1Kgs.15.4'>Бо Господь, Бог його, ради Давида дав йому світильника в Єрусалимі, щоб поставити сина його по ньому та укріпити Єрусалим.</verse>
        <verse osisID='1Kgs.15.5'>Бо Давид робив добре в Господніх очах, і не відступав від усього що Він наказав був йому, по всі дні життя свого, окрім справи хіттянина Урії.</verse>
        <verse osisID='1Kgs.15.6'>А війна між Рехав'амом та між Єровоамом точилася по всі дні життя його.</verse>
        <verse osisID='1Kgs.15.7'>А решта Авійямових діл та все, що він зробив, ось вони написані в Книзі Хроніки Юдиних царів. І війна точилася між Авійямом та між Єровоамом.</verse>
        <verse osisID='1Kgs.15.8'>І спочив Авійям зо своїми батьками, і поховали його в Давидовому Місті, а замість нього зацарював син його Аса.</verse>
        <verse osisID='1Kgs.15.9'>А року двадцятого Єровоама, Ізраїлевого царя, зацарював Аса, цар Юдин.</verse>
        <verse osisID='1Kgs.15.10'>І він царював в Єрусалимі сорок і один рік. А ім'я його матері Мааха, Авесаломова дочка.</verse>
        <verse osisID='1Kgs.15.11'>І робив Аса добре в Господніх очах, як батько його Давид.</verse>
        <verse osisID='1Kgs.15.12'>І вигнав він блудодіїв із краю, і повикидав усіх божків, яких поробили були їхні батьки.</verse>
        <verse osisID='1Kgs.15.13'>І навіть матір свою Мааху, і її він позбавив права бути царицею, бо вона зробила була ідола для Астарти. І Аса порубав ідола її, та й спалив у долині Кедрон.</verse>
        <verse osisID='1Kgs.15.14'>А пагірки не минулися; тільки Асине серце було все з Господом по всі його дні.</verse>
        <verse osisID='1Kgs.15.15'>І вніс він до Господнього дому присвячені речі свого батька та присвячені речі свої, срібло, і золото, і посуд.</verse>
        <verse osisID='1Kgs.15.16'>А війна точилася між Асою та між Башою по всі їхні дні.</verse>
        <verse osisID='1Kgs.15.17'>І пішов Баша, цар Ізраїлів, на Юду, і будував Раму, щоб не дати нікому від Аси, царя Юдиного, виходити та входити.</verse>
        <verse osisID='1Kgs.15.18'>І взяв Аса все срібло та золото, позостале в скарбницях храму Господнього та дому царевого, та й дав його до руки своїх слуг. І послав їх цар Аса до Бен-Гадада, сина Тавримонна, сина Хезйонового, сирійського царя, що сидів у Дамаску, говорячи:</verse>
        <verse osisID='1Kgs.15.19'>Є умова між мною та між тобою, між батьком моїм та між батьком твоїм. Ось послав я тобі дара, срібла та золота, іди, зламай умову свою з Башею, царем Ізраїлевим, і нехай він відійде від мене.</verse>
        <verse osisID='1Kgs.15.20'>І послухався Бен-Гаддад царя Аси, і послав провідників свойого війська на Ізраїлеві міста, та й побив Іййона, і Дана, і Авела, Бат-Мааху, і всього Кінерота та всю землю Нефталимову.</verse>
        <verse osisID='1Kgs.15.21'>І сталося, як Баша це почув, то перестав будувати Раму, й осівся в Тірці.</verse>
        <verse osisID='1Kgs.15.22'>А цар Аса закликав до послуху всього Юду, нікого не виключаючи, і вони повиносили каміння Рами та її дерево, що з них будував був Баша. І цар Аса збудував з того Веніяминову Ґеву.</verse>
        <verse osisID='1Kgs.15.23'>А решта діл Аси та вся лицарськість його, і все, що він зробив був, і міста, які побудував, ось вони написані в Книзі Хроніки Юдиних царів; тільки на час старости своєї він заслаб був на свої ноги.</verse>
        <verse osisID='1Kgs.15.24'>І спочив Аса з батьками своїми, і був похований з батьками своїми в Місті Давида, свого батька. А замість нього зацарював його син Йосафат.</verse>
        <verse osisID='1Kgs.15.25'>А над Ізраїлем зацарював Надав, Єровоамів син, у другому році Аси, царя Юдиного, та й царював над Ізраїлем два роки.</verse>
        <verse osisID='1Kgs.15.26'>І робив він зле в Господніх очах, і ходив дорогою батька свого та в гріху його, що вводив теж у гріх Ізраїля.</verse>
        <verse osisID='1Kgs.15.27'>І змовився на нього Баша, син Ахійї, з Іссахарового дому, та й побив його Баша в Ґіббетоні филистимському. А Надав та ввесь Ізраїль облягали Ґіббетон.</verse>
        <verse osisID='1Kgs.15.28'>І вбив його Баша в третьому році Аси, царя Юдиного, та й зацарював замість нього.</verse>
        <verse osisID='1Kgs.15.29'>І сталося, як зацарював він, то побив увесь Єровоамів дім, не позоставив Єровоамові жодної душі, аж поки не вигубив його, за словом Господа, що говорив через Свого раба шілонянина Ахійю,</verse>
        <verse osisID='1Kgs.15.30'>за гріх Єровоама, що грішив сам і що вводив у гріх Ізраїля, через свій гнів, яким гнівив Господа, Бога Ізраїлевого.</verse>
        <verse osisID='1Kgs.15.31'>А решта діл Надава та все, що він був зробив, ось вони написані в Книзі Хроніки Ізраїлевих царів.</verse>
        <verse osisID='1Kgs.15.32'>А війна точилася між Асою та між Башею, Ізраїлевим царем, по всі дні їх.</verse>
        <verse osisID='1Kgs.15.33'>Третього року Аси, царя Юдиного, зацарював Баша, син Ахійїн, над усім Ізраїлем у Тірці, на двадцять і чотири роки.</verse>
        <verse osisID='1Kgs.15.34'>І робив він зло в Господніх очах, і ходив дорогою Єровоама та в гріху його, що вводив у гріх Ізраїля.</verse>
      </chapter>
      <chapter osisID='1Kgs.16'>
        <verse osisID='1Kgs.16.1'>І було Господнє слово до Єгу, Хананієвого сина, про Башу, говорячи:</verse>
        <verse osisID='1Kgs.16.2'>Тому, що Я підніс тебе з пороху, і настановив тебе володарем над Моїм народом, Ізраїлем, а ти пішов Єровоамовою дорогою та вводив у гріх народ Мій, Ізраїля, щоб гнівити Мене гріхами їх,</verse>
        <verse osisID='1Kgs.16.3'>то ось Я вигублю по Баші та по домі його, зроблю твій дім, як дім Єровоама, Неватового сина.</verse>
        <verse osisID='1Kgs.16.4'>Померлого в Баші в місті з'їдять пси, а померлого йому на полі, поїсть птаство небесне.</verse>
        <verse osisID='1Kgs.16.5'>А решта діл Баші, і що він зробив був, і лицарськість його, ось вони написані в Книзі Хроніки Ізраїлевих царів.</verse>
        <verse osisID='1Kgs.16.6'>І спочив Баша зо своїми батьками, і був похований в Тірці, а замість нього зацарював син його Ела.</verse>
        <verse osisID='1Kgs.16.7'>І було слово Господнє через пророка Єгу, сина Хананієвого, до Баші та до дому його, а то через усе те зло, що коїв він у Господніх очах, щоб гнівити Його чином своїх рук, щоб бути, як Єровоамів дім, що Він побив його.</verse>
        <verse osisID='1Kgs.16.8'>Двадцять і шостого року Аси, царя Юдиного, зацарював Ела, Башин син, над Ізраїлем у Тірці, на два роки.</verse>
        <verse osisID='1Kgs.16.9'>І змовився на нього його раб Зімрі, провідник половини колесниць. І коли він, п'яний, пив у домі Арци, що був над його домом у Тірці,</verse>
        <verse osisID='1Kgs.16.10'>то прийшов Зімрі й убив його, і вбив його в двадцятому й сьомому році Аси, царя Юдиного, та й зацарював замість нього.</verse>
        <verse osisID='1Kgs.16.11'>І сталося, як він зацарював та сів на його троні, то він вибив увесь Башин дім, не позоставив навіть того, що мочить на стіну, ані рідних його, ані друзів його.</verse>
        <verse osisID='1Kgs.16.12'>І вигубив Зімрі ввесь Башин дім, за словом Господа, що промовляв був до Баші через пророка Єгу,</verse>
        <verse osisID='1Kgs.16.13'>за всі гріхи Баші та гріхи Елі, його сина, що грішили самі, і що вводили в гріх Ізраїля, щоб гнівити Господа, Бога Ізраїлевого, своїми гидотами.</verse>
        <verse osisID='1Kgs.16.14'>А решта діл Елі та все, що він робив, ось вони написані в Книзі Хроніки Ізраїлевих царів.</verse>
        <verse osisID='1Kgs.16.15'>У році двадцятому й сьомому Аси, царя Юдиного, зацарював Зімрі в Тірці на сім день, коли народ облягав филистимський Ґіббетон.</verse>
        <verse osisID='1Kgs.16.16'>І прочув народ, що облягав, таке: Змовився Зімрі та й убив царя! І ввесь Ізраїль настановив царем над Ізраїлем Омрі, провідника війська, того дня в таборі.</verse>
        <verse osisID='1Kgs.16.17'>І піднялися Омрі та ввесь Ізраїль із ним із Ґіббетону, і облягли Тірцу.</verse>
        <verse osisID='1Kgs.16.18'>І сталося, як побачив Зімрі, що місто здобуте, то ввійшов до палацу царевого дому, та й спалив над собою царський дім огнем, і помер</verse>
        <verse osisID='1Kgs.16.19'>за гріх свій, що грішив ним, щоб робити зло в Господніх очах, щоб ходити дорогою Єровоама та в гріху його, який він чинив, щоб вводити в гріх Ізраїля.</verse>
        <verse osisID='1Kgs.16.20'>А решта діл Зімрі та змова його, що вчинив був, ось вони написані в Книзі Хроніки Ізраїлевих царів.</verse>
        <verse osisID='1Kgs.16.21'>Тоді Ізраїлів народ поділився пополовині: половина народу була за Тівні, Ґінатового сина, щоб настановити його царем, а половина за Омрі.</verse>
        <verse osisID='1Kgs.16.22'>Та був сильніший народ, що стояв за Омрі, від народу, що був за Тівні, Ґінатового сина. І помер Тівні, а зацарював Омрі.</verse>
        <verse osisID='1Kgs.16.23'>У році тридцятому й першому Аси, царя Юдиного, над Ізраїлем зацарював на дванадцять літ Омрі. У Тірці царював він шість років.</verse>
        <verse osisID='1Kgs.16.24'>І купив він від Шемера гору Шомерон за два таланти срібла, і забудував гору, і назвав ім'я міста, яке збудував, іменем пана тієї гори: Шомерон.</verse>
        <verse osisID='1Kgs.16.25'>І робив Омрі зло в Господніх очах, і чинив зло більше від усіх, хто був перед ним.</verse>
        <verse osisID='1Kgs.16.26'>І ходив він усією дорогою Єровоама, сина Неватового, та в гріхах його, якими вводив у гріх Ізраїля, щоб гнівити Господа, Бога Ізраїля, гидотами своїми.</verse>
        <verse osisID='1Kgs.16.27'>А решта діл Омрі, що робив він, та лицарськість його, яку він чинив був, ото вони написані в Книзі Хроніки Ізраїлевих царів.</verse>
        <verse osisID='1Kgs.16.28'>І спочив Омрі з своїми батьками, і був похований у Самарії. А замість нього зацарював його син Ахав.</verse>
        <verse osisID='1Kgs.16.29'>Ахав, син Омрі, зацарював над Ізраїлем у році тридцятому й восьмому Аси, царя Юдиного. І царював Ахав, син Омрі, над Ізраїлем у Самарії двадцять і два роки.</verse>
        <verse osisID='1Kgs.16.30'>І робив Ахав, син Омрі, зло в Господніх очах більше від усіх, хто був перед ним.</verse>
        <verse osisID='1Kgs.16.31'>І було йому мало ходити в гріхах Єровоама, Неватового сина, і він узяв за жінку Єзавель, дочку Етбаала, сидонського царя. І він пішов, і служив Ваалові, і вклонявся йому.</verse>
        <verse osisID='1Kgs.16.32'>І він поставив жертівника для Ваала в Вааловому домі, якого збудував у Шомероні.</verse>
        <verse osisID='1Kgs.16.33'>І зробив Ахав Астарту. І Ахав далі чинив, щоб гнівити Господа, Бога Ізраїлевого, більше від усіх Ізраїлевих царів, що були перед ним.</verse>
        <verse osisID='1Kgs.16.34'>За його днів Хіїл з Бет-Елу відбудував Єрихона, на перворіднім своїм Авірамові він заклав його фундаменти, а на наймолодшім своїм Сеґівові повставляв брами його, за словом Господа, що говорив через Ісуса, Навинового сина.</verse>
      </chapter>
      <chapter osisID='1Kgs.17'>
        <verse osisID='1Kgs.17.1'>І сказав тішб'янин Ілля, з ґілеадських мешканців, до Ахава: Як живий Господь, Бог Ізраїлів, що перед лицем Його я стою, цими роками не буде роси та дощу, але тільки за моїм словом!</verse>
        <verse osisID='1Kgs.17.2'>І було до нього слово Господнє, говорячи:</verse>
        <verse osisID='1Kgs.17.3'>Іди звідси, й обернешся собі на схід, і сховаєшся при потоці Керіті, що навпроти Йордану.</verse>
        <verse osisID='1Kgs.17.4'>І станеться, будеш ти пити з потоку, а крукам наказав Я годувати тебе там.</verse>
        <verse osisID='1Kgs.17.5'>І він пішов, і зробив за Господнім словом: і пішов, й осівся при потоці Керіті, що навпроти Йордану.</verse>
        <verse osisID='1Kgs.17.6'>А круки приносили йому хліба та м'яса вранці, і хліба та м'яса ввечорі, а з потоку він пив.</verse>
        <verse osisID='1Kgs.17.7'>І сталося на кінці днів, і висох потік, бо в краю не було дощу.</verse>
        <verse osisID='1Kgs.17.8'>І було Господнє слово до нього, говорячи:</verse>
        <verse osisID='1Kgs.17.9'>Устань, іди до Сарепти сидонської, й осядеш там. Ось наказав Я там одній вдові, щоб годувала тебе.</verse>
        <verse osisID='1Kgs.17.10'>І він устав та й пішов до Сарепти. І прибув він до входу міста, аж ось там збирає дрова одна вдова. І він кликнув до неї й сказав: Візьми мені трохи води до посудини, й я нап'юся.</verse>
        <verse osisID='1Kgs.17.11'>І пішла вона взяти. А він кликнув до неї й сказав: Візьми мені й шматок хліба в свою руку!</verse>
        <verse osisID='1Kgs.17.12'>А та відказала: Як живий Господь, Бог твій, не маю я калача, а тільки повну пригорщу борошна в дзбанку та трохи олії в горняті. А оце я назбираю дві полінці дров, і піду, і приготовлю це собі та синові своєму. І з'їмо ми, та й помремо...</verse>
        <verse osisID='1Kgs.17.13'>І сказав до неї Ілля: Не бійся! Піди, зроби за своїм словом. Тільки спочатку зроби мені з того малого калача, і винесеш мені, а для себе та для сина свого зробиш потім.</verse>
        <verse osisID='1Kgs.17.14'>Бо так сказав Господь, Бог Ізраїлів: Дзбанок муки не скінчиться, і не забракне в горняті олії аж до дня, як Господь дасть дощу на поверхню землі.</verse>
        <verse osisID='1Kgs.17.15'>І пішла вона, із зробила за словом Іллі, і їла вона й він та її дім довгі дні,</verse>
        <verse osisID='1Kgs.17.16'>дзбанок муки не скінчився, і не забракло в горняті олії, за словом Господа, що говорив через Іллю.</verse>
        <verse osisID='1Kgs.17.17'>І сталося по тих пригодах, заслаб був син тієї жінки, господині того дому. І була його хвороба дуже тяжка, аж духу не позосталося в ньому.</verse>
        <verse osisID='1Kgs.17.18'>І сказала вона до Іллі: Що тобі до мене, чоловіче Божий? Прийшов ти до мене, щоб згадувати мій гріх та щоб убити мого сина!...</verse>
        <verse osisID='1Kgs.17.19'>І сказав він до неї: Дай мені сина свого! І він узяв його з лоня її, і виніс його в горницю, де він сидів, і поклав його на своєму ліжку.</verse>
        <verse osisID='1Kgs.17.20'>І кликнув він до Господа й сказав: Господи, Боже мій, чи й цій удові, що я в неї мешкаю, учиниш зло, щоб убити її сина?</verse>
        <verse osisID='1Kgs.17.21'>І витягся він тричі над дитиною, і кликав до Господа та казав: Господи, Боже мій, нехай вернеться душа цієї дитини в неї!</verse>
        <verse osisID='1Kgs.17.22'>І вислухав Господь голоса Іллі, і вернулася душа дитини в неї, і вона ожила...</verse>
        <verse osisID='1Kgs.17.23'>І взяв Ілля дитину, і зніс її з горниці додолу, і віддав її матері її. І сказав Ілля: Дивися, твій син живий!</verse>
        <verse osisID='1Kgs.17.24'>І сказала та жінка до Іллі: Тепер то я знаю, що ти Божий чоловік, а Господнє слово в устах твоїх правда!</verse>
      </chapter>
      <chapter osisID='1Kgs.18'>
        <verse osisID='1Kgs.18.1'>І минуло багато днів, і було Господнє слово до Іллі третього року, говорячи: Іди, покажися до Ахава, а Я дам дощ на поверхню землі.</verse>
        <verse osisID='1Kgs.18.2'>І пішов Ілля показатися до Ахава. А в Асирії був сильний голод.</verse>
        <verse osisID='1Kgs.18.3'>І покликав Ахав Овдія, що був над домом, а Овдій був дуже богобійний.</verse>
        <verse osisID='1Kgs.18.4'>І сталося, коли Єзавель вигублювала Господніх пророків, то Овдій узяв сотню пророків, та й сховав їх по п'ятидесяти чоловіка в печері, і годував їх хлібом та водою.</verse>
        <verse osisID='1Kgs.18.5'>І сказав Ахав до Овдія: Іди по Краю до всіх водних джерел та до всіх потоків, може знайдемо трави, і позоставимо при житті коня та мула, і не вигубимо худоби..</verse>
        <verse osisID='1Kgs.18.6'>І поділили вони собі Край, щоб перейти по ньому, Ахав пішов однією дорогою сам, Овдій пішов сам другою дорогою.</verse>
        <verse osisID='1Kgs.18.7'>І був Овдій у дорозі, аж ось Ілля назустріч йому. І пізнав він його, і впав на обличчя своє та й сказав: Чи то ти, пане мій Іллє?</verse>
        <verse osisID='1Kgs.18.8'>А той відказав йому: Я. Іди, скажи панові своєму: Ось тут Ілля!</verse>
        <verse osisID='1Kgs.18.9'>А він сказав: Чим я прогрішив, що ти віддаєш свого раба в Ахавову руку, щоб він убив мене?</verse>
        <verse osisID='1Kgs.18.10'>Як живий Господь, Бог твій, немає народу та царства, що туди не посилав би пан мій шукати тебе. А коли говорили: Нема його, то він заприсягав те царство та той народ, що знайдуть тебе.</verse>
        <verse osisID='1Kgs.18.11'>А тепер ти говориш: Іди, скажи своєму панові: Ось тут Ілля!</verse>
        <verse osisID='1Kgs.18.12'>І станеться, я піду від тебе, а Дух Господній понесе тебе на те місце, якого не знаю. І прийду я, щоб донести Ахаву, а коли він не знайде тебе, то вб'є мене. А раб твій боїться Господа від своєї молодости.</verse>
        <verse osisID='1Kgs.18.13'>Чи ж не було сказано панові моєму те, що зробив я, коли Єзавель побивала Господніх пророків, а я сховав був із Господніх пророків сотню чоловіка, по п'ятидесяти чоловіка в печері, і годував їх хлібом та водою?</verse>
        <verse osisID='1Kgs.18.14'>А тепер ти кажеш: Іди, скажи своєму панові: Ось тут Ілля, і він мене вб'є!...</verse>
        <verse osisID='1Kgs.18.15'>Та Ілля відказав: Як живий Господь Саваот, що я стою перед Його лицем, сьогодні я покажуся йому!</verse>
        <verse osisID='1Kgs.18.16'>І пішов Овдій назустріч Ахаву, та й доніс йому те. І пішов Ахав навпроти Іллі.</verse>
        <verse osisID='1Kgs.18.17'>І сталося, коли Ахав побачив Іллю, то Ахав сказав до нього: Чи це ти, що непокоїш Ізраїля?</verse>
        <verse osisID='1Kgs.18.18'>А той відказав: Не я внещасливив Ізраїля, а тільки ти та дім твого батька через ваше недотримання Господніх заповідей, та й ти пішов за Ваалами.</verse>
        <verse osisID='1Kgs.18.19'>А тепер пошли, збери до мене на гору Кармел усього Ізраїля та чотири сотні й п'ятдесят Ваалових пророків, та чотири сотні пророків Астарти, що їдять зо столу Єзавелі.</verse>
        <verse osisID='1Kgs.18.20'>І послав Ахав по всіх Ізраїлевих синах, і зібрав пророків на гору Кармел.</verse>
        <verse osisID='1Kgs.18.21'>І підійшов Ілля до всього народу й сказав: Чи довго ви будете скакати на двох галузках? Якщо Господь Бог, ідіть за Ним, а якщо Ваал ідіть за ним! Та не відповів йому народ ані слова.</verse>
        <verse osisID='1Kgs.18.22'>І сказав Ілля до народу: Я сам позостався Господній пророк, а пророків Ваалових чотири сотні й п'ятдесят чоловіка.</verse>
        <verse osisID='1Kgs.18.23'>І нехай дадуть нам двох бичків, і нехай вони виберуть собі одного бичка, і нехай заріжуть його, і нехай покладуть на дрова, а огню не покладуть. І я приготую одного бичка, і дам на дрова, а огню не покладу.</verse>
        <verse osisID='1Kgs.18.24'>І ви покличете ім'я бога вашого, а я покличу Ім'я Господа. І станеться, той Бог, що відповість огнем, Він Бог! І відповів той народ та й сказав: Це добре слово!</verse>
        <verse osisID='1Kgs.18.25'>І сказав Ілля до Ваалових пророків: Виберіть собі одного бичка, і приготуйте перші, бо ви численніші, і покличте ім'я свого бога, і огню не покладете.</verse>
        <verse osisID='1Kgs.18.26'>І взяли вони того бичка, що він дав їм, і вони приготували й кликали Ваалове ім'я від ранку й аж до полудня, говорячи: Ваале, почуй нас! Та не було ані голосу, ані відповіді. І скакали вони біля жертівника, що зробили.</verse>
        <verse osisID='1Kgs.18.27'>І сталося опівдні, і сміявся з них Ілля й говорив: Кличте голосом сильнішим, бо він бог! Може він роздумує, або відлучився, або в дорозі! Може він спить, то прокинеться!</verse>
        <verse osisID='1Kgs.18.28'>І стали вони кликати голосом сильнішим, і кололися, за своїм звичаєм, мечами та ратищами, аж лилася з них кров.</verse>
        <verse osisID='1Kgs.18.29'>І сталося, як минувся південь, то вони пророкували аж до часу принесення хлібної жертви, та не було ані голосу, ані відповіді, ані слуху...</verse>
        <verse osisID='1Kgs.18.30'>І сказав Ілля до всього народу: Підійдіть до мене! І підійшов увесь народ до нього, а він поправив розбитого Господнього жертівника.</verse>
        <verse osisID='1Kgs.18.31'>І взяв Ілля дванадцятеро каміння, за числом племен синів Якова, до якого було слово Господнє, говорячи: Ізраїль буде ім'я твоє!</verse>
        <verse osisID='1Kgs.18.32'>і збудував із того каміння жертівника в Ім'я Господнє, і зробив рова, площею на дві саті насіння, навколо жертівника.</verse>
        <verse osisID='1Kgs.18.33'>І наклав дров, і зарізав бичка та й поклав на дровах.</verse>
        <verse osisID='1Kgs.18.34'>І він сказав: Наповніть чотири відрі води, і нехай виллють на цілопалення та на дрова. І сказав: Повторіть! І повторили. І сказав: Зробіть утретє! І зробили втретє.</verse>
        <verse osisID='1Kgs.18.35'>І потекла вода навколо жертівника, а також рів наповнився водою.</verse>
        <verse osisID='1Kgs.18.36'>І сталося в час принесення хлібної жертви, що підійшов пророк Ілля та й сказав: Господи, Боже Авраамів, Ісаків та Ізраїлів! Сьогодні пізнають, що Ти Ізраїлів Бог, а я Твій раб, і що все оце я зробив Твоїм словом.</verse>
        <verse osisID='1Kgs.18.37'>Вислухай мене, Господи, вислухай мене, і нехай пізнає цей народ, що Ти Господь, Бог, і Ти обернеш їхнє серце назад!</verse>
        <verse osisID='1Kgs.18.38'>І спав Господній огонь, та й пожер цілопалення, і дрова, і каміння, і порох, і вилизав воду, що в рові...</verse>
        <verse osisID='1Kgs.18.39'>І побачили це всі люди, та й попадали на обличчя свої й говорили: Господь, Він Бог, Господь, Він Бог!</verse>
        <verse osisID='1Kgs.18.40'>І сказав до них Ілля: Схопіть Ваалових пророків! Нехай ніхто не втече з них! І похапали їх, а Ілля звів їх до потоку Кішон, та й порізав їх...</verse>
        <verse osisID='1Kgs.18.41'>І сказав Ілля до Ахава: Увійди, їж і пий, бо ось чути шум дощу.</verse>
        <verse osisID='1Kgs.18.42'>І пішов Ахав, щоб їсти та пити, а Ілля зійшов на верхів'я Кармелу, і нахилився до землі, і поклав обличчя своє між свої коліна.</verse>
        <verse osisID='1Kgs.18.43'>І сказав він до свого хлопця: Вийди, подивися в напрямі моря! І той вийшов і подивився та й сказав: Нема нічого. Та він відказав: Вернися сім раз!</verse>
        <verse osisID='1Kgs.18.44'>І сталося сьомого разу, і він сказав: Ось мала хмара, немов долоня людська, підіймається з моря. А він сказав: Піди, скажи Ахавові: Запрягай і зійди, і не затримає тебе дощ.</verse>
        <verse osisID='1Kgs.18.45'>І сталося по недовгому часі, і потемніло небо від хмар, і зірвався вітер, і пішов великий дощ. А Ахав сів на воза, та й відправився в Їзреел.</verse>
        <verse osisID='1Kgs.18.46'>А Господня рука була на Іллі. І він оперезав свої стегна, та й побіг перед Ахавом аж до самого Їзреелу.</verse>
      </chapter>
      <chapter osisID='1Kgs.19'>
        <verse osisID='1Kgs.19.1'>А Ахав доніс Єзавелі все, що зробив був Ілля, і все те, що він повбивав усіх пророків мечем.</verse>
        <verse osisID='1Kgs.19.2'>І послала Єзавель посланця до Іллі, говорячи: Отак нехай зроблять мені боги, і так нехай додадуть, якщо цього часу взавтра я не зроблю душі твоїй, як зроблено душі кожного з них!</verse>
        <verse osisID='1Kgs.19.3'>І побачив він це, і встав та й пішов, боячись за душу свою. І прийшов він до Юдиної Беер-Шеви, і позоставив там свого хлопця.</verse>
        <verse osisID='1Kgs.19.4'>А сам пішов пустинею, дорогою одного дня, і сів під одним ялівцем, і зажадав собі смерти, і сказав: Досить тепер, Господи! Візьми душу мою, бо я не ліпший від батьків своїх!...</verse>
        <verse osisID='1Kgs.19.5'>І поклався він, і заснув під одним ялівцем. Аж ось Ангол діткнувся його та й сказав йому: Устань та попоїж!</verse>
        <verse osisID='1Kgs.19.6'>І глянув він, аж ось у його головах калач, спечений на вугіллі, та дзбанок води. І він їв та пив, і знову поклався.</verse>
        <verse osisID='1Kgs.19.7'>І вернувся Ангол Господній удруге, і діткнувся його та й сказав: Устань, попоїж, бо дорога тяжка перед тобою.</verse>
        <verse osisID='1Kgs.19.8'>І він устав, і попоїв та напився. І він ішов, підкріплений тією їжею, сорок день та сорок ночей аж до Божої гори Хорив.</verse>
        <verse osisID='1Kgs.19.9'>І прибув він туди до печери, і переночував там, аж ось Господнє слово до нього. І сказав Він йому: Чого ти тут, Іллє?</verse>
        <verse osisID='1Kgs.19.10'>А той відказав: Я був дуже горливий для Господа, Бога Саваота, бо Ізраїлеві сини покинули заповіта Твого та порозбивали жертівники Твої, а пророків Твоїх повбивали мечем, і позостався я сам. І шукали вони душу мою, щоб узяти її.</verse>
        <verse osisID='1Kgs.19.11'>А Він відказав: Вийди, і станеш на горі перед Господнім лицем. Аж ось переходитиме Господь, а перед Господнім лицем вітер великий та міцний, що зриває гори та скелі ламає. Та не в вітрі Господь. А по вітрі трус землі, та не в трусі Господь.</verse>
        <verse osisID='1Kgs.19.12'>А по трусі огонь, і не в огні Господь. А по огні тихий лагідний голос.</verse>
        <verse osisID='1Kgs.19.13'>І сталося, як почув це Ілля, то закрив своє обличчя плащем своїм, та й вийшов, і став у входа печери. Аж ось до нього Голос, що говорив: Чого ти тут, Іллє?</verse>
        <verse osisID='1Kgs.19.14'>А він відказав: Я був дуже горливий для Господа, Бога Саваота, бо Ізраїлеві сини покинули заповіта Твого та порозбивали жертівники твої, а пророків Твоїх повбивали мечем, і позостався я сам. І шукали вони душу мою, щоб узяти її.</verse>
        <verse osisID='1Kgs.19.15'>І сказав до нього Господь: Іди, вернися на свою дорогу на Дамаську пустиню. І прийдеш, і помажеш Хазаїла на царя над Сирією.</verse>
        <verse osisID='1Kgs.19.16'>А Єгу, Німшієвого сина, помажеш на царя над Ізраїлем, а Єлисея, Шафатового сина з Авел-Мехоли, помажеш на пророка замість себе.</verse>
        <verse osisID='1Kgs.19.17'>І станеться, хто втече від Хазаїлового меча, того вб'є Єгу, а хто втече від меча Єгу, того вб'є Єлисей.</verse>
        <verse osisID='1Kgs.19.18'>А в Ізраїлі Я позоставив сім тисяч, усі коліна, що не схилялися перед Ваалом, та всі уста, що не цілували його.</verse>
        <verse osisID='1Kgs.19.19'>І пішов він ізвідти, і знайшов Єлисея, Шафатового сина, а він оре. Дванадцять запрягів перед ним, а він при дванадцятому. І підійшов до нього Ілля та й кинув йому свого плаща.</verse>
        <verse osisID='1Kgs.19.20'>І позоставив той волів, та й побіг за Іллею й сказав: Нехай поцілую я батька свого та свою матір, та й піду за тобою! А той відказав йому: Іди, але вернися, бо що я зробив тобі?</verse>
        <verse osisID='1Kgs.19.21'>І вернувся він від нього, і взяв запряга волів та й приніс його в жертву, а ярмами волів зварив його м'ясо, і дав народові, а ті їли. І він устав, і пішов за Іллею, та й служив йому.</verse>
      </chapter>
      <chapter osisID='1Kgs.20'>
        <verse osisID='1Kgs.20.1'>А Бен-Гадад, цар сирійский, зібрав усе своє військо та тридцять і два царі з ним, і коні, і колесниці. І пішов він, і обліг Самарію та й воював проти неї.</verse>
        <verse osisID='1Kgs.20.2'>І послав він послів до Ахава, царя Ізраїлевого, до міста,</verse>
        <verse osisID='1Kgs.20.3'>та й сказав йому: Так сказав Бен-Гадад: Срібло твоє та золото твоє моє воно, а жінки твої та сини твої, ці найліпші, мої вони!</verse>
        <verse osisID='1Kgs.20.4'>І відповів Ізраїлів цар та й сказав: Буде за словом твоїм, пане мій царю! Твій я та все, що моє!</verse>
        <verse osisID='1Kgs.20.5'>І знову вернулися ті посли та й сказали: Так сказав Бен-Гадад, говорячи: Я посилав до тебе, говорячи: Ти даси мені срібло своє, і золото своє, і жінок своїх, і синів своїх.</verse>
        <verse osisID='1Kgs.20.6'>А взавтра цього часу пошлю я своїх рабів до тебе, і вони перешукають дім твій та доми твоїх рабів. І станеться, на все, що сподобається їм, вони накладуть свої руки, та й заберуть...</verse>
        <verse osisID='1Kgs.20.7'>І скликав Ізраїлів цар усіх старших Краю та й сказав: Довідайтеся й побачите, що він шукає зла, бо послав до мене по жінок моїх, і по синів моїх, і по срібло моє, і по золото моє, і я йому не відмовив.</verse>
        <verse osisID='1Kgs.20.8'>І сказали до нього всі старші та ввесь народ: Не слухай, і не погоджуйся!</verse>
        <verse osisID='1Kgs.20.9'>І сказав він до послів Бен-Гадада: Скажіть моєму панові цареві: Усе, про що посилав ти до свого раба напочатку, я зроблю, а цієї речі зробити не можу. І пішли посли, і віднесли йому відповідь.</verse>
        <verse osisID='1Kgs.20.10'>І послав до нього Бен-Гадад та й сказав: Нехай так зроблять мені боги, і нехай так додадуть, якщо самарійського пороху вистачить по жмені всьому народові, що стоїть при мені!...</verse>
        <verse osisID='1Kgs.20.11'>І відповів Ізраїлів цар та й сказав: Кажіть: Хай не хвалиться той, хто меча припинає, а той, хто розв'язує!</verse>
        <verse osisID='1Kgs.20.12'>І сталося, як почув він цю відповідь, а він пив, він та царі в шатрах, то сказав до своїх рабів: Пустіть тарани! І вони пустили тарани на місто.</verse>
        <verse osisID='1Kgs.20.13'>Аж ось один пророк підійшов до Ахава, Ізраїлевого царя, та й сказав: Так сказав Господь: Чи бачив ти ввесь оцей великий натовп? Ось Я даю його сьогодні в руку твою, і ти пізнаєш, що Я Господь!</verse>
        <verse osisID='1Kgs.20.14'>І сказав Ахав: Ким? А той відказав: Так сказав Господь: Слугами начальників округ. І сказав: Хто розпічне війну? А той відказав: Ти.</verse>
        <verse osisID='1Kgs.20.15'>І перелічив він слуг начальників судових округ, і було дві сотні й тридцять два. А по них перелічив увесь народ, усіх Ізраїлевих синів, сім тисяч.</verse>
        <verse osisID='1Kgs.20.16'>І вийшли вони опівдні, а Бен-Гадад пив п'яний у шатрах, він та царі, тридцять і два царі, що допомагали йому.</verse>
        <verse osisID='1Kgs.20.17'>І вийшли напочатку слуги начальників округ. І послав Бен-Гадад, і донесли йому, кажучи: Ось повиходили люди з Самарії.</verse>
        <verse osisID='1Kgs.20.18'>А він відказав: Якщо на мир вийшли вони, схопіть їх живих, а якщо на війну повиходили, теж живими схопіть їх у неволю!</verse>
        <verse osisID='1Kgs.20.19'>А то вийшли з міста слуги начальників округ та військо, що йшло за ними.</verse>
        <verse osisID='1Kgs.20.20'>І побивали вони один одного, і побігли сиріяни, а Ізраїль їх гнав. Та втік Бен-Гадад, сирійський цар, на коні та з верхівцями.</verse>
        <verse osisID='1Kgs.20.21'>І вийшов Ізраїлів цар, та й побив коні та колесниці, і завдав в Сирії великої поразки.</verse>
        <verse osisID='1Kgs.20.22'>І підійшов пророк до Ізраїлевого царя та й сказав йому: Іди, тримайся мужньо, і пізнай та побач, що ти зробиш, бо, як мине рік, сирійський цар знову піде на тебе.</verse>
        <verse osisID='1Kgs.20.23'>А слуги сирійського царя сказали йому: Бог гір їхній Бог, тому вони були сильніші від нас. Але воюймо з ними на рівнині, присягаємо, що будемо сильніші від них!</verse>
        <verse osisID='1Kgs.20.24'>І зроби цю річ: Поскидай тих царів, кожного з його місця, і понаставляй намісників замість них.</verse>
        <verse osisID='1Kgs.20.25'>А ти збереш собі військо, як те, що відпало від тебе, і коней, скільки було коней, і колесниць, скільки було колесниць, і будемо воювати з ними на рівнині. Присягаємо, що ми будемо сильніші від них! І він послухався їхнього голосу, і зробив так.</verse>
        <verse osisID='1Kgs.20.26'>І сталося по році, і Бен-Гадад переглянув Сирію, і пішов до Афеку на війну з Ізраїлем.</verse>
        <verse osisID='1Kgs.20.27'>А Ізраїлеві сини були переглянені й забезпечені живністю, та й вийшли навпроти них. І таборували Ізраїлеві сини навпроти них, як дві отарі кіз, а сиріяни наповнили Край.</verse>
        <verse osisID='1Kgs.20.28'>І підійшов Божий чоловік, і говорив до Ізраїлевого царя та й сказав: Так сказав Господь: Тому, що сказали сиріяни: Господь Бог гір, а не Бог долин Він, то дам увесь цей великий натовп у твою руку, і ви пізнаєте, що Я Господь!</verse>
        <verse osisID='1Kgs.20.29'>І таборували ті навпроти тих сім день. І сталося сьомого дня, і розпалився бій, і побили Ізраїлеві сини Сирію, сто тисяч піхоти, одного дня.</verse>
        <verse osisID='1Kgs.20.30'>А позосталі повтікали до Афеку, до міста, та впав мур на двадцять і сім тисяч позосталих чоловіка. А Бен-Гадад утік і ввійшов до міста, до внутрішньої кімнати.</verse>
        <verse osisID='1Kgs.20.31'>І сказали до нього його слуги: Ось ми чули, що царі Ізраїлевого дому вони царі милостиві. Покладім веретища на стегна свої, а шнури на свої голови, і вийдім до Ізраїлевого царя, може він пощадить твою душу.</verse>
        <verse osisID='1Kgs.20.32'>І підперезали вони веретищами стегна свої, а шнури на свої голови, і прийшли до Ізраїлевого царя та й сказали: Твій раб Бен-Гадад сказав: Нехай живе душа моя! А той відказав: Чи він іще живий? Він мій брат!</verse>
        <verse osisID='1Kgs.20.33'>А ті люди взяли це за натяка, і поспішили скористатися з того й сказали: Брат твій Бен-Гадад! І той відказав: Підіть, приведіть його! І вийшов до нього Бен-Гадад, а той посадив його на колесницю.</verse>
        <verse osisID='1Kgs.20.34'>І сказав до нього Бен-Гадад: Ті міста, що батько мій був забрав від твого батька, я поверну. І ти урядиш собі в Дамаску вулиці, як мій батько урядив був у Самарії. А Я сказав Ахав по умові відпущу тебе. І він склав з ним умову, та й відпустив його.</verse>
        <verse osisID='1Kgs.20.35'>Тоді один чоловік із пророчих синів сказав до свого ближнього за Господнім словом: Удар мене! Та відмовився той чоловік ударити його.</verse>
        <verse osisID='1Kgs.20.36'>І сказав він йому: За те, що ти не послухався Господнього голосу, то ось ти підеш від мене і вб'є тебе лев! І пішов той від нього, і спіткав його лев та й забив.</verse>
        <verse osisID='1Kgs.20.37'>І знайшов він іншого чоловіка та й сказав: Удар мене! І той чоловік ударив його, ударив та й зранив.</verse>
        <verse osisID='1Kgs.20.38'>І пішов той пророк, і став цареві на дорозі, і перебрався, і закрив хусткою очі свої.</verse>
        <verse osisID='1Kgs.20.39'>І сталося, цар проходив, а він кричав до царя й говорив: Раб твій ввійшов у середину бою. Аж ось один чоловік відійшов, і підвів до мене мужа й сказав: Пильнуй цього мужа! Якщо його не стане, то буде твоє життя замість його життя, або відважиш таланта срібла.</verse>
        <verse osisID='1Kgs.20.40'>І сталося, раб твій робив тут та тут, а він зник. І сказав до нього Ізраїлів цар: Такий твій присуд, ти сам проказав.</verse>
        <verse osisID='1Kgs.20.41'>А той спішно зняв хустку з-над очей своїх, і пізнав його Ізраїлів цар, що він із пророків.</verse>
        <verse osisID='1Kgs.20.42'>А той йому сказав: Так сказав Господь: Тому, що ти випустив із руки чоловіка, Мені призначеного, то буде життя твоє за його життя, а народ твій за його народ!...</verse>
        <verse osisID='1Kgs.20.43'>І пішов Ізраїлів цар до свого дому незадоволений та гнівний, і прибув у Самарію.</verse>
      </chapter>
      <chapter osisID='1Kgs.21'>
        <verse osisID='1Kgs.21.1'>І сталося по цих пригодах таке. У їзреелянина Навота, що в Їзреелі, був виноградник при палаті Ахава, самарійського царя.</verse>
        <verse osisID='1Kgs.21.2'>І говорив Ахав до Навота, кажучи: Дай мені свого виноградника, і він буде мені за яринного города, бо він близький до мого дому. А я дам тобі замість нього виноградника ліпшого від нього. Якщо це добре в очах твоїх, я дам тобі срібла, ціну його.</verse>
        <verse osisID='1Kgs.21.3'>І сказав Навот до Ахава: Заборонено мені від Господа, щоб я дав тобі спадщину моїх батьків.</verse>
        <verse osisID='1Kgs.21.4'>І ввійшов Ахав до дому свого незадоволений та гнівний через те слово, яке говорив йому їзреелянин Навот, бо той сказав: Не дам тобі спадщини батьків моїх! І ліг він на ліжку своїм, і відвернув своє обличчя, і не їв хліба.</verse>
        <verse osisID='1Kgs.21.5'>І прийшла до нього жінка його Єзавель та й сказала йому: Чого це твій дух сумний, і ти не їси хліба?</verse>
        <verse osisID='1Kgs.21.6'>І сказав він до неї: Бо я говорив до їзреелянина Навота. І сказав я йому: Дай мені свого виноградника за срібло, або, якщо ти хочеш, дам тобі замість нього виноградника ліпшого. Та він відказав: Не дам тобі свого виноградника!</verse>
        <verse osisID='1Kgs.21.7'>І сказала до нього його жінка Єзавель: Отепер ти зробишся царем над Ізраїлем. Устань, поїж хліба, і нехай буде веселе твоє серце. А виноградника їзреелянина Навота дам тобі я.</verse>
        <verse osisID='1Kgs.21.8'>І понаписувала вона листи в імені Ахава, і позапечатувала їх його печаткою, та й порозсилала ті листи до старших та до вельможних, що були в його місті, що сиділи з Навотом.</verse>
        <verse osisID='1Kgs.21.9'>А в тих листах вона понаписувала так: Оголосіть піст, і посадіть Навота на чолі народу.</verse>
        <verse osisID='1Kgs.21.10'>І посадіть двох негідних людей навпроти нього, нехай свідчать на нього, кажучи: Ти зневажив Бога й царя. І виведіть його, і вкаменуйте його, і нехай він помре...</verse>
        <verse osisID='1Kgs.21.11'>І зробили мужі його міста, старші та вельможні, що сиділи в його місті, так, як послала до них Єзавель, як було написано в листах, які вона порозсилала до них.</verse>
        <verse osisID='1Kgs.21.12'>Оголосили вони піст, і посадили Навота на чолі народу.</verse>
        <verse osisID='1Kgs.21.13'>І прийшли два чоловіки негідні, і сіли навпроти нього. І ті негідні люди свідчили на нього, на Навота, перед народом, говорячи: Навот зневажив Бога й царя! І вивели його поза місто, та й укаменували його камінням, і він помер...</verse>
        <verse osisID='1Kgs.21.14'>І послали вони до Єзавелі, говорячи: Навот укаменований і помер.</verse>
        <verse osisID='1Kgs.21.15'>І сталося, як почула Єзавель, що Навот укаменований і помер, то сказала Єзавель до Ахава: Устань, посядь виноградника їзреелянина Навота, що відмовив дати його тобі за срібло, бо Навот не живий, а помер.</verse>
        <verse osisID='1Kgs.21.16'>І сталося, як почув Ахав, що Навот помер, то Ахав устав, щоб зійти до виноградника їзреелянина Навота, щоб посісти його.</verse>
        <verse osisID='1Kgs.21.17'>І було Господнє слово до тішб'янина Іллі, говорячи:</verse>
        <verse osisID='1Kgs.21.18'>Устань, зійди назустріч Ахава, Ізраїлевого царя, що в Сирії, ось він у Навотовому винограднику, куди зійшов, щоб посісти його.</verse>
        <verse osisID='1Kgs.21.19'>І будеш говорити до нього, кажучи: Так сказав Господь: Ти вбив, а тепер хочеш посісти? І говоритимеш до нього, кажучи: Так сказав Господь: На тому місці, де пси лизали Навотову кров, пси лизатимуть і твою власну кров!</verse>
        <verse osisID='1Kgs.21.20'>І сказав Ахав до Іллі: Ось ти знайшов мене, вороже мій! А той відказав: Знайшов, бо ти запродався чинити зло в Господніх очах.</verse>
        <verse osisID='1Kgs.21.21'>Ось Я спроваджую на тебе лихо, і вигублю все за тобою, і вигублю Ахавові навіть те, що мочить на стіну, і невільного та вільного в Ізраїлі!</verse>
        <verse osisID='1Kgs.21.22'>І зроблю з твоїм домом, як із домом Єровоама, Неватового сина, й як із домом Баші, Ахієвого сина, за той гнів, яким розгнівив ти Мене та ввів у гріх Ізраїля.</verse>
        <verse osisID='1Kgs.21.23'>І також до Єзавелі говорив Господь, кажучи: Пси з'їдять Єзавель на передмур'ї Їзреелу.</verse>
        <verse osisID='1Kgs.21.24'>Померлого в Ахава в місті поїдять пси, а померлого на полі поїсть птаство небесне.</verse>
        <verse osisID='1Kgs.21.25'>Бо ще не було такого, як Ахав, що запродався чинити зло в Господніх очах, що його намовила жінка його Єзавель.</verse>
        <verse osisID='1Kgs.21.26'>І він чинив дуже гидке, ідучи за ідолами, усе так, як робили амореяни, що їх Господь повиганяв перед Ізраїлевими синами.</verse>
        <verse osisID='1Kgs.21.27'>І сталося, як Ахав почув ці слова, то роздер він шати свої, і зодягнув на тіло своє веретище, і постив, і лежав у веретищі, і ходив сумовито...</verse>
        <verse osisID='1Kgs.21.28'>І було Господнє слово до тішб'янина Іллі, говорячи:</verse>
        <verse osisID='1Kgs.21.29'>Чи ти спостеріг, що Ахав упокорився перед лицем Моїм? За те, що він упокорився перед Моїм лицем, не наведу Я лиха за його днів, за днів його сина наведу Я те лихо на його дім.</verse>
      </chapter>
      <chapter osisID='1Kgs.22'>
        <verse osisID='1Kgs.22.1'>І прожили вони три роки, і не було війни між Сирією та між Ізраїлем.</verse>
        <verse osisID='1Kgs.22.2'>І сталося третього року, і зійшов Йосафат, цар Юдин, до Ізраїлевого царя.</verse>
        <verse osisID='1Kgs.22.3'>І сказав Ізраїлів цар до своїх слуг: Чи ви знаєте, що ґілеадський Рамот наш? А ми мовчимо, замість того, щоб забрати його з руки сирійського царя.</verse>
        <verse osisID='1Kgs.22.4'>І сказав він до Йосафата: Чи ти підеш зо мною на війну до ґілеадського Рамоту? А Йосафат відказав: Я як ти, народ мій як народ твій, мої коні як твої коні!</verse>
        <verse osisID='1Kgs.22.5'>І сказав Йосафат до Ізраїлевого царя: Вивідай зараз слово Господнє!</verse>
        <verse osisID='1Kgs.22.6'>І зібрав Ізраїлів цар пророків, близько чотирьох сотень чоловіка, та й сказав до них: Чи йти мені на війну на ґілеадський Рамот, чи занехати? А ті відказали: Іди, а Господь дасть його в цареву руку.</verse>
        <verse osisID='1Kgs.22.7'>І сказав Йосафат: Чи нема тут іще Господнього пророка, і вивідаємо від нього.</verse>
        <verse osisID='1Kgs.22.8'>І сказав Ізраїлів цар до Йосафата: Є ще один муж, щоб від нього вивідати Господа. Та я ненавиджу його, бо він не пророкує на мене добре, а тільки зле. Це Міхей, син Їмлин. А Йосафат відказав: Нехай цар не говорить так!</verse>
        <verse osisID='1Kgs.22.9'>І покликав Ізраїлів цар одного євнуха, і сказав: Приведи скоріш Міхея, Їмлиного сина!</verse>
        <verse osisID='1Kgs.22.10'>І цар Ізраїлів та цар Юдин сиділи кожен на троні своїм, повбирані в шати при вході до брами Самарії, а всі пророки пророкували перед ними.</verse>
        <verse osisID='1Kgs.22.11'>А Седекія, Кенаанин син, зробив собі залізні роги й сказав: Так сказав Господь: Оцим будеш побивати сиріян аж до вигублення їх!</verse>
        <verse osisID='1Kgs.22.12'>І всі пророки пророкували так, говорячи: Виходь до ґілеадського Рамоту, і пощастить тобі, і Господь дасть його в цареву руку.</verse>
        <verse osisID='1Kgs.22.13'>А той посланець, що пішов покликати Міхея, говорив до нього, кажучи: Ось слова тих пророків, одноусто звіщають цареві добро. Нехай же буде слово твоє, як слово кожного з них, і ти говоритимеш добре.</verse>
        <verse osisID='1Kgs.22.14'>І сказав Міхей: Як живий Господь, те, що скаже мені Господь, я те говоритиму!</verse>
        <verse osisID='1Kgs.22.15'>І прийшов він до царя, а цар сказав до нього: Міхею, чи підемо на війну до ґілеадського Рамоту, чи занехаємо? А той відказав йому: Вийди, і пощастить тобі, і Господь дасть у цареву руку.</verse>
        <verse osisID='1Kgs.22.16'>І сказав йому цар: Аж скільки разів я заприсягав тебе, що ти не говоритимеш мені нічого, тільки правду в Ім'я Господа?</verse>
        <verse osisID='1Kgs.22.17'>А той відказав: Я бачив усього Ізраїля, розпорошеного по горах, немов овець, що не мають пастуха. І сказав Господь: Немає в них пана, нехай вернуться з миром кожен до дому свого.</verse>
        <verse osisID='1Kgs.22.18'>І сказав Ізраїлів цар до Йосафата: Чи ж не казав я тобі, він не буде пророкувати мені доброго, а тільки лихе?</verse>
        <verse osisID='1Kgs.22.19'>А Міхей відказав: Тому послухай Господнього слова: Бачив я Господа, що сидів на престолі Своїм, а все небесне військо стояло при Ньому з правиці Його та з лівиці Його.</verse>
        <verse osisID='1Kgs.22.20'>І сказав Господь: Хто намовить Ахава, і він вийде й упаде в ґілеадському Рамоті? І говорив той так, а той говорив так.</verse>
        <verse osisID='1Kgs.22.21'>І вийшов дух, і став перед Господнім лицем та й сказав: Я намовлю його! І сказав йому Господь: Чим?</verse>
        <verse osisID='1Kgs.22.22'>А той відказав: Я вийду й стану духом неправди в устах усіх його пророків. А Господь сказав: Ти намовиш, а також переможеш; вийди та й зроби так!</verse>
        <verse osisID='1Kgs.22.23'>А тепер оце Господь дав духа неправди в уста всіх оцих пророків, а Господь говорив на тебе лихе...</verse>
        <verse osisID='1Kgs.22.24'>І підійшов Седекія, Кенаанин син, і вдарив Міхея по щоці та й сказав: Кудою це перейшов Дух Господній від мене, щоб говорити з тобою?</verse>
        <verse osisID='1Kgs.22.25'>А Міхей сказав: Ось ти побачиш це, коли вбіжиш до найдальшої кімнати, щоб сховатися.</verse>
        <verse osisID='1Kgs.22.26'>І сказав Ізраїлів цар: Візьми Міхея, і відведи до Амона, начальника міста, та до Йоаша, царевого сина,</verse>
        <verse osisID='1Kgs.22.27'>та й скажеш: Отак сказав цар: Посадіть оцього до в'язничного дому, і давайте йому їсти скупо хліба й скупо води, аж поки я не вернуся з миром.</verse>
        <verse osisID='1Kgs.22.28'>А Міхей відказав: Якщо справді вернешся ти з миром, то не говорив Господь через мене! І до того сказав: Слухайте це, всі народи!</verse>
        <verse osisID='1Kgs.22.29'>І вийшов Ізраїлів цар та Йосафат, цар Юдин, до ґілеадського Рамоту.</verse>
        <verse osisID='1Kgs.22.30'>І сказав Ізраїлів цар до Йосафата: Я переберуся, і піду на бій, а ти вбери свої царські шати! І перебрався Ізраїлів цар, і пішов на бій.</verse>
        <verse osisID='1Kgs.22.31'>А сирійський цар наказав керівникам своїх колесниць, тридцятьом і двом, говорячи: Не будете воювати з малим та з великим, а тільки з самим Ізраїлевим царем.</verse>
        <verse osisID='1Kgs.22.32'>І сталося, як керівники колесниць побачили Йосафата, то вони сказали: Це дійсно Ізраїлів цар! І зайшли на нього, щоб воювати, а Йосафат закричав.</verse>
        <verse osisID='1Kgs.22.33'>І сталося, як керівники колесниць побачили, що це не Ізраїлів цар, то повернули від нього.</verse>
        <verse osisID='1Kgs.22.34'>А один чоловік знехотя натягнув лука, та й ударив Ізраїлевого царя між підв'язанням пояса та між панцерем. А той сказав своєму візникові: Поверни назад, і виведи мене з табору, бо я ранений...</verse>
        <verse osisID='1Kgs.22.35'>І знявся бій того дня, а цар був поставлений на колесниці проти Сирії, і помер увечорі. І кров із рани текла в колесницю.</verse>
        <verse osisID='1Kgs.22.36'>А як сонце заходило, нісся крик у таборі такий: Кожен до міста свого, і кожен до краю свого!</verse>
        <verse osisID='1Kgs.22.37'>І помер цар, і був привезений до Самарії. І поховали царя в Самарії.</verse>
        <verse osisID='1Kgs.22.38'>І полоскали колесницю над ставом у Самарії, і пси лизали його кров, а блудниці мили своє тіло, за словом Господнім, що Він говорив.</verse>
        <verse osisID='1Kgs.22.39'>А решта Ахавових діл, і все, що він зробив був, і дім зо слонової кости, що він збудував, і всі міста, які він побудував, отож вони написані в Книзі Хроніки Ізраїлевих царів.</verse>
        <verse osisID='1Kgs.22.40'>І спочив Ахав із батьками своїми, а замість нього зацарював син його Ахазія.</verse>
        <verse osisID='1Kgs.22.41'>А Йосафат, Асин син, зацарював над Юдою в четвертому році Ахава, царя Ізраїлевого.</verse>
        <verse osisID='1Kgs.22.42'>Йосафат був віку тридцяти й п'яти літ, коли він зацарював, і двадцять і п'ять літ царював в Єрусалимі. А ім'я його матері Азува, дочка Шілхи.</verse>
        <verse osisID='1Kgs.22.43'>І ходив він усією дорогою батька свого Аси, і не збочував із неї, щоб чинити добре в Господніх очах. Тільки пагірки не були понищені, народ іще приносив жертви й кадив на пагірках.</verse>
        <verse osisID='1Kgs.22.44'>І Йосафат замирив з Ізраїлевим царем.</verse>
        <verse osisID='1Kgs.22.45'>А решта Йосафатових діл та лицарськість його, що він чинив був та як воював, отож вони написані в Книзі Хроніки Юдиних царів.</verse>
        <verse osisID='1Kgs.22.46'>А решту блудодіїв, що позоставалися за днів його батька Аси, він вигубив із Краю.</verse>
        <verse osisID='1Kgs.22.47'>А царя не було в Едомі, був намісник царів.</verse>
        <verse osisID='1Kgs.22.48'>А Йосафат наробив був таршіських кораблів, щоб піти до Офіру по золото, та не пішов, бо порозбивалися кораблі при Ецйон-Ґевері.</verse>
        <verse osisID='1Kgs.22.49'>Тоді сказав Ахазія, син Ахавів, до Йосафата: Нехай підуть на кораблях мої раби з рабами твоїми. Та Йосафат не захотів.</verse>
        <verse osisID='1Kgs.22.50'>І спочив Йосафат із своїми батьками. І був він похований в Місті Давида, свого батька, а замість нього зацарював син його Єгорам.</verse>
        <verse osisID='1Kgs.22.51'>Ахазія, Ахавів син, зацарював над Ізраїлем у Самарії, в сімнадцятому році Йосафата, Юдиного царя, і царював над Ізраїлем два роки.</verse>
        <verse osisID='1Kgs.22.52'>І робив він лихе в Господніх очах, і ходив дорогою батька свого й дорогою своєї матері, та дорогою Єровоама, Неватового сина, що вводив у гріх Ізраїля.</verse>
        <verse osisID='1Kgs.22.53'>І служив він Ваалові, і вклонявся йому, та й гнівив Господа, Бога Ізраїлевого, усе так, як робив його батько.</verse>
      </chapter>
    </div></osisText>
</osis>