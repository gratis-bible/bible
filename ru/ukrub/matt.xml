<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='ru' osisIDWork='ukrub' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='ukrub'>
        <title>Ukrainian Version</title>
        <contributor>The Unbound Bible Biola University: Administrative Computing 13800 Biola Ave. La Mirada, CA 90639 United States of America 562-903-4722</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-23</date>
        <description/>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>ukrub</identifier>
        <source>ftp://unboundftp.biola.edu/pub/ukrainian_utf8.zip</source>
        <language type='IETF'>ru</language>
        <relation/>
        <coverage>provide the bible to then world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>Книга родоводу Ісуса Христа, Сина Давидового, Сина Авраамового:</verse>
        <verse osisID='Matt.1.2'>Авраам породив Ісака, а Ісак породив Якова, а Яків породив Юду й братів його.</verse>
        <verse osisID='Matt.1.3'>Юда ж породив Фареса та Зару від Тамари. Фарес же породив Есрома, а Есром породив Арама.</verse>
        <verse osisID='Matt.1.4'>А Арам породив Амінадава, Амінадав же породив Наассона, а Наассон породив Салмона.</verse>
        <verse osisID='Matt.1.5'>Салмон же породив Вооза від Рахави, а Вооз породив Йовіда від Рути, Йовід же породив Єссея.</verse>
        <verse osisID='Matt.1.6'>А Єссей породив царя Давида, Давид же породив Соломона від Урієвої.</verse>
        <verse osisID='Matt.1.7'>Соломон же породив Ровоама, а Ровоам породив Авію, а Авія породив Асафа.</verse>
        <verse osisID='Matt.1.8'>Асаф же породив Йосафата, а Йосафат породив Йорама, Йорам же породив Озію.</verse>
        <verse osisID='Matt.1.9'>Озія ж породив Йоатама, а Йоатам породив Ахаза, Ахаз же породив Єзекію.</verse>
        <verse osisID='Matt.1.10'>А Єзекія породив Манасію, Манасія ж породив Амоса, а Амос породив Йосію.</verse>
        <verse osisID='Matt.1.11'>Йосія ж породив Йоякима, Йояким породив Єхонію й братів його за вавилонського переселення.</verse>
        <verse osisID='Matt.1.12'>А по вавилонськім переселенні Єхонія породив Салатіїля, а Салатіїль породив Зоровавеля.</verse>
        <verse osisID='Matt.1.13'>Зоровавель же породив Авіюда, а Авіюд породив Еліякима, а Еліяким породив Азора.</verse>
        <verse osisID='Matt.1.14'>Азор же породив Садока, а Садок породив Ахіма, а Ахім породив Еліюда.</verse>
        <verse osisID='Matt.1.15'>Еліюд же породив Елеазара, а Елеазар породив Маттана, а Маттан породив Якова.</verse>
        <verse osisID='Matt.1.16'>А Яків породив Йосипа, мужа Марії, що з неї родився Ісус, званий Христос.</verse>
        <verse osisID='Matt.1.17'>А всіх поколінь від Авраама аж до Давида чотирнадцять поколінь, і від Давида аж до вавилонського переселення чотирнадцять поколінь, і від вавилонського переселення до Христа поколінь чотирнадцять.</verse>
        <verse osisID='Matt.1.18'>Народження ж Ісуса Христа сталося так. Коли Його матір Марію заручено з Йосипом, то перш, ніж зійшлися вони, виявилося, що вона має в утробі від Духа Святого.</verse>
        <verse osisID='Matt.1.19'>А Йосип, муж її, бувши праведний, і не бажавши ославити її, хотів тайкома відпустити її.</verse>
        <verse osisID='Matt.1.20'>Коли ж він те подумав, ось з'явивсь йому Ангол Господній у сні, промовляючи: Йосипе, сину Давидів, не бійся прийняти Марію, дружину свою, бо зачате в ній то від Духа Святого.</verse>
        <verse osisID='Matt.1.21'>І вона вродить Сина, ти ж даси Йому йменна Ісус, бо спасе Він людей Своїх від їхніх гріхів.</verse>
        <verse osisID='Matt.1.22'>А все оце сталось, щоб збулося сказане пророком від Господа, який провіщає:</verse>
        <verse osisID='Matt.1.23'>Ось діва в утробі зачне, і Сина породить, і назвуть Йому Ймення Еммануїл, що в перекладі є: З нами Бог.</verse>
        <verse osisID='Matt.1.24'>Як прокинувся ж Йосип зо сну, то зробив, як звелів йому Ангол Господній, і прийняв він дружину свою.</verse>
        <verse osisID='Matt.1.25'>І не знав він її, аж Сина свого первородженого вона породила, а він дав Йому ймення Ісус.</verse>
      </chapter>
      <chapter osisID='Matt.2'>
        <verse osisID='Matt.2.1'>Коли ж народився Ісус у Віфлеємі Юдейськім, за днів царя Ірода, то ось мудреці прибули до Єрусалиму зо сходу,</verse>
        <verse osisID='Matt.2.2'>і питали: Де народжений Цар Юдейський? Бо на сході ми бачили зорю Його, і прибули поклонитись Йому.</verse>
        <verse osisID='Matt.2.3'>І, як зачув це цар Ірод, занепокоївся, і з ним увесь Єрусалим.</verse>
        <verse osisID='Matt.2.4'>І, зібравши всіх первосвящеників і книжників людських, він випитував у них, де має Христос народитись?</verse>
        <verse osisID='Matt.2.5'>Вони ж відказали йому: У Віфлеємі Юдейськім, бо в пророка написано так:</verse>
        <verse osisID='Matt.2.6'>І ти, Віфлеєме, земле Юдина, не менший нічим між осадами Юдиними, бо з тебе з'явиться Вождь, що буде Він пасти народ Мій ізраїльський.</verse>
        <verse osisID='Matt.2.7'>Тоді Ірод покликав таємно отих мудреців, і докладно випитував їх про час, коли з'явилась зоря.</verse>
        <verse osisID='Matt.2.8'>І він відіслав їх до Віфлеєму, говорячи: Ідіть, і пильно розвідайтеся про Дитятко; а як знайдете, сповістіть мене, щоб і я міг піти й поклонитись Йому.</verse>
        <verse osisID='Matt.2.9'>Вони ж царя вислухали й відійшли. І ось зоря, що на сході вони її бачили, ішла перед ними, аж прийшла й стала зверху, де Дитятко було.</verse>
        <verse osisID='Matt.2.10'>А бачивши зорю, вони надзвичайно зраділи.</verse>
        <verse osisID='Matt.2.11'>І, ввійшовши до дому, знайшли там Дитятко з Марією, Його матір'ю. І вони впали ницьма, і вклонились Йому. І, відчинивши скарбниці свої, піднесли Йому свої дари: золото, ладан та смирну.</verse>
        <verse osisID='Matt.2.12'>А вві сні остережені, щоб не вертатись до Ірода, відійшли вони іншим шляхом до своєї землі.</verse>
        <verse osisID='Matt.2.13'>Як вони ж відійшли, ось Ангол Господній з'явивсь у сні Йосипові та й сказав: Уставай, візьми Дитятко та матір Його, і втікай до Єгипту, і там зоставайся, аж поки скажу тобі, бо Дитятка шукатиме Ірод, щоб Його погубити.</verse>
        <verse osisID='Matt.2.14'>І він устав, узяв Дитятко та матір Його вночі, та й пішов до Єгипту.</verse>
        <verse osisID='Matt.2.15'>І він там зоставався аж до смерти Іродової, щоб збулося сказане від Господа пророком, який провіщає: Із Єгипту покликав Я Сина Свого.</verse>
        <verse osisID='Matt.2.16'>Спостеріг тоді Ірод, що ті мудреці насміялися з нього, та й розгнівався дуже, і послав повбивати в Віфлеємі й по всій тій околиці всіх дітей від двох років і менше, за часом, що його в мудреців він був випитав.</verse>
        <verse osisID='Matt.2.17'>Тоді справдилось те, що сказав Єремія пророк, промовляючи:</verse>
        <verse osisID='Matt.2.18'>Чути голос у Рамі, плач і ридання та голосіння велике: Рахиль плаче за дітьми своїми, і не дається розважити себе, бо нема їх...</verse>
        <verse osisID='Matt.2.19'>Коли ж Ірод умер, ось Ангол Господній з'явився в Єгипті вві сні Йосипові, та й промовив:</verse>
        <verse osisID='Matt.2.20'>Уставай, візьми Дитятко та матір Його, та йди в землю Ізраїлеву, бо вимерли ті, хто шукав був душу Дитини.</verse>
        <verse osisID='Matt.2.21'>І він устав, узяв Дитятко та матір Його, і прийшов у землю Ізраїлеву.</verse>
        <verse osisID='Matt.2.22'>Та прочувши, що царює в Юдеї Архелай, замість Ірода, батька свого, побоявся піти туди він. А вві сні остережений, відійшов до країв галілейських.</verse>
        <verse osisID='Matt.2.23'>А прибувши, оселився у місті, на ім'я Назарет, щоб збулося пророками сказане, що Він Назарянин буде званий.</verse>
      </chapter>
      <chapter osisID='Matt.3'>
        <verse osisID='Matt.3.1'>Тими ж днями приходить Іван Христитель, і проповідує в пустині юдейській,</verse>
        <verse osisID='Matt.3.2'>та й каже: Покайтесь, бо наблизилось Царство Небесне!</verse>
        <verse osisID='Matt.3.3'>Бо він той, що про нього сказав був Ісая пророк, промовляючи: Голос того, хто кличе: В пустині готуйте дорогу для Господа, рівняйте стежки Йому!</verse>
        <verse osisID='Matt.3.4'>Сам же Іван мав одежу собі з верблюжого волосу, і пояс ремінний на стегнах своїх; а пожива для нього була сарана та мед польовий.</verse>
        <verse osisID='Matt.3.5'>Тоді до нього виходив Єрусалим, і вся Юдея, і вся йорданська околиця,</verse>
        <verse osisID='Matt.3.6'>і в річці Йордані христились від нього, і визнавали гріхи свої.</verse>
        <verse osisID='Matt.3.7'>Як побачив же він багатьох фарисеїв та саддукеїв, що приходять на хрищення, то промовив до них: Роде зміїний, хто вас надоумив утікати від гніву майбутнього?</verse>
        <verse osisID='Matt.3.8'>Отож, учиніть гідний плід покаяння!</verse>
        <verse osisID='Matt.3.9'>І не думайте говорити в собі: Ми маємо отця Авраама. Кажу бо я вам, що Бог може піднести дітей Авраамові з цього каміння!</verse>
        <verse osisID='Matt.3.10'>Бо вже до коріння дерев і сокира прикладена: кожне ж дерево, що доброго плоду не родить, буде зрубане та й в огонь буде вкинене.</verse>
        <verse osisID='Matt.3.11'>Я хрищу вас водою на покаяння, але Той, Хто йде по мені, потужніший від мене: я недостойний понести взуття Йому! Він христитиме вас Святим Духом й огнем.</verse>
        <verse osisID='Matt.3.12'>У руці Своїй має Він віячку, і перечистить Свій тік: пшеницю Свою Він збере до засіків, а полову попалить ув огні невгасимім.</verse>
        <verse osisID='Matt.3.13'>Тоді прибуває Ісус із Галілеї понад Йордан до Івана, щоб христитись від нього.</verse>
        <verse osisID='Matt.3.14'>Але перешкоджав він Йому й говорив: Я повинен христитись від Тебе, і чи Тобі йти до мене?</verse>
        <verse osisID='Matt.3.15'>А Ісус відповів і сказав йому: Допусти це тепер, бо так годиться нам виповнити усю правду. Тоді допустив він Його.</verse>
        <verse osisID='Matt.3.16'>І охристившись Ісус, зараз вийшов із води. І ось небо розкрилось, і побачив Іван Духа Божого, що спускався, як голуб, і сходив на Нього.</verse>
        <verse osisID='Matt.3.17'>І ось голос почувся із неба: Це Син Мій Улюблений, що Його Я вподобав!</verse>
      </chapter>
      <chapter osisID='Matt.4'>
        <verse osisID='Matt.4.1'>Потому Ісус був поведений Духом у пустиню, щоб диявол Його спокушав.</verse>
        <verse osisID='Matt.4.2'>І постив Він сорок день і сорок ночей, а вкінці зголоднів.</verse>
        <verse osisID='Matt.4.3'>І ось приступив до Нього спокусник, і сказав: Коли Ти Син Божий, скажи, щоб каміння це стало хлібами!</verse>
        <verse osisID='Matt.4.4'>А Він відповів і промовив: Написано: Не хлібом самим буде жити людина, але кожним словом, що походить із уст Божих.</verse>
        <verse osisID='Matt.4.5'>Тоді забирає диявол Його в святе місто, і ставить Його на наріжника храму,</verse>
        <verse osisID='Matt.4.6'>та й каже Йому: Коли Ти Син Божий, то кинься додолу, бож написано: Він накаже про Тебе Своїм Анголам, і вони на руках понесуть Тебе, щоб об камінь коли не спіткнув Ти Своєї ноги.</verse>
        <verse osisID='Matt.4.7'>Ісус відказав йому: Ще написано: Не спокушуй Господа Бога свого!</verse>
        <verse osisID='Matt.4.8'>Знов диявол бере Його на височезную гору, і показує Йому всі царства на світі та їхнюю славу,</verse>
        <verse osisID='Matt.4.9'>та й каже до Нього: Це все Тобі дам, якщо впадеш і мені Ти поклонишся!</verse>
        <verse osisID='Matt.4.10'>Тоді каже до нього Ісус: Відійди, сатано! Бож написано: Господеві Богові своєму вклоняйся, і служи Одному Йому!</verse>
        <verse osisID='Matt.4.11'>Тоді позоставив диявол Його. І ось Анголи приступили, і служили Йому.</verse>
        <verse osisID='Matt.4.12'>Як довідавсь Ісус, що Івана ув'язнено, перейшов у Галілею.</verse>
        <verse osisID='Matt.4.13'>І, покинувши Він Назарета, прийшов й оселився в Капернаумі приморськім, на границі країн Завулонової й Нефталимової,</verse>
        <verse osisID='Matt.4.14'>щоб справдилось те, що сказав був Ісая пророк, промовляючи:</verse>
        <verse osisID='Matt.4.15'>Завулонова земле, і Нефталимова земле, за Йорданом при морській дорозі, Галілеє поганська!</verse>
        <verse osisID='Matt.4.16'>Народ, що в темноті сидів, світло велике побачив, а тим, хто сидів у країні смертельної тіні, засяяло світло.</verse>
        <verse osisID='Matt.4.17'>Із того часу Ісус розпочав проповідувати й промовляти: Покайтеся, бо наблизилось Царство Небесне!</verse>
        <verse osisID='Matt.4.18'>Як проходив же Він поблизу Галілейського моря, то побачив двох братів: Симона, що зветься Петром, та Андрія, його брата, що невода в море закидали, бо рибалки були.</verse>
        <verse osisID='Matt.4.19'>І Він каже до них: Ідіть за Мною, Я зроблю вас ловцями людей!</verse>
        <verse osisID='Matt.4.20'>І вони зараз покинули сіті, та й пішли вслід за Ним.</verse>
        <verse osisID='Matt.4.21'>І, далі пішовши звідти, Він побачив двох інших братів, Зеведеєвого сина Якова та Івана, його брата, із Зеведеєм, їхнім батьком, що лагодили свого невода в човні, і покликав Він їх.</verse>
        <verse osisID='Matt.4.22'>Вони зараз залишили човна та батька свого, та й пішли вслід за Ним.</verse>
        <verse osisID='Matt.4.23'>І ходив Він по всій Галілеї, по їхніх синагогах навчаючи, та Євангелію Царства проповідуючи, і вздоровлюючи всяку недугу, і всяку неміч між людьми.</verse>
        <verse osisID='Matt.4.24'>А чутка про Нього пішла по всій Сирії. І водили до Нього недужих усіх, хто терпів на різні хвороби та муки, і біснуватих, і сновид, і розслаблених, і Він їх уздоровляв.</verse>
        <verse osisID='Matt.4.25'>І багато людей ішло за Ним і з Галілеї, і з Десятимістя, і з Єрусалиму, і з Юдеї, і з Зайордання.</verse>
      </chapter>
      <chapter osisID='Matt.5'>
        <verse osisID='Matt.5.1'>І, побачивши натовп, Він вийшов на гору. А як сів, підійшли Його учні до Нього.</verse>
        <verse osisID='Matt.5.2'>І, відкривши уста Свої, Він навчати їх став, промовляючи:</verse>
        <verse osisID='Matt.5.3'>Блаженні вбогі духом, бо їхнєє Царство Небесне.</verse>
        <verse osisID='Matt.5.4'>Блаженні засмучені, бо вони будуть утішені.</verse>
        <verse osisID='Matt.5.5'>Блаженні лагідні, бо землю вспадкують вони.</verse>
        <verse osisID='Matt.5.6'>Блаженні голодні та спрагнені правди, бо вони нагодовані будуть.</verse>
        <verse osisID='Matt.5.7'>Блаженні милостиві, бо помилувані вони будуть.</verse>
        <verse osisID='Matt.5.8'>Блаженні чисті серцем, бо вони будуть бачити Бога.</verse>
        <verse osisID='Matt.5.9'>Блаженні миротворці, бо вони синами Божими стануть.</verse>
        <verse osisID='Matt.5.10'>Блаженні вигнані за правду, бо їхнє Царство Небесне.</verse>
        <verse osisID='Matt.5.11'>Блаженні ви, як ганьбити та гнати вас будуть, і будуть облудно на вас наговорювати всяке слово лихе ради Мене.</verse>
        <verse osisID='Matt.5.12'>Радійте та веселіться, нагорода бо ваша велика на небесах! Бо так гнали й пророків, що були перед вами.</verse>
        <verse osisID='Matt.5.13'>Ви сіль землі. Коли сіль ізвітріє, то чим насолити її? Не придасться вона вже нінащо, хіба щоб надвір була висипана та потоптана людьми.</verse>
        <verse osisID='Matt.5.14'>Ви світло для світу. Не може сховатися місто, що стоїть на верховині гори.</verse>
        <verse osisID='Matt.5.15'>І не запалюють світильника, щоб поставити його під посудину, але на свічник, і світить воно всім у домі.</verse>
        <verse osisID='Matt.5.16'>Отак ваше світло нехай світить перед людьми, щоб вони бачили ваші добрі діла, та прославляли Отця вашого, що на небі.</verse>
        <verse osisID='Matt.5.17'>Не подумайте, ніби Я руйнувати Закон чи Пророків прийшов, Я не руйнувати прийшов, але виконати.</verse>
        <verse osisID='Matt.5.18'>Поправді ж кажу вам: доки небо й земля не минеться, ані йота єдина, ані жаден значок із Закону не минеться, аж поки не збудеться все.</verse>
        <verse osisID='Matt.5.19'>Хто ж порушить одну з найменших цих заповідей, та й людей так навчить, той буде найменшим у Царстві Небеснім; а хто виконає та й навчить, той стане великим у Царстві Небеснім.</verse>
        <verse osisID='Matt.5.20'>Кажу бо Я вам: коли праведність ваша не буде рясніша, як книжників та фарисеїв, то не ввійдете в Царство Небесне!</verse>
        <verse osisID='Matt.5.21'>Ви чули, що було стародавнім наказане: Не вбивай, а хто вб'є, підпадає він судові.</verse>
        <verse osisID='Matt.5.22'>А Я вам кажу, що кожен, хто гнівається на брата свого, підпадає вже судові. А хто скаже на брата свого: рака, підпадає верховному судові, а хто скаже дурний, підпадає геєнні огненній.</verse>
        <verse osisID='Matt.5.23'>Тому, коли принесеш ти до жертівника свого дара, та тут ізгадаєш, що брат твій щось має на тебе,</verse>
        <verse osisID='Matt.5.24'>залиши отут дара свого перед жертівником, і піди, примирись перше з братом своїм, і тоді повертайся, і принось свого дара.</verse>
        <verse osisID='Matt.5.25'>Зо своїм супротивником швидко мирися, доки з ним на дорозі ще ти, щоб тебе супротивник судді не віддав, а суддя щоб прислужникові тебе не передав, і щоб тебе до в'язниці не вкинули.</verse>
        <verse osisID='Matt.5.26'>Поправді кажу тобі: Не вийдеш ізвідти, поки не віддаси ти й останнього шеляга!</verse>
        <verse osisID='Matt.5.27'>Ви чули, що сказано: Не чини перелюбу.</verse>
        <verse osisID='Matt.5.28'>А Я вам кажу, що кожен, хто на жінку подивиться із пожадливістю, той уже вчинив із нею перелюб у серці своїм.</verse>
        <verse osisID='Matt.5.29'>Коли праве око твоє спокушає тебе, його вибери, і кинь від себе: бо краще тобі, щоб загинув один із твоїх членів, аніж до геєнни все тіло твоє було вкинене.</verse>
        <verse osisID='Matt.5.30'>І як правиця твоя спокушає тебе, відітни її й кинь від себе: бо краще тобі, щоб загинув один із твоїх членів, аніж до геєнни все тіло твоє було вкинене.</verse>
        <verse osisID='Matt.5.31'>Також сказано: Хто дружину свою відпускає, нехай дасть їй листа розводового.</verse>
        <verse osisID='Matt.5.32'>А Я вам кажу, що кожен, хто пускає дружину свою, крім провини розпусти, той доводить її до перелюбу. І хто з відпущеною побереться, той чинить перелюб.</verse>
        <verse osisID='Matt.5.33'>Ще ви чули, що було стародавнім наказане: Не клянись неправдиво, але виконуй клятви свої перед Господом.</verse>
        <verse osisID='Matt.5.34'>А Я вам кажу не клястися зовсім: ані небом, бо воно престол Божий;</verse>
        <verse osisID='Matt.5.35'>ні землею, бо підніжок для ніг Його це; ані Єрусалимом, бо він місто Царя Великого;</verse>
        <verse osisID='Matt.5.36'>не клянись головою своєю, бо навіть однієї волосинки ти не можеш учинити білою чи чорною.</verse>
        <verse osisID='Matt.5.37'>Ваше ж слово хай буде: так-так, ні-ні. А що більше над це, то те від лукавого.</verse>
        <verse osisID='Matt.5.38'>Ви чули, що сказано: Око за око, і зуб за зуба.</verse>
        <verse osisID='Matt.5.39'>А Я вам кажу не противитись злому. І коли вдарить тебе хто у праву щоку твою, підстав йому й другу.</verse>
        <verse osisID='Matt.5.40'>А хто хоче тебе позивати й забрати сорочку твою, віддай і плаща йому.</verse>
        <verse osisID='Matt.5.41'>А хто силувати тебе буде відбути подорожнє на милю одну, іди з ним навіть дві.</verse>
        <verse osisID='Matt.5.42'>Хто просить у тебе то дай, а хто хоче позичити в тебе не відвертайсь від нього.</verse>
        <verse osisID='Matt.5.43'>Ви чули, що сказано: Люби свого ближнього, і ненавидь свого ворога.</verse>
        <verse osisID='Matt.5.44'>А Я вам кажу: Любіть ворогів своїх, благословляйте тих, хто вас проклинає, творіть добро тим, хто ненавидить вас, і моліться за тих, хто вас переслідує,</verse>
        <verse osisID='Matt.5.45'>щоб вам бути синами Отця вашого, що на небі, що наказує сходити сонцю Своєму над злими й над добрими, і дощ посилає на праведних і на неправедних.</verse>
        <verse osisID='Matt.5.46'>Коли бо ви любите тих, хто вас любить, то яку нагороду ви маєте? Хіба не те саме й митники роблять?</verse>
        <verse osisID='Matt.5.47'>І коли ви вітаєте тільки братів своїх, то що ж особливого робите? Чи й погани не чинять отак?</verse>
        <verse osisID='Matt.5.48'>Отож, будьте досконалі, як досконалий Отець ваш Небесний!</verse>
      </chapter>
      <chapter osisID='Matt.6'>
        <verse osisID='Matt.6.1'>Стережіться виставляти свою милостиню перед людьми, щоб бачили вас; а як ні, то не матимете нагороди від Отця вашого, що на небі.</verse>
        <verse osisID='Matt.6.2'>Отож, коли чиниш ти милостиню, не сурми перед себе, як то роблять оті лицеміри по синагогах та вулицях, щоб хвалили їх люди. Поправді кажу вам: вони мають уже нагороду свою!</verse>
        <verse osisID='Matt.6.3'>А як ти чиниш милостиню, хай не знатиме ліва рука твоя, що робить правиця твоя,</verse>
        <verse osisID='Matt.6.4'>щоб таємна була твоя милостиня, а Отець твій, що бачить таємне, віддасть тобі явно.</verse>
        <verse osisID='Matt.6.5'>А як молитеся, то не будьте, як ті лицеміри, що люблять ставати й молитися по синагогах та на перехрестях, щоб їх бачили люди. Поправді кажу вам: вони мають уже нагороду свою!</verse>
        <verse osisID='Matt.6.6'>А ти, коли молишся, увійди до своєї комірчини, зачини свої двері, і помолися Отцеві своєму, що в таїні; а Отець твій, що бачить таємне, віддасть тобі явно.</verse>
        <verse osisID='Matt.6.7'>А як молитеся, не проказуйте зайвого, як ті погани, бо думають, ніби вони будуть вислухані за своє велемовство.</verse>
        <verse osisID='Matt.6.8'>Отож, не вподобляйтеся їм, бо знає Отець ваш, чого потребуєте, ще раніше за ваше прохання!</verse>
        <verse osisID='Matt.6.9'>Ви ж моліться отак: Отче наш, що єси на небесах! Нехай святиться Ім'я Твоє,</verse>
        <verse osisID='Matt.6.10'>нехай прийде Царство Твоє, нехай буде воля Твоя, як на небі, так і на землі.</verse>
        <verse osisID='Matt.6.11'>Хліба нашого насущного дай нам сьогодні.</verse>
        <verse osisID='Matt.6.12'>І прости нам довги наші, як і ми прощаємо винуватцям нашим.</verse>
        <verse osisID='Matt.6.13'>І не введи нас у випробовування, але визволи нас від лукавого. Бо Твоє є царство, і сила, і слава навіки. Амінь.</verse>
        <verse osisID='Matt.6.14'>Бо як людям ви простите прогріхи їхні, то простить і вам ваш Небесний Отець.</verse>
        <verse osisID='Matt.6.15'>А коли ви не будете людям прощати, то й Отець ваш не простить вам прогріхів ваших.</verse>
        <verse osisID='Matt.6.16'>А як постите, то не будьте сумні, як оті лицеміри: вони бо зміняють обличчя свої, щоб бачили люди, що постять вони. Поправді кажу вам: вони мають уже нагороду свою!</verse>
        <verse osisID='Matt.6.17'>А ти, коли постиш, намасти свою голову, і лице своє вмий,</verse>
        <verse osisID='Matt.6.18'>щоб ти посту свого не виявив людям, а Отцеві своєму, що в таїні; і Отець твій, що бачить таємне, віддасть тобі явно.</verse>
        <verse osisID='Matt.6.19'>Не складайте скарбів собі на землі, де нищить їх міль та іржа, і де злодії підкопуються й викрадають.</verse>
        <verse osisID='Matt.6.20'>Складайте ж собі скарби на небі, де ні міль, ні іржа їх не нищить, і де злодії до них не підкопуються та не крадуть.</verse>
        <verse osisID='Matt.6.21'>Бо де скарб твій, там буде й серце твоє!</verse>
        <verse osisID='Matt.6.22'>Око то світильник для тіла. Тож як око твоє буде здорове, то й усе тіло твоє буде світле.</verse>
        <verse osisID='Matt.6.23'>А коли б твоє око лихе було, то й усе тіло твоє буде темне. Отож, коли світло, що в тобі, є темрява, то яка ж то велика та темрява!</verse>
        <verse osisID='Matt.6.24'>Ніхто двом панам служити не може, бо або одного зненавидить, а другого буде любити, або буде триматись одного, а другого знехтує. Не можете Богові служити й мамоні.</verse>
        <verse osisID='Matt.6.25'>Через те вам кажу: Не журіться про життя своє що будете їсти та що будете пити, ні про тіло своє, у що зодягнетеся. Чи ж не більше від їжі життя, а від одягу тіло?</verse>
        <verse osisID='Matt.6.26'>Погляньте на птахів небесних, що не сіють, не жнуть, не збирають у клуні, та проте ваш Небесний Отець їх годує. Чи ж ви не багато вартніші за них?</verse>
        <verse osisID='Matt.6.27'>Хто ж із вас, коли журиться, зможе додати до зросту свого бодай ліктя одного?</verse>
        <verse osisID='Matt.6.28'>І про одяг чого ви клопочетесь? Погляньте на польові лілеї, як зростають вони, не працюють, ані не прядуть.</verse>
        <verse osisID='Matt.6.29'>А Я вам кажу, що й сам Соломон у всій славі своїй не вдягався отак, як одна з них.</verse>
        <verse osisID='Matt.6.30'>І коли польову ту траву, що сьогодні ось є, а взавтра до печі вкидається, Бог отак зодягає, скільки ж краще зодягне Він вас, маловірні!</verse>
        <verse osisID='Matt.6.31'>Отож, не журіться, кажучи: Що ми будемо їсти, чи: Що будемо пити, або: У що ми зодягнемось?</verse>
        <verse osisID='Matt.6.32'>Бож усього того погани шукають; але знає Отець ваш Небесний, що всього того вам потрібно.</verse>
        <verse osisID='Matt.6.33'>Шукайте ж найперш Царства Божого й правди Його, а все це вам додасться.</verse>
        <verse osisID='Matt.6.34'>Отож, не журіться про завтрашній день, бо завтра за себе само поклопочеться. Кожний день має досить своєї турботи!</verse>
      </chapter>
      <chapter osisID='Matt.7'>
        <verse osisID='Matt.7.1'>Не судіть, щоб і вас не судили;</verse>
        <verse osisID='Matt.7.2'>бо яким судом судити будете, таким же осудять і вас, і якою мірою будете міряти, такою відміряють вам.</verse>
        <verse osisID='Matt.7.3'>І чого в оці брата свого ти заскалку бачиш, колоди ж у власному оці не чуєш?</verse>
        <verse osisID='Matt.7.4'>Або як ти скажеш до брата свого: Давай вийму я заскалку з ока твого, коли он колода у власному оці?</verse>
        <verse osisID='Matt.7.5'>Лицеміре, вийми перше колоду із власного ока, а потім побачиш, як вийняти заскалку з ока брата твого.</verse>
        <verse osisID='Matt.7.6'>Не давайте святого псам, і не розсипайте перел своїх перед свиньми, щоб вони не потоптали їх ногами своїми, і, обернувшись, щоб не розшматували й вас...</verse>
        <verse osisID='Matt.7.7'>Просіть і буде вам дано, шукайте і знайдете, стукайте і відчинять вам;</verse>
        <verse osisID='Matt.7.8'>бо кожен, хто просить одержує, хто шукає знаходить, а хто стукає відчинять йому.</verse>
        <verse osisID='Matt.7.9'>Чи ж то серед вас є людина, що подасть своєму синові каменя, коли хліба проситиме він?</verse>
        <verse osisID='Matt.7.10'>Або коли риби проситиме, то подасть йому гадину?</verse>
        <verse osisID='Matt.7.11'>Тож як ви, бувши злі, потрапите добрі дари своїм дітям давати, скільки ж більше Отець ваш Небесний подасть добра тим, хто проситиме в Нього!</verse>
        <verse osisID='Matt.7.12'>Тож усе, чого тільки бажаєте, щоб чинили вам люди, те саме чиніть їм і ви. Бо в цьому Закон і Пророки.</verse>
        <verse osisID='Matt.7.13'>Увіходьте тісними ворітьми, бо просторі ворота й широка дорога, що веде до погибелі, і нею багато-хто ходять.</verse>
        <verse osisID='Matt.7.14'>Бо тісні ті ворота, і вузька та дорога, що веде до життя, і мало таких, що знаходять її!</verse>
        <verse osisID='Matt.7.15'>Стережіться фальшивих пророків, що приходять до вас ув одежі овечій, а всередині хижі вовки.</verse>
        <verse osisID='Matt.7.16'>По їхніх плодах ви пізнаєте їх. Бо хіба ж виноград на тернині збирають, або фіґи із будяків?</verse>
        <verse osisID='Matt.7.17'>Так ото родить добрі плоди кожне дерево добре, а дерево зле плоди родить лихі.</verse>
        <verse osisID='Matt.7.18'>Не може родить добре дерево плоду лихого, ані дерево зле плодів добрих родити.</verse>
        <verse osisID='Matt.7.19'>Усяке ж дерево, що доброго плоду не родить, зрубується та в огонь укидається.</verse>
        <verse osisID='Matt.7.20'>Ото ж бо, по їхніх плодах ви пізнаєте їх!</verse>
        <verse osisID='Matt.7.21'>Не кожен, хто каже до Мене: Господи, Господи! увійде в Царство Небесне, але той, хто виконує волю Мого Отця, що на небі.</verse>
        <verse osisID='Matt.7.22'>Багато-хто скажуть Мені того дня: Господи, Господи, хіба ми не Ім'ям Твоїм пророкували, хіба не Ім'ям Твоїм демонів ми виганяли, або не Ім'ям Твоїм чуда великі творили?</verse>
        <verse osisID='Matt.7.23'>І їм оголошу Я тоді: Я ніколи не знав вас... Відійдіть від Мене, хто чинить беззаконня!</verse>
        <verse osisID='Matt.7.24'>Отож, кожен, хто слухає цих Моїх слів і виконує їх, подібний до чоловіка розумного, що свій дім збудував на камені.</verse>
        <verse osisID='Matt.7.25'>І линула злива, і розлилися річки, і буря знялася, і на дім отой кинулась, та не впав, бо на камені був він заснований.</verse>
        <verse osisID='Matt.7.26'>А кожен, хто слухає цих Моїх слів, та їх не виконує, подібний до чоловіка того необачного, що свій дім збудував на піску.</verse>
        <verse osisID='Matt.7.27'>І линула злива, і розлилися річки, і буря знялася й на дім отой кинулась, і він упав. І велика була та руїна його!</verse>
        <verse osisID='Matt.7.28'>І ото, як Ісус закінчив ці слова, то народ дивувався з науки Його.</verse>
        <verse osisID='Matt.7.29'>Бо навчав Він їх, як можновладний, а не як ті книжники їхні.</verse>
      </chapter>
      <chapter osisID='Matt.8'>
        <verse osisID='Matt.8.1'>А коли Він зійшов із гори, услід за Ним ішов натовп великий.</verse>
        <verse osisID='Matt.8.2'>І ось підійшов прокажений, уклонився Йому та й сказав: Коли, Господи, хочеш, Ти можеш очистити мене!</verse>
        <verse osisID='Matt.8.3'>А Ісус простяг руку, і доторкнувся до нього, говорячи: Хочу, будь чистий! І тієї хвилини очистився той від своєї прокази.</verse>
        <verse osisID='Matt.8.4'>І говорить до нього Ісус: Гляди, не розповідай нікому. Але йди, покажися священикові, та дар принеси, якого Мойсей заповів, їм на свідоцтво.</verse>
        <verse osisID='Matt.8.5'>А коли Він до Капернауму ввійшов, то до Нього наблизився сотник, та й благати зачав Його,</verse>
        <verse osisID='Matt.8.6'>кажучи: Господи, мій слуга лежить удома розслаблений, і тяжко страждає.</verse>
        <verse osisID='Matt.8.7'>Він говорить йому: Я прийду й уздоровлю його.</verse>
        <verse osisID='Matt.8.8'>А сотник Йому відповів: Недостойний я, Господи, щоб зайшов Ти під стріху мою... Та промов тільки слово, і видужає мій слуга!</verse>
        <verse osisID='Matt.8.9'>Бо й я людина підвладна, і вояків під собою я маю; і одному кажу: піди то йде він, а тому: прийди і приходить, або рабові своєму: зроби те і він зробить.</verse>
        <verse osisID='Matt.8.10'>Почувши таке, Ісус здивувався, і промовив до тих, хто йшов услід за Ним: Поправді кажу вам: навіть серед Ізраїля Я не знайшов був такої великої віри!</verse>
        <verse osisID='Matt.8.11'>Кажу ж вам, що багато-хто прийдуть від сходу та заходу, і засядуть у Царстві Небеснім із Авраамом, Ісаком та Яковом.</verse>
        <verse osisID='Matt.8.12'>Сини ж Царства повкидані будуть до темряви зовнішньої буде там плач і скрегіт зубів!...</verse>
        <verse osisID='Matt.8.13'>І сказав Ісус сотникові: Іди, і як повірив ти, нехай так тобі й станеться! І тієї ж години одужав слуга його.</verse>
        <verse osisID='Matt.8.14'>Як прийшов же Ісус до Петрового дому, то побачив тещу його, що лежала в гарячці.</verse>
        <verse osisID='Matt.8.15'>І Він доторкнувся руки її, і гарячка покинула ту... І встала вона, та й Йому прислуговувала!</verse>
        <verse osisID='Matt.8.16'>А коли настав вечір, привели багатьох біснуватих до Нього, і Він словом Своїм вигнав духів, а недужих усіх уздоровив,</verse>
        <verse osisID='Matt.8.17'>щоб справдилося, що сказав був Ісая пророк, промовляючи: Він узяв наші немочі, і недуги поніс.</verse>
        <verse osisID='Matt.8.18'>А як угледів Ісус навколо Себе багато народу, наказав переплинути на той бік.</verse>
        <verse osisID='Matt.8.19'>І приступив один книжник та й до Нього сказав: Учителю, я піду за Тобою, хоч би куди ти пішов!</verse>
        <verse osisID='Matt.8.20'>Промовляє до нього Ісус: Мають нори лисиці, а гнізда небесні пташки, Син же Людський не має де й голови прихилити...</verse>
        <verse osisID='Matt.8.21'>А інший із учнів промовив до Нього: Дозволь мені, Господи, перше піти та батька свого поховати.</verse>
        <verse osisID='Matt.8.22'>А Ісус йому каже: Іди за Мною, і зостав мертвим ховати мерців своїх!</verse>
        <verse osisID='Matt.8.23'>І коли Він до човна вступив, за Ним увійшли Його учні.</verse>
        <verse osisID='Matt.8.24'>І ось буря велика зірвалась на морі, аж човен зачав заливатися хвилями. А Він спав...</verse>
        <verse osisID='Matt.8.25'>І кинулись учні, і збудили Його та й благали: Рятуй, Господи, гинемо!</verse>
        <verse osisID='Matt.8.26'>А Він відповів їм: Чого полохливі ви, маловірні? Тоді встав, заказав бурі й морю, і тиша велика настала...</verse>
        <verse osisID='Matt.8.27'>А народ дивувався й казав: Хто ж це такий, що вітри та море слухняні Йому?</verse>
        <verse osisID='Matt.8.28'>І, як прибув Він на той бік, до землі Гадаринської, перестріли Його два біснуваті, що вийшли з могильних печер, дуже люті, так що ніхто не міг переходити тією дорогою.</verse>
        <verse osisID='Matt.8.29'>І ось, вони стали кричати, говорячи: Що Тобі, Сину Божий, до нас? Прийшов Ти сюди передчасно нас мучити?</verse>
        <verse osisID='Matt.8.30'>А оподаль від них пасся гурт великий свиней.</verse>
        <verse osisID='Matt.8.31'>І просилися демони, кажучи: Коли виженеш нас, то пошли нас у той гурт свиней.</verse>
        <verse osisID='Matt.8.32'>А Він відповів їм: Ідіть. І вийшли вони, і пішли в гурт свиней. І ось кинувся з кручі до моря ввесь гурт, і потопився в воді.</verse>
        <verse osisID='Matt.8.33'>Пастухи ж повтікали; а коли прибули вони в місто, то про все розповіли, і про біснуватих.</verse>
        <verse osisID='Matt.8.34'>І ось, усе місто вийшло назустріч Ісусові. Як Його ж угледіли, то стали благати, щоб пішов Собі з їхнього краю!..</verse>
      </chapter>
      <chapter osisID='Matt.9'>
        <verse osisID='Matt.9.1'>І, сівши до човна, Він переплинув, і до міста Свого прибув.</verse>
        <verse osisID='Matt.9.2'>І ото, принесли до Нього розслабленого, що на ложі лежав. І, як побачив Ісус їхню віру, сказав розслабленому: Будь бадьорий, сину! Прощаються тобі гріхи твої!</verse>
        <verse osisID='Matt.9.3'>І ось, дехто із книжників стали казати про себе: Він богозневажає.</verse>
        <verse osisID='Matt.9.4'>Ісус же думки їхні знав і сказав: Чого думаєте ви лукаве в серцях своїх?</verse>
        <verse osisID='Matt.9.5'>Що легше, сказати: Прощаються тобі гріхи, чи сказати: Уставай та й ходи?</verse>
        <verse osisID='Matt.9.6'>Але щоб ви знали, що прощати гріхи на землі має владу Син Людський, тож каже Він розслабленому: Уставай, візьми ложе своє, та й іди у свій дім!</verse>
        <verse osisID='Matt.9.7'>Той устав і пішов у свій дім.</verse>
        <verse osisID='Matt.9.8'>А натовп, побачивши це, налякався, і славив Бога, що людям Він дав таку владу!...</verse>
        <verse osisID='Matt.9.9'>А коли Ісус звідти проходив, побачив чоловіка, на ймення Матвія, що сидів на митниці, та й каже йому: Іди за Мною! Той устав, і пішов услід за Ним.</verse>
        <verse osisID='Matt.9.10'>І сталось, як Ісус сидів при столі у домі, ось зійшлося багато митників і грішників, і вони посідали з Ним та з Його учнями.</verse>
        <verse osisID='Matt.9.11'>Як побачили ж те фарисеї, то сказали до учнів Його: Чому то Вчитель ваш їсть із митниками та із грішниками?</verse>
        <verse osisID='Matt.9.12'>А Він це почув та й сказав: Лікаря не потребують здорові, а слабі!</verse>
        <verse osisID='Matt.9.13'>Ідіть же, і навчіться, що то є: Милости хочу, а не жертви. Бо Я не прийшов кликати праведних, але грішників до покаяння.</verse>
        <verse osisID='Matt.9.14'>Тоді приступили до Нього Іванові учні та й кажуть: Чому постимо ми й фарисеї, а учні Твої не постять?</verse>
        <verse osisID='Matt.9.15'>Ісус же промовив до них: Хіба можуть гості весільні сумувати, поки з ними ще є молодий? Але прийдуть ті дні, коли заберуть молодого від них, тоді й постити будуть вони.</verse>
        <verse osisID='Matt.9.16'>До одежі ж старої ніхто не вставляє латки з сукна сирового, бо збіжиться воно, і дірка стане ще гірша.</verse>
        <verse osisID='Matt.9.17'>І не вливають вина молодого в старі бурдюки, а то бурдюки розірвуться, і вино розіллється, і бурдюки пропадуть; а вливають вино молоде до нових бурдюків, і одне й друге збережено буде.</verse>
        <verse osisID='Matt.9.18'>Коли Він говорив це до них, підійшов ось один із старших, уклонився Йому та й говорить: Дочка моя хвилі цієї померла. Та прийди, поклади Свою руку на неї, і вона оживе.</verse>
        <verse osisID='Matt.9.19'>І підвівся Ісус, і пішов услід за ним, також учні Його.</verse>
        <verse osisID='Matt.9.20'>І ото одна жінка, що дванадцять літ хворою на кровотечу була, приступила ззаду, і доторкнулась до краю одежі Його.</verse>
        <verse osisID='Matt.9.21'>Бо вона говорила про себе: Коли хоч доторкнуся одежі Його, то одужаю.</verse>
        <verse osisID='Matt.9.22'>Ісус, обернувшись, побачив її та й сказав: Будь бадьорою, дочко, твоя віра спасла тебе! І одужала жінка з тієї години.</verse>
        <verse osisID='Matt.9.23'>А Ісус, як прибув до господи старшого, і вздрів дударів та юрбу голосільників,</verse>
        <verse osisID='Matt.9.24'>то сказав: Відійдіть, бо не вмерло дівча, але спить. І насміхалися з Нього.</verse>
        <verse osisID='Matt.9.25'>А коли народ випроваджено, Він увійшов, узяв за руку її, і дівчина встала!</verse>
        <verse osisID='Matt.9.26'>І вістка про це розійшлася по всій тій країні.</verse>
        <verse osisID='Matt.9.27'>Коли ж Ісус звідти вертався, ішли за Ним два сліпці, що кричали й казали: Змилуйсь над нами, Сину Давидів!</verse>
        <verse osisID='Matt.9.28'>І коли Він додому прийшов, приступили до Нього сліпці. А Ісус до них каже: Чи ж вірите ви, що Я можу вчинити оце? Говорять до Нього вони: Так, Господи.</verse>
        <verse osisID='Matt.9.29'>Тоді Він доторкнувся до їхніх очей і сказав: Нехай станеться вам згідно з вашою вірою!</verse>
        <verse osisID='Matt.9.30'>І очі відкрилися їм. А Ісус наказав їм суворо, говорячи: Глядіть, щоб ніхто не довідавсь про це!</verse>
        <verse osisID='Matt.9.31'>А вони відійшли, та й розголосили про Нього по всій тій країні.</verse>
        <verse osisID='Matt.9.32'>Коли ж ті виходили, то ось привели до Нього чоловіка німого, що був біснуватий.</verse>
        <verse osisID='Matt.9.33'>І як демон був вигнаний, німий заговорив. І дивувався народ і казав: Ніколи таке не траплялося серед Ізраїля!</verse>
        <verse osisID='Matt.9.34'>Фарисеї ж казали: Виганяє Він демонів силою князя демонів.</verse>
        <verse osisID='Matt.9.35'>І обходив Ісус всі міста та оселі, навчаючи в їхніх синагогах, та Євангелію Царства проповідуючи, і вздоровлюючи всяку недугу та неміч усяку.</verse>
        <verse osisID='Matt.9.36'>А як бачив людей, змилосерджувався Він над ними, бо були вони змучені та розпорошені, як ті вівці, що не мають пастуха.</verse>
        <verse osisID='Matt.9.37'>Тоді Він казав Своїм учням: Жниво справді велике, та робітників мало;</verse>
        <verse osisID='Matt.9.38'>тож благайте Господаря жнива, щоб на жниво Своє Він робітників вислав.</verse>
      </chapter>
      <chapter osisID='Matt.10'>
        <verse osisID='Matt.10.1'>І закликав Він дванадцятьох Своїх учнів, і владу їм дав над нечистими духами, щоб їх виганяли вони, і щоб уздоровляли всіляку недугу та неміч всіляку.</verse>
        <verse osisID='Matt.10.2'>А ймення апостолів дванадцятьох отакі: перший Симон, що Петром прозивається, і Андрій, брат його; Яків, син Зеведеїв, та Іван, брат його;</verse>
        <verse osisID='Matt.10.3'>Пилип і Варфоломій, Хома й митник Матвій; Яків, син Алфеїв, і Тадей;</verse>
        <verse osisID='Matt.10.4'>Симон Кананіт, та Юда Іскаріотський, що й видав Його.</verse>
        <verse osisID='Matt.10.5'>Цих Дванадцятьох Ісус вислав, і їм наказав, промовляючи: На путь до поган не ходіть, і до самарянського міста не входьте,</verse>
        <verse osisID='Matt.10.6'>але йдіть радніш до овечок загинулих дому Ізраїлевого.</verse>
        <verse osisID='Matt.10.7'>А ходячи, проповідуйте та говоріть, що наблизилось Царство Небесне.</verse>
        <verse osisID='Matt.10.8'>Уздоровляйте недужих, воскрешайте померлих, очищайте прокажених, виганяйте демонів. Ви дармо дістали, дармо й давайте.</verse>
        <verse osisID='Matt.10.9'>Не беріть ані золота, ані срібла, ані мідяків до своїх поясів,</verse>
        <verse osisID='Matt.10.10'>ані торби в дорогу, ані двох одеж, ні сандаль, ані палиці. Бо вартий робітник своєї поживи.</verse>
        <verse osisID='Matt.10.11'>А як зайдете в місто якесь чи в село, то розвідайте, хто там достойний, і там перебудьте, аж поки не вийдете.</verse>
        <verse osisID='Matt.10.12'>А входячи в дім, вітайте його, промовляючи: Мир дому цьому!</verse>
        <verse osisID='Matt.10.13'>І коли буде достойний той дім, нехай зійде на нього ваш мир; а як недостойний він буде, то мир ваш нехай до вас вернеться.</verse>
        <verse osisID='Matt.10.14'>А як хто вас не прийме, і ваших слів не послухає, то, виходячи з дому чи з міста того, обтрусіть порох із ніг своїх.</verse>
        <verse osisID='Matt.10.15'>Поправді кажу вам: легше буде країні содомській й гоморській дня судного, аніж місту тому!</verse>
        <verse osisID='Matt.10.16'>Оце посилаю Я вас, як овець між вовки. Будьте ж мудрі, як змії, і невинні, як голубки.</verse>
        <verse osisID='Matt.10.17'>Стережіться ж людей, бо вони на суди видаватимуть вас, та по синагогах своїх бичувати вас будуть.</verse>
        <verse osisID='Matt.10.18'>І до правителів та до царів поведуть вас за Мене, на свідчення їм і поганам.</verse>
        <verse osisID='Matt.10.19'>А коли видаватимуть вас, не журіться, як або що говорити: тієї години буде вам дане, що маєте ви говорити,</verse>
        <verse osisID='Matt.10.20'>бо не ви промовлятимете, але Дух Отця вашого в вас промовлятиме.</verse>
        <verse osisID='Matt.10.21'>І видасть на смерть брата брат, а батько дитину. І діти повстануть супроти батьків, і їх повбивають.</verse>
        <verse osisID='Matt.10.22'>І за Ім'я Моє будуть усі вас ненавидіти. А хто витерпить аж до кінця, той буде спасений.</verse>
        <verse osisID='Matt.10.23'>А коли будуть вас переслідувати в однім місті, утікайте до іншого. Поправді кажу вам, не встигнете ви обійти міст Ізраїлевих, як прийде Син Людський.</verse>
        <verse osisID='Matt.10.24'>Учень не більший за вчителя, а раб понад пана свого.</verse>
        <verse osisID='Matt.10.25'>Доволі для учня, коли буде він, як учитель його, а раб як господар його. Коли Вельзевулом назвали господаря дому, скільки ж більше назвуть так домашніх його!</verse>
        <verse osisID='Matt.10.26'>Але не лякайтеся їх. Немає нічого захованого, що воно не відкриється, ані потаємного, що не виявиться.</verse>
        <verse osisID='Matt.10.27'>Що кажу Я вам потемки, говоріть те при світлі, що ж на вухо ви чуєте проповідуйте те на дахах.</verse>
        <verse osisID='Matt.10.28'>І не лякайтеся тих, хто тіло вбиває, а душі вбити не може; але бійтеся більше того, хто може й душу, і тіло вам занапастити в геєнні.</verse>
        <verse osisID='Matt.10.29'>Чи не два горобці продаються за гріш? А на землю із них ні один не впаде без волі Отця вашого.</verse>
        <verse osisID='Matt.10.30'>А вам і волосся все на голові пораховано.</verse>
        <verse osisID='Matt.10.31'>Отож, не лякайтесь, бо вартніші ви за багатьох горобців.</verse>
        <verse osisID='Matt.10.32'>Отже, кожного, хто Мене визнає перед людьми, того перед Небесним Отцем Моїм визнаю й Я.</verse>
        <verse osisID='Matt.10.33'>Хто ж Мене відцурається перед людьми, того й Я відцураюся перед Небесним Отцем Моїм.</verse>
        <verse osisID='Matt.10.34'>Не думайте, що Я прийшов, щоб мир на землю принести, Я не мир принести прийшов, а меча.</verse>
        <verse osisID='Matt.10.35'>Я ж прийшов порізнити чоловіка з батьком його, дочку з її матір'ю, і невістку з свекрухою її.</verse>
        <verse osisID='Matt.10.36'>І: вороги чоловікові домашні його!</verse>
        <verse osisID='Matt.10.37'>Хто більш, як Мене, любить батька чи матір, той Мене недостойний. І хто більш, як Мене, любить сина чи дочку, той Мене недостойний.</verse>
        <verse osisID='Matt.10.38'>І хто не візьме свого хреста, і не піде за Мною слідом, той Мене недостойний.</verse>
        <verse osisID='Matt.10.39'>Хто душу свою зберігає, той погубить її, хто ж за Мене погубить душу свою, той знайде її.</verse>
        <verse osisID='Matt.10.40'>Хто вас приймає приймає Мене, хто ж приймає Мене, приймає Того, Хто послав Мене.</verse>
        <verse osisID='Matt.10.41'>Хто приймає пророка, як пророка, той дістане нагороду пророчу, хто ж приймає праведника, як праведника, той дістане нагороду праведничу.</verse>
        <verse osisID='Matt.10.42'>І хто напоїть, як учня, кого з малих цих бодай кухлем водиці холодної, поправді кажу вам, той не згубить нагороди своєї.</verse>
      </chapter>
      <chapter osisID='Matt.11'>
        <verse osisID='Matt.11.1'>І сталось, коли Ісус перестав навчати дванадцятьох Своїх учнів, Він звідти пішов, щоб учити, і по їхніх містах проповідувати.</verse>
        <verse osisID='Matt.11.2'>Прочувши ж Іван у в'язниці про дії Христові, послав через учнів своїх,</verse>
        <verse osisID='Matt.11.3'>щоб Його запитати: Чи Ти Той, Хто має прийти, чи чекати нам Іншого?</verse>
        <verse osisID='Matt.11.4'>Ісус же промовив у відповідь їм: Ідіть, і перекажіть Іванові, що ви чуєте й бачите:</verse>
        <verse osisID='Matt.11.5'>Сліпі прозрівають, і криві ходять, стають чистими прокажені, і чують глухі, і померлі встають, а вбогим звіщається Добра Новина...</verse>
        <verse osisID='Matt.11.6'>І блаженний, хто через Мене спокуси не матиме!</verse>
        <verse osisID='Matt.11.7'>Як вони ж відійшли, Ісус про Івана почав говорити народові: На що ви ходили в пустиню дивитися? Чи на очерет, що вітер гойдає його?</verse>
        <verse osisID='Matt.11.8'>Та на що ви дивитись ходили? Може на чоловіка, у м'які шати одягненого? Аджеж ті, хто носить м'яке, по палатах царських.</verse>
        <verse osisID='Matt.11.9'>По що ж ви ходили? Може бачити пророка? Так, кажу вам, навіть більш, як пророка.</verse>
        <verse osisID='Matt.11.10'>Бо це ж той, що про нього написано: Ось перед обличчя Твоє посилаю Свого посланця, який перед Тобою дорогу Твою приготує!</verse>
        <verse osisID='Matt.11.11'>Поправді кажу вам: Між народженими від жінок не було більшого над Івана Христителя! Та найменший у Царстві Небеснім той більший від нього!</verse>
        <verse osisID='Matt.11.12'>Від днів же Івана Христителя й досі Царство Небесне здобувається силою, і ті, хто вживає зусилля, хапають його.</verse>
        <verse osisID='Matt.11.13'>Усі бо Пророки й Закон до Івана провіщували.</verse>
        <verse osisID='Matt.11.14'>Коли ж хочете знати, то Ілля він, що має прийти.</verse>
        <verse osisID='Matt.11.15'>Хто має вуха, нехай слухає!</verse>
        <verse osisID='Matt.11.16'>До кого ж цей рід прирівняю? До хлоп'ят він подібний, що на ринку сидять та вигукують іншим,</verse>
        <verse osisID='Matt.11.17'>і кажуть: Ми вам грали, а ви не танцювали, ми співали вам жалібно, та не плакали ви...</verse>
        <verse osisID='Matt.11.18'>Бо прийшов був Іван, що не їв і не пив, вони ж кажуть: Він демона має.</verse>
        <verse osisID='Matt.11.19'>Прийшов же Син Людський, що їсть і п'є, вони ж кажуть: Чоловік ось, ласун і п'яниця, Він приятель митників і грішників. І виправдалася мудрість своїми ділами.</verse>
        <verse osisID='Matt.11.20'>Ісус тоді став докоряти містам, де відбулося найбільш Його чуд, що вони не покаялись:</verse>
        <verse osisID='Matt.11.21'>Горе тобі, Хоразіне, горе тобі, Віфсаїдо! Бо коли б то в Тирі й Сидоні були відбулися ті чуда, що сталися в вас, то давно б вони каялися в волосяниці та в попелі.</verse>
        <verse osisID='Matt.11.22'>Але кажу вам: Легше буде дня судного Тиру й Сидону, ніж вам!</verse>
        <verse osisID='Matt.11.23'>А ти, Капернауме, що до неба піднісся, аж до аду ти зійдеш. Бо коли б у Содомі були відбулися ті чуда, що в тобі вони стались, то лишився б він був по сьогоднішній день.</verse>
        <verse osisID='Matt.11.24'>Але кажу вам, що содомській землі буде легше дня судного, аніж тобі!...</verse>
        <verse osisID='Matt.11.25'>Того часу, навчаючи, промовив Ісус: Прославляю Тебе, Отче, Господи неба й землі, що втаїв Ти оце від премудрих і розумних, та його немовлятам відкрив.</verse>
        <verse osisID='Matt.11.26'>Так, Отче, бо Тобі так було до вподоби!</verse>
        <verse osisID='Matt.11.27'>Передав Мені все Мій Отець. І Сина не знає ніхто, крім Отця, і Отця не знає ніхто, окрім Сина, та кому Син захоче відкрити.</verse>
        <verse osisID='Matt.11.28'>Прийдіть до Мене, усі струджені та обтяжені, і Я вас заспокою!</verse>
        <verse osisID='Matt.11.29'>Візьміть на себе ярмо Моє, і навчіться від Мене, бо Я тихий і серцем покірливий, і знайдете спокій душам своїм.</verse>
        <verse osisID='Matt.11.30'>Бож ярмо Моє любе, а тягар Мій легкий!</verse>
      </chapter>
      <chapter osisID='Matt.12'>
        <verse osisID='Matt.12.1'>Того часу Ісус переходив ланами в суботу. А учні Його зголодніли були, і стали зривати колосся та їсти.</verse>
        <verse osisID='Matt.12.2'>Побачили ж це фарисеї, та й кажуть Йому: Он учні Твої роблять те, чого не годиться робити в суботу...</verse>
        <verse osisID='Matt.12.3'>А Він відповів їм: Чи ж ви не читали, що зробив був Давид, коли сам зголоднів і ті, хто був із ним?</verse>
        <verse osisID='Matt.12.4'>Як він увійшов до Божого дому, і спожив хліби показні, яких їсти не можна було ні йому, ані тим, хто був із ним, а тільки самим священикам?</verse>
        <verse osisID='Matt.12.5'>Або ви не читали в Законі що в суботу священики порушують суботу у храмі, і невинні вони?</verse>
        <verse osisID='Matt.12.6'>А Я вам кажу, що тут Більший, як храм!</verse>
        <verse osisID='Matt.12.7'>Коли б знали ви, що то є: Милости хочу, а не жертви, то ви не судили б невинних...</verse>
        <verse osisID='Matt.12.8'>Бо Син Людський Господь і суботі!</verse>
        <verse osisID='Matt.12.9'>І, вийшовши звідти, прибув Він до їхньої синагоги.</verse>
        <verse osisID='Matt.12.10'>І ото, був там чоловік, що мав суху руку. І, щоб обвинити Ісуса, запитали Його: Чи вздоровляти годиться в суботу?</verse>
        <verse osisID='Matt.12.11'>А Він їм сказав: Чи знайдеться між вами людина, яка, одну мавши вівцю, не піде по неї, і не врятує її, як вона впаде в яму в суботу?</verse>
        <verse osisID='Matt.12.12'>А скільки ж людина вартніша за тую овечку! Тому можна чинити добро й у суботу!</verse>
        <verse osisID='Matt.12.13'>І каже тоді чоловікові: Простягни свою руку! Той простяг, і стала здорова вона, як і друга...</verse>
        <verse osisID='Matt.12.14'>Фарисеї ж пішли, і зібрали нараду на Нього, як би Його погубити?...</verse>
        <verse osisID='Matt.12.15'>А Ісус, розізнавши, пішов Собі звідти. І багато пішло вслід за Ним, і Він їх уздоровив усіх.</verse>
        <verse osisID='Matt.12.16'>А Він наказав їм суворо Його не виявляти,</verse>
        <verse osisID='Matt.12.17'>щоб справдилось те, що сказав був Ісая пророк, промовляючи:</verse>
        <verse osisID='Matt.12.18'>Ото Мій Отрок, що Я вибрав Його, Мій Улюблений, що Його полюбила душа Моя! Вкладу Свого Духа в Нього, і Він суд проголосить поганам.</verse>
        <verse osisID='Matt.12.19'>Він не буде змагатися, ані кричати, і на вулицях чути не буде ніхто Його голосу.</verse>
        <verse osisID='Matt.12.20'>Він очеретини надломленої не доломить, і ґнота догасаючого не погасить, поки не допровадить присуду до перемоги...</verse>
        <verse osisID='Matt.12.21'>І погани надіятись будуть на Ймення Його!</verse>
        <verse osisID='Matt.12.22'>Тоді привели до Нього німого сліпця, що був біснуватий, і Він уздоровив його, так що німий став говорити та бачити.</verse>
        <verse osisID='Matt.12.23'>І дивувались усі люди й казали: Чи ж не Син це Давидів?</verse>
        <verse osisID='Matt.12.24'>Фарисеї ж, почувши, сказали: Він демонів не виганяє інакше, тільки як Вельзевулом, князем демонів.</verse>
        <verse osisID='Matt.12.25'>А Він знав думки їхні, і промовив до них: Кожне царство, поділене супроти себе, запустіє. І кожне місто чи дім, поділені супроти себе, не втримаються.</verse>
        <verse osisID='Matt.12.26'>І коли сатана сатану виганяє, то ділиться супроти себе; як же втримається царство його?</verse>
        <verse osisID='Matt.12.27'>І коли Вельзевулом виганяю Я демонів, то ким виганяють сини ваші? Тому вони стануть вам суддями.</verse>
        <verse osisID='Matt.12.28'>А коли ж Духом Божим вигоню Я демонів, то настало для вас Царство Боже.</verse>
        <verse osisID='Matt.12.29'>Або як то хто може вдертися в дім дужого, та пограбувати добро його, якщо перше не зв'яже дужого? І аж тоді він господу його пограбує.</verse>
        <verse osisID='Matt.12.30'>Хто не зо Мною, той супроти Мене; і хто не збирає зо Мною, той розкидає.</verse>
        <verse osisID='Matt.12.31'>Тому то кажу вам: усякий гріх, навіть богозневага, проститься людям, але богозневага на Духа не проститься!</verse>
        <verse osisID='Matt.12.32'>І як скаже хто слово на Людського Сина, то йому проститься те; а коли скаже проти Духа Святого, не проститься того йому ані в цім віці, ані в майбутнім!</verse>
        <verse osisID='Matt.12.33'>Або виростіть дерево добре, то й плід його добрий, або виростіть дерево зле, то й плід його злий. Пізнається бо дерево з плоду!</verse>
        <verse osisID='Matt.12.34'>Роде зміїний! Як ви можете мовити добре, бувши злі? Бо чим серце наповнене, те говорять уста.</verse>
        <verse osisID='Matt.12.35'>Добра людина з доброго скарбу добре виносить, а лукава людина зо скарбу лихого виносить лихе.</verse>
        <verse osisID='Matt.12.36'>Кажу ж вам, що за кожне слово пусте, яке скажуть люди, дадуть вони відповідь судного дня!</verse>
        <verse osisID='Matt.12.37'>Бо зо слів своїх будеш виправданий, і зо слів своїх будеш засуджений.</verse>
        <verse osisID='Matt.12.38'>Тоді дехто із книжників та фарисеїв озвались до Нього й сказали: Учителю, хочемо побачити ознаку від Тебе.</verse>
        <verse osisID='Matt.12.39'>А Ісус відповів їм: Рід лукавий і перелюбний шукає ознаки, та ознаки йому не дадуть, окрім ознаки пророка Йони.</verse>
        <verse osisID='Matt.12.40'>Як Йона перебув у середині китовій три дні і три ночі, так перебуде три дні та три ночі й Син Людський у серці землі.</verse>
        <verse osisID='Matt.12.41'>Ніневітяни стануть на суд із цим родом, і осудять його, вони бо покаялися через Йонину проповідь. А тут ото Більший, ніж Йона!</verse>
        <verse osisID='Matt.12.42'>Цариця з півдня на суд стане з родом оцим, і засудить його, бо вона з кінця світу прийшла Соломонову мудрість послухати. А тут ото Більший, аніж Соломон!</verse>
        <verse osisID='Matt.12.43'>А коли дух нечистий виходить із людини, то блукає місцями безвідними, відпочинку шукаючи, та не знаходить.</verse>
        <verse osisID='Matt.12.44'>Тоді він говорить: Вернуся до дому свого, звідки вийшов. А як вернеться він, то хату знаходить порожню, заметену й прибрану.</verse>
        <verse osisID='Matt.12.45'>Тоді він іде, та й приводить сімох духів інших, лютіших за себе, і входять вони та й живуть тут. І буде останнє людині тій гірше за перше... Так буде й лукавому родові цьому!</verse>
        <verse osisID='Matt.12.46'>Коли Він іще промовляв до народу, аж ось мати й брати Його осторонь стали, бажаючи з Ним говорити.</verse>
        <verse osisID='Matt.12.47'>І сказав хтось Йому: Ото мати Твоя й Твої браття стоять онде осторонь, і говорити з Тобою бажають.</verse>
        <verse osisID='Matt.12.48'>А Він відповів тому, хто Йому говорив, і сказав: Хто мати Моя? І хто браття Мої?</verse>
        <verse osisID='Matt.12.49'>І, показавши рукою Своєю на учнів Своїх, Він промовив: Ото Моя мати та браття Мої!</verse>
        <verse osisID='Matt.12.50'>Бо хто волю Мого Отця, що на небі, чинитиме, той Мені брат, і сестра, і мати!</verse>
      </chapter>
      <chapter osisID='Matt.13'>
        <verse osisID='Matt.13.1'>Того ж дня Ісус вийшов із дому, та й сів біля моря.</verse>
        <verse osisID='Matt.13.2'>І безліч народу зібралась до Нього, так що Він увійшов був до човна та й сів, а ввесь натовп стояв понад берегом.</verse>
        <verse osisID='Matt.13.3'>І багато навчав Він їх притчами, кажучи: Ось вийшов сіяч, щоб посіяти.</verse>
        <verse osisID='Matt.13.4'>І як сіяв він зерна, упали одні край дороги, і пташки налетіли, та їх повидзьобували.</verse>
        <verse osisID='Matt.13.5'>Другі ж упали на ґрунт кам'янистий, де не мали багато землі, і негайно посходили, бо земля неглибока була;</verse>
        <verse osisID='Matt.13.6'>а як сонце зійшло, то зів'яли, і коріння не мавши, посохли.</verse>
        <verse osisID='Matt.13.7'>А інші попадали в терен, і вигнався терен, і їх поглушив.</verse>
        <verse osisID='Matt.13.8'>Інші ж упали на добрую землю і зродили: одне в сто раз, друге в шістдесят, а те втридцятеро.</verse>
        <verse osisID='Matt.13.9'>Хто має вуха, щоб слухати, нехай слухає!</verse>
        <verse osisID='Matt.13.10'>І учні Його приступили й сказали до Нього: Чому притчами Ти промовляєш до них?</verse>
        <verse osisID='Matt.13.11'>А Він відповів і промовив: Тому, що вам дано пізнати таємниці Царства Небесного, їм же не дано.</verse>
        <verse osisID='Matt.13.12'>Бо хто має, то дасться йому та додасться, хто ж не має, забереться від нього й те, що він має.</verse>
        <verse osisID='Matt.13.13'>Я тому говорю до них притчами, що вони, дивлячися, не бачать, і слухаючи, не чують, і не розуміють.</verse>
        <verse osisID='Matt.13.14'>І над ними збувається пророцтво Ісаї, яке промовляє: Почуєте слухом, і не зрозумієте, дивитися будете оком, і не побачите...</verse>
        <verse osisID='Matt.13.15'>Затовстіло бо серце людей цих, тяжко чують вухами вони, і зажмурили очі свої, щоб коли не побачити очима й не почути вухами, і не зрозуміти їм серцем, і не навернутись, щоб Я їх уздоровив!</verse>
        <verse osisID='Matt.13.16'>Очі ж ваші блаженні, що бачать, і вуха ваші, що чують.</verse>
        <verse osisID='Matt.13.17'>Бо поправді кажу вам, що багато пророків і праведних бажали побачити, що бачите ви, та не бачили, і почути, що чуєте ви, і не чули.</verse>
        <verse osisID='Matt.13.18'>Послухайте ж притчу про сіяча.</verse>
        <verse osisID='Matt.13.19'>До кожного, хто слухає слово про Царство, але не розуміє, приходить лукавий, і краде посіяне в серці його; це те, що посіяне понад дорогою.</verse>
        <verse osisID='Matt.13.20'>А посіяне на кам'янистому ґрунті, це той, хто слухає слово, і з радістю зараз приймає його;</verse>
        <verse osisID='Matt.13.21'>але кореня в ньому нема, тому він непостійний; коли ж утиск або переслідування настають за слово, то він зараз спокушується.</verse>
        <verse osisID='Matt.13.22'>А між терен посіяне, це той, хто слухає слово, але клопоти віку цього та омана багатства заглушують слово, і воно зостається без плоду.</verse>
        <verse osisID='Matt.13.23'>А посіяне в добрій землі, це той, хто слухає слово й його розуміє, і плід він приносить, і дає один у сто раз, другий у шістдесят, а той утридцятеро.</verse>
        <verse osisID='Matt.13.24'>Іншу притчу подав Він їм, кажучи: Царство Небесне подібне до чоловіка, що посіяв був добре насіння на полі своїм.</verse>
        <verse osisID='Matt.13.25'>А коли люди спали, прийшов ворог його, і куколю між пшеницю насіяв, та й пішов.</verse>
        <verse osisID='Matt.13.26'>А як виросло збіжжя та кинуло колос, тоді показався і кукіль.</verse>
        <verse osisID='Matt.13.27'>І прийшли господареві раби, та й кажуть йому: Пане, чи ж не добре насіння ти сіяв на полі своїм? Звідки ж узявся кукіль?</verse>
        <verse osisID='Matt.13.28'>А він їм відказав: Чоловік супротивник накоїв оце. А раби відказали йому: Отож, чи не хочеш, щоб пішли ми і його повиполювали?</verse>
        <verse osisID='Matt.13.29'>Але він відказав: Ні, щоб, виполюючи той кукіль, ви не вирвали разом із ним і пшеницю.</verse>
        <verse osisID='Matt.13.30'>Залишіть, хай разом обоє ростуть аж до жнив; а в жнива накажу я женцям: Зберіть перше кукіль і його пов'яжіть у снопки, щоб їх попалити; пшеницю ж спровадьте до клуні моєї.</verse>
        <verse osisID='Matt.13.31'>Іншу притчу подав Він їм, кажучи: Царство Небесне подібне до зерна гірчичного, що взяв чоловік і посіяв на полі своїм.</verse>
        <verse osisID='Matt.13.32'>Воно найдрібніше з увсього насіння, але, коли виросте, більше воно за зілля, і стає деревом, так що птаство небесне злітається, і кублиться в віттях його.</verse>
        <verse osisID='Matt.13.33'>Іншу притчу Він їм розповів: Царство Небесне подібне до розчини, що її бере жінка, і кладе на три мірі муки, аж поки все вкисне.</verse>
        <verse osisID='Matt.13.34'>Це все в притчах Ісус говорив до людей, і без притчі нічого Він їм не казав,</verse>
        <verse osisID='Matt.13.35'>щоб справдилось те, що сказав був пророк, промовляючи: Відкрию у притчах уста Свої, розповім таємниці від почину світу!</verse>
        <verse osisID='Matt.13.36'>Тоді відпустив Він народ і додому прийшов. І підійшли Його учні до Нього й сказали: Поясни нам притчу про кукіль польовий.</verse>
        <verse osisID='Matt.13.37'>А Він відповів і промовив до них: Хто добре насіння посіяв був, це Син Людський,</verse>
        <verse osisID='Matt.13.38'>а поле це світ, добре ж насіння це сини Царства, а кукіль сини лукавого;</verse>
        <verse osisID='Matt.13.39'>а ворог, що всіяв його це диявол, жнива кінець віку, а женці Анголи.</verse>
        <verse osisID='Matt.13.40'>І як збирають кукіль, і як палять в огні, так буде й наприкінці віку цього.</verse>
        <verse osisID='Matt.13.41'>Пошле Людський Син Своїх Анголів, і вони позбирають із Царства Його всі спокуси, і тих, хто чинить беззаконня,</verse>
        <verse osisID='Matt.13.42'>і їх повкидають до печі огненної, буде там плач і скрегіт зубів!</verse>
        <verse osisID='Matt.13.43'>Тоді праведники, немов сонце, засяють у Царстві свого Отця. Хто має вуха, нехай слухає!</verse>
        <verse osisID='Matt.13.44'>Царство Небесне подібне ще до захованого в полі скарбу, що людина, знайшовши, ховає його, і з радости з того йде, та й усе, що має, продає та купує те поле.</verse>
        <verse osisID='Matt.13.45'>Подібне ще Царство Небесне до того купця, що пошукує перел добрих,</verse>
        <verse osisID='Matt.13.46'>а як знайде одну дорогоцінну перлину, то йде, і все продає, що має, і купує її.</verse>
        <verse osisID='Matt.13.47'>Подібне ще Царство Небесне до невода, у море закиненого, що зібрав він усячину.</verse>
        <verse osisID='Matt.13.48'>Коли він наповниться, тягнуть на берег його, і, сівши, вибирають до посуду добре, непотріб же геть викидають.</verse>
        <verse osisID='Matt.13.49'>Так буде й наприкінці віку: Анголи повиходять, і вилучать злих з-поміж праведних,</verse>
        <verse osisID='Matt.13.50'>і їх повкидають до печі огненної, буде там плач і скрегіт зубів!</verse>
        <verse osisID='Matt.13.51'>Чи ви зрозуміли це все? Так! відказали Йому.</verse>
        <verse osisID='Matt.13.52'>І Він їм сказав: Тому кожен книжник, що навчений про Царство Небесне, подібний до того господаря, що з скарбниці своєї виносить нове та старе.</verse>
        <verse osisID='Matt.13.53'>І сталось, як скінчив Ісус притчі оці, Він звідти пішов.</verse>
        <verse osisID='Matt.13.54'>І прийшов Він до Своєї батьківщини, і навчав їх у їхній синагозі, так що стали вони дивуватися й питати: Звідки в Нього ця мудрість та сили чудодійні?</verse>
        <verse osisID='Matt.13.55'>Чи ж Він не син теслі? Чи ж мати Його не Марією зветься, а брати Його Яків, і Йосип, і Симон та Юда?</verse>
        <verse osisID='Matt.13.56'>І чи ж сестри Його не всі з нами? Звідки ж Йому все оте?</verse>
        <verse osisID='Matt.13.57'>І вони спокушалися Ним. А Ісус їм сказав: Пророка нема без пошани, хіба тільки в вітчизні своїй та в домі своїм!</verse>
        <verse osisID='Matt.13.58'>І Він не вчинив тут чуд багатьох через їхню невіру.</verse>
      </chapter>
      <chapter osisID='Matt.14'>
        <verse osisID='Matt.14.1'>Того часу прочув Ірод чотиривласник чутки про Ісуса,</verse>
        <verse osisID='Matt.14.2'>і сказав своїм слугам: Це Іван Христитель, він із мертвих воскрес, і тому чуда творяться ним...</verse>
        <verse osisID='Matt.14.3'>Бо Ірод схопив був Івана, і зв'язав його, і посадив у в'язницю через Іродіяду, дружину брата свого Пилипа.</verse>
        <verse osisID='Matt.14.4'>Бо до нього Іван говорив: Не годиться тобі її мати!</verse>
        <verse osisID='Matt.14.5'>І хотів Ірод смерть заподіяти йому, та боявся народу, бо того за пророка вважали.</verse>
        <verse osisID='Matt.14.6'>А як був день народження Ірода, танцювала посеред гостей дочка Іродіядина, та й Іродові догодила.</verse>
        <verse osisID='Matt.14.7'>Тому під присягою він обіцявся їй дати, чого тільки попросить вона.</verse>
        <verse osisID='Matt.14.8'>А вона, за намовою матері своєї: Дай мені проказала отут на полумиску голову Івана Христителя!...</verse>
        <verse osisID='Matt.14.9'>І цар засмутився, але через клятву та тих, хто сидів при столі з ним, звелів дати.</verse>
        <verse osisID='Matt.14.10'>І послав стяти Івана в в'язниці.</verse>
        <verse osisID='Matt.14.11'>І принесли на полумискові його голову, та й дали дівчині, а та віднесла її своїй матері...</verse>
        <verse osisID='Matt.14.12'>А учні його прибули, взяли тіло, і поховали його, та прийшли й сповістили Ісуса.</verse>
        <verse osisID='Matt.14.13'>Як Ісус те почув, Він відплив звідти човном у місце пустинне й самотнє. І, прочувши, народ із міст пішов пішки за Ним.</verse>
        <verse osisID='Matt.14.14'>І, як вийшов Ісус, Він побачив багато народу, і змилосердивсь над ними, і їхніх слабих уздоровив.</verse>
        <verse osisID='Matt.14.15'>А коли настав вечір, підійшли Його учні до Нього й сказали: Тут місце пустинне, і година вже пізня; відпусти народ, хай по селах розійдуться, і куплять поживи собі.</verse>
        <verse osisID='Matt.14.16'>А Ісус їм сказав: Непотрібно відходити їм, нагодуйте їх ви!</verse>
        <verse osisID='Matt.14.17'>Вони ж кажуть Йому: Не маємо чим тут, тільки п'ятеро хліба й дві рибі.</verse>
        <verse osisID='Matt.14.18'>А Він відказав: Принесіть Мені їх сюди.</verse>
        <verse osisID='Matt.14.19'>І, звелівши натовпові посідати на траві, Він узяв п'ятеро хліба й дві рибі, споглянув на небо, поблагословив й поламав ті хліби, і дав учням, а учні народові.</verse>
        <verse osisID='Matt.14.20'>І всі їли й наситились, а з кусків позосталих назбирали дванадцятеро повних кошів...</verse>
        <verse osisID='Matt.14.21'>Їдців же було мужа тисяч із п'ять, крім жінок і дітей.</verse>
        <verse osisID='Matt.14.22'>І зараз звелів Ісус учням до човна сідати, і переплисти на той бік раніше Його, аж поки народ Він відпустить.</verse>
        <verse osisID='Matt.14.23'>Відпустивши ж народ, Він на гору пішов помолитися насамоті; і як вечір настав, був там Сам.</verse>
        <verse osisID='Matt.14.24'>А човен вже був на середині моря, і кидали хвилі його, бо вітер зірвавсь супротивний.</verse>
        <verse osisID='Matt.14.25'>А о четвертій сторожі нічній Ісус підійшов до них, ідучи по морю.</verse>
        <verse osisID='Matt.14.26'>Як побачили ж учні, що йде Він по морю, то настрашилися та й казали: Мара! І від страху вони закричали...</verse>
        <verse osisID='Matt.14.27'>А Ісус до них зараз озвався й сказав: Заспокойтесь, це Я, не лякайтесь!</verse>
        <verse osisID='Matt.14.28'>Петро ж відповів і сказав: Коли, Господи, Ти це, то звели, щоб прийшов я до Тебе по воді.</verse>
        <verse osisID='Matt.14.29'>А Він відказав йому: Іди. І, вилізши з човна, Петро став іти по воді, і пішов до Ісуса.</verse>
        <verse osisID='Matt.14.30'>Але, бачачи велику бурю, злякався, і зачав потопати, і скричав: Рятуй мене, Господи!...</verse>
        <verse osisID='Matt.14.31'>І зараз Ісус простяг руку й схопив його, і каже до нього: Маловірний, чого усумнився?</verse>
        <verse osisID='Matt.14.32'>Як до човна ж вони ввійшли, буря вщухнула.</verse>
        <verse osisID='Matt.14.33'>А приявні в човні вклонились Йому та сказали: Ти справді Син Божий!</verse>
        <verse osisID='Matt.14.34'>Перепливши ж вони, прибули в землю Генісаретську.</verse>
        <verse osisID='Matt.14.35'>А люди тієї місцевости, пізнавши Його, сповістили по всій тій околиці, і до Нього принесли всіх хворих.</verse>
        <verse osisID='Matt.14.36'>І благали Його, щоб бодай доторкнутися краю одежі Його. А хто доторкавсь, уздоровлений був.</verse>
      </chapter>
      <chapter osisID='Matt.15'>
        <verse osisID='Matt.15.1'>Тоді до Ісуса прийшли фарисеї та книжники з Єрусалиму й сказали:</verse>
        <verse osisID='Matt.15.2'>Чого Твої учні ламають передання старших? Бо не миють вони своїх рук, коли хліб споживають.</verse>
        <verse osisID='Matt.15.3'>А Він відповів і промовив до них: А чого й ви порушуєте Божу заповідь ради передання вашого?</verse>
        <verse osisID='Matt.15.4'>Бо Бог заповів: Шануй батька та матір, та: Хто злорічить на батька чи матір, хай смертю помре.</verse>
        <verse osisID='Matt.15.5'>А ви кажете: Коли скаже хто батьку чи матері: Те, чим би ви скористатись від мене хотіли, то дар Богові,</verse>
        <verse osisID='Matt.15.6'>то може вже й не шанувати той батька свого або матір свою. Так ви ради передання вашого знівечили Боже Слово.</verse>
        <verse osisID='Matt.15.7'>Лицеміри! Про вас добре Ісая пророкував був, говорячи:</verse>
        <verse osisID='Matt.15.8'>Оці люди устами шанують Мене, серце ж їхнє далеко від Мене!</verse>
        <verse osisID='Matt.15.9'>Та однак надаремне шанують Мене, бо навчають наук людських заповідей...</verse>
        <verse osisID='Matt.15.10'>І Він покликав народ, і промовив до нього: Послухайте та зрозумійте!</verse>
        <verse osisID='Matt.15.11'>Не те, що входить до уст, людину сквернить, але те, що виходить із уст, те людину сквернить.</verse>
        <verse osisID='Matt.15.12'>Тоді учні Його приступили й сказали Йому: Чи Ти знаєш, що фарисеї, почувши це слово, спокусилися?</verse>
        <verse osisID='Matt.15.13'>А Він відповів і сказав: Усяка рослина, яку насадив не Отець Мій Небесний, буде вирвана з коренем.</verse>
        <verse osisID='Matt.15.14'>Залишіть ви їх: це сліпі поводатарі для сліпих. А коли сліпий водить сліпого, обоє до ями впадуть...</verse>
        <verse osisID='Matt.15.15'>А Петро відповів і до Нього сказав: Поясни нам цю притчу.</verse>
        <verse osisID='Matt.15.16'>А Він відказав: Чи ж і ви розуміння не маєте?</verse>
        <verse osisID='Matt.15.17'>Чи ж ви не розумієте, що все те, що входить до уст, вступає в живіт, та й назовні виходить?</verse>
        <verse osisID='Matt.15.18'>Що ж виходить із уст, те походить із серця, і воно опоганює людину.</verse>
        <verse osisID='Matt.15.19'>Бо з серця виходять лихі думки, душогубства, перелюби, розпуста, крадіж, неправдиві засвідчення, богозневаги.</verse>
        <verse osisID='Matt.15.20'>Оце те, що людину опоганює. А їсти руками невмитими, не опоганює це людини!</verse>
        <verse osisID='Matt.15.21'>І, вийшовши звідти, Ісус відійшов у землі тирські й сидонські.</verse>
        <verse osisID='Matt.15.22'>І ось жінка одна хананеянка, із тих околиць прийшовши, заголосила до Нього й сказала: Змилуйся надо мною, Господи, Сину Давидів, демон тяжко дочку мою мучить!</verse>
        <verse osisID='Matt.15.23'>А Він їй не казав ані слова. Тоді учні Його, підійшовши, благали Його та казали: Відпусти її, бо кричить услід за нами!</verse>
        <verse osisID='Matt.15.24'>А Він відповів і сказав: Я посланий тільки до овечок загинулих дому Ізраїлевого...</verse>
        <verse osisID='Matt.15.25'>А вона, підійшовши, уклонилась Йому та й сказала: Господи, допоможи мені!</verse>
        <verse osisID='Matt.15.26'>А Він відповів і сказав: Не годиться взяти хліб у дітей, і кинути щенятам...</verse>
        <verse osisID='Matt.15.27'>Вона ж відказала: Так, Господи! Але ж і щенята їдять ті кришки, що спадають зо столу їхніх панів.</verse>
        <verse osisID='Matt.15.28'>Тоді відповів і сказав їй Ісус: О жінко, твоя віра велика, нехай буде тобі, як ти хочеш! І тієї години дочка її видужала.</verse>
        <verse osisID='Matt.15.29'>І, відійшовши звідти, Ісус прибув до Галілейського моря, і, зійшовши на гору, сів там.</verse>
        <verse osisID='Matt.15.30'>І приступило до Нього багато народу, що мали з собою кривих, калік, сліпих, німих і інших багато, і клали їх до Ісусових ніг. І Він уздоровлював їх.</verse>
        <verse osisID='Matt.15.31'>А народ не виходив із дива, бо бачив, що говорять німі, каліки стають здорові, криві ходять, і бачать сліпі, і славив він Бога Ізраїлевого!</verse>
        <verse osisID='Matt.15.32'>А Ісус Своїх учнів покликав і сказав: Жаль Мені цих людей, що вже три дні зо Мною знаходяться, але їсти не мають чого; відпустити їх без їжі не хочу, щоб вони не ослабли в дорозі.</verse>
        <verse osisID='Matt.15.33'>А учні Йому відказали: Де нам узяти стільки хліба в пустині, щоб нагодувати стільки народу?</verse>
        <verse osisID='Matt.15.34'>А Ісус запитав їх: Скільки маєте хліба? Вони ж відказали: Семеро, та трохи рибок.</verse>
        <verse osisID='Matt.15.35'>І Він ізвелів на землі посідати народові.</verse>
        <verse osisID='Matt.15.36'>І, взявши сім хлібів і риби, віддавши Богу подяку, поламав і дав учням Своїм, а учні народові.</verse>
        <verse osisID='Matt.15.37'>І всі їли й наситилися, а з позосталих кусків назбирали сім кошиків повних...</verse>
        <verse osisID='Matt.15.38'>Їдців же було чотири тисячі мужа, окрім жінок та дітей.</verse>
        <verse osisID='Matt.15.39'>І, відпустивши народ, усів Він до човна, і прибув до землі Магдалинської.</verse>
      </chapter>
      <chapter osisID='Matt.16'>
        <verse osisID='Matt.16.1'>І підійшли фарисеї та саддукеї, і, випробовуючи, просили Його показати ознаку їм із неба.</verse>
        <verse osisID='Matt.16.2'>А Він відповів і промовив до них: Ви звечора кажете: Буде погода, червоніє бо небо.</verse>
        <verse osisID='Matt.16.3'>А ранком: Сьогодні негода, червоніє бо небо похмуре. Розпізнати небесне обличчя ви вмієте, ознак часу ж не можете!</verse>
        <verse osisID='Matt.16.4'>Рід лукавий і перелюбний шукає ознаки, та ознаки йому не дадуть, окрім ознаки пророка Йони. І, їх полишивши, Він відійшов.</verse>
        <verse osisID='Matt.16.5'>А учні Його, перейшовши на той бік, забули взяти хліба.</verse>
        <verse osisID='Matt.16.6'>Ісус же промовив до них: Стережіться уважливо фарисейської та саддукейської розчини!</verse>
        <verse osisID='Matt.16.7'>Вони ж міркували собі й говорили: Ми ж хлібів не взяли.</verse>
        <verse osisID='Matt.16.8'>А Ісус, знавши те, запитав: Чого між собою міркуєте ви, маловірні, що хлібів не взяли?</verse>
        <verse osisID='Matt.16.9'>Чи ж ви ще не розумієте й не пам'ятаєте про п'ять хлібів на п'ять тисяч, і скільки кошів ви зібрали?</verse>
        <verse osisID='Matt.16.10'>Ані про сім хлібів на чотири тисячі, і скільки кошиків ви назбирали?</verse>
        <verse osisID='Matt.16.11'>Як ви не розумієте, що Я не про хліб вам сказав? Стережіться но розчини фарисейської та саддукейської!</verse>
        <verse osisID='Matt.16.12'>Тоді зрозуміли вони, що Він не казав стерегтися їм розчини хлібної, але фарисейської та саддукейської науки.</verse>
        <verse osisID='Matt.16.13'>Прийшовши ж Ісус до землі Кесарії Пилипової, питав Своїх учнів і казав: За кого народ уважає Мене, Сина Людського?</verse>
        <verse osisID='Matt.16.14'>Вони ж відповіли: Одні за Івана Христителя, одні за Іллю, інші ж за Єремію або за одного з пророків.</verse>
        <verse osisID='Matt.16.15'>Він каже до них: А ви за кого Мене маєте?</verse>
        <verse osisID='Matt.16.16'>А Симон Петро відповів і сказав: Ти Христос, Син Бога Живого!</verse>
        <verse osisID='Matt.16.17'>А Ісус відповів і до нього промовив: Блаженний ти, Симоне, сину Йонин, бо не тіло і кров тобі оце виявили, але Мій Небесний Отець.</verse>
        <verse osisID='Matt.16.18'>І кажу Я тобі, що ти скеля, і на скелі оцій побудую Я Церкву Свою, і сили адові не переможуть її.</verse>
        <verse osisID='Matt.16.19'>І ключі тобі дам від Царства Небесного, і що на землі ти зв'яжеш, те зв'язане буде на небі, а що на землі ти розв'яжеш, те розв'язане буде на небі!</verse>
        <verse osisID='Matt.16.20'>Тоді наказав Своїм учням, щоб нікому не казали, що Він Христос.</verse>
        <verse osisID='Matt.16.21'>Із того часу Ісус став виказувати Своїм учням, що Він мусить іти до Єрусалиму, і постраждати багато від старших, і первосвящеників, і книжників, і вбитому бути, і воскреснути третього дня.</verse>
        <verse osisID='Matt.16.22'>І, набік відвівши Його, Петро став Йому докоряти й казати: Змилуйся, Господи, такого Тобі хай не буде!</verse>
        <verse osisID='Matt.16.23'>А Він обернувся й промовив Петрові: Відступися від Мене, сатано, ти спокуса Мені, бо думаєш не про Боже, а про людське!</verse>
        <verse osisID='Matt.16.24'>Промовив тоді Ісус учням Своїм: Коли хоче хто йти вслід за Мною, хай зречеться самого себе, і хай візьме свого хреста, та й іде вслід за Мною.</verse>
        <verse osisID='Matt.16.25'>Бо хто хоче спасти свою душу, той погубить її, хто ж за Мене свою душу погубить, той знайде її.</verse>
        <verse osisID='Matt.16.26'>Яка ж користь людині, що здобуде ввесь світ, але душу свою занапастить? Або що дасть людина взамін за душу свою?</verse>
        <verse osisID='Matt.16.27'>Бо прийде Син Людський у славі Свого Отця з Анголами Своїми, і тоді віддасть кожному згідно з ділами його.</verse>
        <verse osisID='Matt.16.28'>Поправді кажу вам, що деякі з тут-о приявних не скуштують смерти, аж поки не побачать Сина Людського, що йде в Царстві Своїм.</verse>
      </chapter>
      <chapter osisID='Matt.17'>
        <verse osisID='Matt.17.1'>А через шість день забирає Ісус Петра, і Якова, і Івана, брата його, та й веде їх осібно на гору високу.</verse>
        <verse osisID='Matt.17.2'>І Він перед ними переобразився: обличчя Його, як те сонце, засяло, а одежа Його стала біла, як світло.</verse>
        <verse osisID='Matt.17.3'>І ось з'явились до них Мойсей та Ілля, і розмовляли із Ним.</verse>
        <verse osisID='Matt.17.4'>І озвався Петро та й сказав до Ісуса: Господи, добре бути нам тут! Коли хочеш, поставлю отут три шатрі: для Тебе одне, і одне для Мойсея, і одне для Іллі.</verse>
        <verse osisID='Matt.17.5'>Як він ще говорив, ось хмара ясна заслонила їх, і ось голос із хмари почувсь, що казав: Це Син Мій Улюблений, що Його Я вподобав. Його слухайтеся!</verse>
        <verse osisID='Matt.17.6'>А почувши, попадали учні долілиць, і полякалися сильно...</verse>
        <verse osisID='Matt.17.7'>А Ісус підійшов, доторкнувся до них і промовив: Уставайте й не бійтесь!</verse>
        <verse osisID='Matt.17.8'>Звівши ж очі свої, нікого вони не побачили, окрім Самого Ісуса.</verse>
        <verse osisID='Matt.17.9'>А коли з гори сходили, заповів їм Ісус і сказав: Не кажіть нікому про цеє видіння, аж поки Син Людський із мертвих воскресне.</verse>
        <verse osisID='Matt.17.10'>І запитали Його учні, говорячи: Що це книжники кажуть, ніби треба Іллі перш прийти?</verse>
        <verse osisID='Matt.17.11'>А Він відповів і сказав: Ілля, правда, прийде, і все приготує.</verse>
        <verse osisID='Matt.17.12'>Але кажу вам, що Ілля вже прийшов був, та його не пізнали, але з ним зробили, що тільки хотіли... Так і Син Людський має страждати від них.</verse>
        <verse osisID='Matt.17.13'>Учні тоді зрозуміли, що Він їм говорив про Івана Христителя.</verse>
        <verse osisID='Matt.17.14'>І як вони до народу прийшли, то до Нього один чоловік приступив, і навколішки впав перед Ним,</verse>
        <verse osisID='Matt.17.15'>і сказав: Господи, змилуйсь над сином моїм, що біснується у новомісяччі, і мучиться тяжко, бо почасту падає він ув огонь, і почасту в воду.</verse>
        <verse osisID='Matt.17.16'>Я його був привів до учнів Твоїх, та вони не могли вздоровити його.</verse>
        <verse osisID='Matt.17.17'>А Ісус відповів і сказав: О роде невірний й розбещений, доки буду Я з вами? Доки вас Я терпітиму? Приведіть до Мене сюди його!</verse>
        <verse osisID='Matt.17.18'>Потому Ісус погрозив йому, і демон вийшов із нього. І видужав хлопець тієї години!</verse>
        <verse osisID='Matt.17.19'>Тоді підійшли учні насамоті до Ісуса й сказали: Чому ми не могли його вигнати?</verse>
        <verse osisID='Matt.17.20'>А Він їм відповів: Через ваше невірство. Бо поправді кажу вам: коли будете ви мати віру, хоч як зерно гірчичне, і горі оцій скажете: Перейди звідси туди, то й перейде вона, і нічого не матимете неможливого!</verse>
        <verse osisID='Matt.17.21'>Цей же рід не виходить інакше, як тільки молитвою й постом.</verse>
        <verse osisID='Matt.17.22'>Коли пробували вони в Галілеї, то сказав їм Ісус: Людський Син буде виданий людям до рук,</verse>
        <verse osisID='Matt.17.23'>і вони Його вб'ють, але третього дня Він воскресне. І тяжко вони зажурились...</verse>
        <verse osisID='Matt.17.24'>Як прийшли ж вони в Капернаум, до Петра підійшли збирачі дидрахм на храм, та й сказали: Чи не заплатить ваш учитель дидрахми?</verse>
        <verse osisID='Matt.17.25'>Він відказує: Так. І як він увійшов до дому, то Ісус попередив його та сказав: Як ти думаєш, Симоне: царі земні з кого беруть мито або податки: від синів своїх, чи чужих?</verse>
        <verse osisID='Matt.17.26'>А як той відказав: Від чужих, то промовив до нього Ісус: Тож вільні сини!</verse>
        <verse osisID='Matt.17.27'>Та щоб їх не спокусити, піди над море, та вудку закинь, і яку першу рибу ізловиш, візьми, і рота відкрий їй, і знайдеш статира; візьми ти його, і віддай їм за Мене й за себе...</verse>
      </chapter>
      <chapter osisID='Matt.18'>
        <verse osisID='Matt.18.1'>Підійшли до Ісуса тоді Його учні, питаючи: Хто найбільший у Царстві Небеснім?</verse>
        <verse osisID='Matt.18.2'>Він же дитину покликав, і поставив її серед них,</verse>
        <verse osisID='Matt.18.3'>та й сказав: Поправді кажу вам: коли не навернетесь, і не станете, як ті діти, не ввійдете в Царство Небесне!</verse>
        <verse osisID='Matt.18.4'>Отже, хто впокориться, як дитина оця, той найбільший у Царстві Небеснім.</verse>
        <verse osisID='Matt.18.5'>І хто прийме таку дитину одну в Моє Ймення, той приймає Мене.</verse>
        <verse osisID='Matt.18.6'>Хто ж спокусить одне з цих малих, що вірують в Мене, то краще б такому було, коли б жорно млинове на шию йому почепити, і його потопити в морській глибині...</verse>
        <verse osisID='Matt.18.7'>Від спокус горе світові, бо мусять спокуси прийти; надто горе людині, що від неї приходить спокуса!</verse>
        <verse osisID='Matt.18.8'>Коли тільки рука твоя, чи нога твоя спокушає тебе, відітни її й кинь від себе: краще тобі увійти в життя одноруким або одноногим, ніж з обома руками чи з обома ногами бути вкиненому в огонь вічний.</verse>
        <verse osisID='Matt.18.9'>І коли твоє око тебе спокушає його вибери й кинь від себе: краще тобі однооким ввійти в життя, ніж з обома очима бути вкиненому до геєнни огненної.</verse>
        <verse osisID='Matt.18.10'>Стережіться, щоб ви не погордували ані одним із малих цих; кажу бо Я вам, що їхні Анголи повсякчасно бачать у небі обличчя Мого Отця, що на небі.</verse>
        <verse osisID='Matt.18.11'>Син бо Людський прийшов, щоб спасти загинуле.</verse>
        <verse osisID='Matt.18.12'>Як вам здається: коли має який чоловік сто овець, а одна з них заблудить, то чи він не покине дев'ятдесятьох і дев'ятьох у горах, і не піде шукати заблудлої?</verse>
        <verse osisID='Matt.18.13'>І коли пощастить відшукати її, поправді кажу вам, що радіє за неї він більше, аніж за дев'ятдесятьох і дев'ятьох незаблудлих.</verse>
        <verse osisID='Matt.18.14'>Так волі нема Отця вашого, що на небі, щоб загинув один із цих малих.</verse>
        <verse osisID='Matt.18.15'>А коли прогрішиться твій брат проти тебе, іди й йому викажи поміж тобою та ним самим; як тебе він послухає, ти придбав свого брата.</verse>
        <verse osisID='Matt.18.16'>А коли не послухає він, то візьми з собою ще одного чи двох, щоб справа всіляка ствердилась устами двох чи трьох свідків.</verse>
        <verse osisID='Matt.18.17'>А коли не послухає їх, скажи Церкві; коли ж не послухає й Церкви, хай буде тобі, як поганин і митник!</verse>
        <verse osisID='Matt.18.18'>Поправді кажу вам: Що тільки зв'яжете на землі, зв'язане буде на небі, і що тільки розв'яжете на землі, розв'язане буде на небі.</verse>
        <verse osisID='Matt.18.19'>Ще поправді кажу вам, що коли б двоє з вас на землі погодились про всяку річ, то коли вони будуть просити за неї, станеться їм від Мого Отця, що на небі!</verse>
        <verse osisID='Matt.18.20'>Бо де двоє чи троє в Ім'я Моє зібрані, там Я серед них.</verse>
        <verse osisID='Matt.18.21'>Петро приступив тоді та запитався Його: Господи, скільки разів брат мій може згрішити проти мене, а я маю прощати йому? Чи до семи раз?</verse>
        <verse osisID='Matt.18.22'>Ісус промовляє до нього: Не кажу тобі до семи раз, але аж до семидесяти раз по семи!</verse>
        <verse osisID='Matt.18.23'>Тим то Царство Небесне подібне одному цареві, що захотів обрахунок зробити з своїми рабами.</verse>
        <verse osisID='Matt.18.24'>Коли ж він почав обраховувати, то йому привели одного, що винен був десять тисяч талантів.</verse>
        <verse osisID='Matt.18.25'>А що він не мав із чого віддати, наказав пан продати його, і його дружину та діти, і все, що він мав, і заплатити.</verse>
        <verse osisID='Matt.18.26'>Тоді раб той упав до ніг, і вклонявся йому та благав: Потерпи мені, я віддам тобі все!</verse>
        <verse osisID='Matt.18.27'>І змилосердився пан над рабом тим, і звільнив його, і простив йому борг.</verse>
        <verse osisID='Matt.18.28'>А як вийшов той раб, то спіткав він одного з своїх співтоваришів, що був винен йому сто динаріїв. І, схопивши його, він душив та казав: Віддай, що ти винен!</verse>
        <verse osisID='Matt.18.29'>А товариш його впав у ноги йому, і благав його, кажучи: Потерпи мені, і я віддам тобі!</verse>
        <verse osisID='Matt.18.30'>Та той не схотів, а пішов і всадив до в'язниці його, аж поки він боргу не верне.</verse>
        <verse osisID='Matt.18.31'>Як побачили ж товариші його те, що сталося, то засмутилися дуже, і прийшли й розповіли своєму панові все, що було.</verse>
        <verse osisID='Matt.18.32'>Тоді пан його кличе його, та й говорить до нього: Рабе лукавий, я простив був тобі ввесь той борг, бо просив ти мене.</verse>
        <verse osisID='Matt.18.33'>Чи й тобі не належало змилуватись над своїм співтоваришем, як і я над тобою був змилувався?</verse>
        <verse osisID='Matt.18.34'>І прогнівався пан його, і катам його видав, аж поки йому не віддасть всього боргу.</verse>
        <verse osisID='Matt.18.35'>Так само й Отець Мій Небесний учинить із вами, коли кожен із вас не простить своєму братові з серця свого їхніх прогріхів.</verse>
      </chapter>
      <chapter osisID='Matt.19'>
        <verse osisID='Matt.19.1'>І сталось, як Ісус закінчив ці слова, то Він вирушив із Галілеї, і прибув до країни Юдейської, на той бік Йордану.</verse>
        <verse osisID='Matt.19.2'>А за Ним ішла безліч народу, і Він уздоровив їх тут.</verse>
        <verse osisID='Matt.19.3'>І підійшли фарисеї до Нього, і, випробовуючи, запитали Його: Чи дозволено дружину свою відпускати з причини всякої?</verse>
        <verse osisID='Matt.19.4'>А Він відповів і сказав: Чи ви не читали, що Той, Хто створив споконвіку людей, створив їх чоловіком і жінкою?</verse>
        <verse osisID='Matt.19.5'>І сказав: Покине тому чоловік батька й матір, і пристане до дружини своєї, і стануть обоє вони одним тілом,</verse>
        <verse osisID='Matt.19.6'>тому то немає вже двох, але одне тіло. Тож, що Бог спарував, людина нехай не розлучує!</verse>
        <verse osisID='Matt.19.7'>Вони кажуть Йому: А чому ж Мойсей заповів дати листа розводового, та й відпускати?</verse>
        <verse osisID='Matt.19.8'>Він говорить до них: То за ваше жорстокосердя дозволив Мойсей відпускати дружин ваших, спочатку ж так не було.</verse>
        <verse osisID='Matt.19.9'>А Я вам кажу: Хто дружину відпустить свою не з причини перелюбу, і одружиться з іншою, той чинить перелюб. І хто одружиться з розведеною, той чинить перелюб.</verse>
        <verse osisID='Matt.19.10'>Учні говорять Йому: Коли справа така чоловіка із дружиною, то не добре одружуватись.</verse>
        <verse osisID='Matt.19.11'>А Він їм відказав: Це слово вміщають не всі, але ті, кому дано.</verse>
        <verse osisID='Matt.19.12'>Бо бувають скопці, що з утроби ще матерньої народилися так; є й скопці, що їх люди оскопили, і є скопці, що самі оскопили себе ради Царства Небесного. Хто може вмістити, нехай вмістить.</verse>
        <verse osisID='Matt.19.13'>Тоді привели Йому діток, щоб поклав на них руки, і за них помолився, учні ж їм докоряли.</verse>
        <verse osisID='Matt.19.14'>Ісус же сказав: Пустіть діток, і не бороніть їм приходити до Мене, бо Царство Небесне належить таким.</verse>
        <verse osisID='Matt.19.15'>І Він руки на них поклав, та й пішов звідтіля.</verse>
        <verse osisID='Matt.19.16'>І підійшов ось один, і до Нього сказав: Учителю Добрий, що маю зробити я доброго, щоб мати життя вічне?</verse>
        <verse osisID='Matt.19.17'>Він же йому відказав: Чого звеш Мене Добрим? Ніхто не є Добрий, крім Бога Самого. Коли ж хочеш ввійти до життя, то виконай заповіді.</verse>
        <verse osisID='Matt.19.18'>Той питає Його: Які саме? А Ісус відказав: Не вбивай, не чини перелюбу, не кради, не свідкуй неправдиво.</verse>
        <verse osisID='Matt.19.19'>Шануй батька та матір, і: Люби свого ближнього, як самого себе.</verse>
        <verse osisID='Matt.19.20'>Говорить до Нього юнак: Це я виконав все. Чого ще бракує мені?</verse>
        <verse osisID='Matt.19.21'>Ісус каже йому: Коли хочеш бути досконалим, піди, продай добра свої та й убогим роздай, і матимеш скарб ти на небі. Потому приходь та й іди вслід за Мною.</verse>
        <verse osisID='Matt.19.22'>Почувши ж юнак таке слово, відійшов, зажурившись, бо великі маєтки він мав.</verse>
        <verse osisID='Matt.19.23'>Ісус же сказав Своїм учням: Поправді кажу вам, що багатому трудно ввійти в Царство Небесне.</verse>
        <verse osisID='Matt.19.24'>Іще вам кажу: Верблюдові легше пройти через голчине вушко, ніж багатому в Боже Царство ввійти!</verse>
        <verse osisID='Matt.19.25'>Як учні ж Його це зачули, здивувалися дуже й сказали: Хто ж тоді може спастися?</verse>
        <verse osisID='Matt.19.26'>А Ісус позирнув і сказав їм: Неможливе це людям, та можливе все Богові.</verse>
        <verse osisID='Matt.19.27'>Тоді відізвався Петро та до Нього сказав: От усе ми покинули, та й пішли за Тобою слідом; що ж нам буде за це?</verse>
        <verse osisID='Matt.19.28'>А Ісус відказав їм: Поправді кажу вам, що коли, при відновленні світу, Син Людський засяде на престолі слави Своєї, тоді сядете й ви, що за Мною пішли, на дванадцять престолів, щоб судити дванадцять племен Ізраїлевих.</verse>
        <verse osisID='Matt.19.29'>І кожен, хто за Ймення Моє кине дім, чи братів, чи сестер, або батька, чи матір, чи діти, чи землі, той багатокротно одержить і успадкує вічне життя.</verse>
        <verse osisID='Matt.19.30'>І багато-хто з перших останніми стануть, а останні першими.</verse>
      </chapter>
      <chapter osisID='Matt.20'>
        <verse osisID='Matt.20.1'>Бо Царство Небесне подібне одному господареві, що вдосвіта вийшов згодити робітників у свій виноградник.</verse>
        <verse osisID='Matt.20.2'>Згодившися ж він із робітниками по динарію за день, послав їх до свого виноградника.</verse>
        <verse osisID='Matt.20.3'>А вийшовши коло години десь третьої, побачив він інших, що стояли без праці на ринку,</verse>
        <verse osisID='Matt.20.4'>та й каже до них: Ідіть і ви до мого виноградника, і що буде належати, дам вам.</verse>
        <verse osisID='Matt.20.5'>Вони ж відійшли. І вийшов він знов о годині десь шостій й дев'ятій, і те саме зробив.</verse>
        <verse osisID='Matt.20.6'>А вийшовши коло години одинадцятої, знайшов інших, що стояли без праці, та й каже до них: Чого тут стоїте цілий день безробітні?</verse>
        <verse osisID='Matt.20.7'>Вони кажуть до нього: Бо ніхто не найняв нас. Відказує їм: Ідіть і ви в виноградник.</verse>
        <verse osisID='Matt.20.8'>Коли ж вечір настав, то говорить тоді до свого управителя пан виноградника: Поклич робітників, і дай їм заплату, почавши з останніх до перших.</verse>
        <verse osisID='Matt.20.9'>І прийшли ті, що з години одинадцятої, і взяли по динарію.</verse>
        <verse osisID='Matt.20.10'>Коли ж прийшли перші, то думали, що вони візьмуть більше. Та й вони по динару взяли.</verse>
        <verse osisID='Matt.20.11'>А взявши, вони почали нарікати на господаря,</verse>
        <verse osisID='Matt.20.12'>кажучи: Ці останні годину одну працювали, а ти прирівняв їх до нас, що витерпіли тягар дня та спекоту...</verse>
        <verse osisID='Matt.20.13'>А він відповів і сказав до одного із них: Не кривджу я, друже, тебе, хіба не за динарія згодився зо мною?</verse>
        <verse osisID='Matt.20.14'>Візьми ти своє та й іди. Але я хочу дати й цьому ось останньому, як і тобі.</verse>
        <verse osisID='Matt.20.15'>Чи ж не вільно мені зо своїм, що я хочу, зробити? Хіба око твоє заздре від того, що я добрий?</verse>
        <verse osisID='Matt.20.16'>Отак будуть останні першими, а перші останніми!</verse>
        <verse osisID='Matt.20.17'>Побажавши ж піти до Єрусалиму, Ісус взяв осібно Дванадцятьох, і на дорозі їм сповістив:</verse>
        <verse osisID='Matt.20.18'>Оце в Єрусалим ми йдемо, і первосвященикам і книжникам виданий буде Син Людський, і засудять на смерть Його...</verse>
        <verse osisID='Matt.20.19'>І посганам Його вони видадуть на наругу та на катування, і на розп'яття, але третього дня Він воскресне!</verse>
        <verse osisID='Matt.20.20'>Тоді приступила до Нього мати синів Зеведеєвих, і вклонилась, і просила від Нього чогось.</verse>
        <verse osisID='Matt.20.21'>А Він їй сказав: Чого хочеш? Вона каже Йому: Скажи, щоб обидва сини мої ці сіли в Царстві Твоїм праворуч один, і ліворуч від Тебе один.</verse>
        <verse osisID='Matt.20.22'>А Ісус відповів і сказав: Не знаєте, чого просите. Чи ж можете ви пити чашу, що Я її питиму або христитися хрищенням, що я ним хрищуся? Вони кажуть Йому: Можемо.</verse>
        <verse osisID='Matt.20.23'>Він говорить до них: Ви питимете Мою чашу і будете христитися хрищенням, що Я ним хрищуся. А сидіти праворуч Мене та ліворуч не Моє це давати, а кому від Мого Отця те вготовано.</verse>
        <verse osisID='Matt.20.24'>Як почули це десятеро, стали гніватися на обох тих братів.</verse>
        <verse osisID='Matt.20.25'>А Ісус їх покликав і промовив: Ви знаєте, що князі народів панують над ними, а вельможі їх тиснуть.</verse>
        <verse osisID='Matt.20.26'>Не так буде між вами, але хто великим із вас хоче бути, хай буде слугою він вам.</verse>
        <verse osisID='Matt.20.27'>А хто з вас бути першим бажає, нехай буде він вам за раба.</verse>
        <verse osisID='Matt.20.28'>Так само й Син Людський прийшов не на те, щоб служили Йому, а щоб послужити, і душу Свою дати на викуп за багатьох!</verse>
        <verse osisID='Matt.20.29'>Як вони ж з Єрихону виходили, за Ним ішов натовп великий.</verse>
        <verse osisID='Matt.20.30'>І ось двоє сліпих, що сиділи при дорозі, почувши, що переходить Ісус, стали кричати, благаючи: Змилуйсь над нами, Господи, Сину Давидів!</verse>
        <verse osisID='Matt.20.31'>Народ же сварився на них, щоб мовчали, вони ж іще більше кричали, благаючи: Змилуйсь над нами, Господи, Сину Давидів!</verse>
        <verse osisID='Matt.20.32'>Ісус же спинився, покликав їх та й сказав: Що хочете, щоб Я вам зробив?</verse>
        <verse osisID='Matt.20.33'>Вони Йому кажуть: Господи, нехай нам розкриються очі!</verse>
        <verse osisID='Matt.20.34'>І змилосердивсь Ісус, доторкнувся до їхніх очей, і зараз прозріли їм очі, і вони подалися за Ним.</verse>
      </chapter>
      <chapter osisID='Matt.21'>
        <verse osisID='Matt.21.1'>А коли вони наблизились до Єрусалиму, і прийшли до Вітфагії, до гори до Оливної, тоді Ісус вислав двох учнів,</verse>
        <verse osisID='Matt.21.2'>до них, кажучи: Ідіть у село, яке перед вами, і знайдете зараз ослицю прив'язану та з нею осля; відв'яжіть, і Мені приведіть їх.</verse>
        <verse osisID='Matt.21.3'>А як хто вам що скаже, відкажіть, що їх потребує Господь, і він зараз пошле їх.</verse>
        <verse osisID='Matt.21.4'>А це сталось, щоб справдилось те, що сказав був пророк, промовляючи:</verse>
        <verse osisID='Matt.21.5'>Скажіте Сіонській доньці: Ось до тебе йде Цар твій! Він покірливий, і всів на осла, на осля, під'яремної сина.</verse>
        <verse osisID='Matt.21.6'>А учні пішли та й зробили, як звелів їм Ісус.</verse>
        <verse osisID='Matt.21.7'>Вони привели до Ісуса ослицю й осля, і одежу поклали на них, і Він сів на них.</verse>
        <verse osisID='Matt.21.8'>І багато народу стелили одежу свою по дорозі, інші ж різали віття з дерев і стелили дорогою.</verse>
        <verse osisID='Matt.21.9'>А народ, що йшов перед Ним і позаду, викрикував, кажучи: Осанна Сину Давидовому! Благословенний, хто йде у Господнє Ім'я! Осанна на висоті!</verse>
        <verse osisID='Matt.21.10'>А коли увійшов Він до Єрусалиму, то здвигнулося ціле місто, питаючи: Хто це такий?</verse>
        <verse osisID='Matt.21.11'>А народ говорив: Це Пророк, Ісус із Назарету Галілейського!</verse>
        <verse osisID='Matt.21.12'>Потому Ісус увійшов у храм Божий, і вигнав усіх продавців і покупців у храмі, і поперевертав грошомінам столи, та ослони продавцям голубів.</verse>
        <verse osisID='Matt.21.13'>І сказав їм: Написано: Дім Мій буде домом молитви, а ви робите з нього печеру розбійників.</verse>
        <verse osisID='Matt.21.14'>І приступили у храмі до Нього сліпі та криві, і Він їх уздоровив.</verse>
        <verse osisID='Matt.21.15'>А первосвященики й книжники, бачивши чуда, що Він учинив, і дітей, що в храмі викрикували: Осанна Сину Давидовому, обурилися,</verse>
        <verse osisID='Matt.21.16'>та й сказали Йому: Чи ти чуєш, що кажуть вони? А Ісус відказав їм: Так. Чи ж ви не читали ніколи: Із уст немовлят, і тих, що ссуть, учинив Ти хвалу?</verse>
        <verse osisID='Matt.21.17'>І покинувши їх, Він вийшов за місто в Віфанію, і там ніч перебув.</verse>
        <verse osisID='Matt.21.18'>А вранці, до міста вертаючись, Він зголоднів.</verse>
        <verse osisID='Matt.21.19'>І побачив Він при дорозі одне фіґове дерево, і до нього прийшов, та нічого, крім листя самого, на нім не знайшов. І до нього Він каже: Нехай плоду із тебе не буде ніколи повіки! І фіґове дерево зараз усохло.</verse>
        <verse osisID='Matt.21.20'>А учні, побачивши це, дивувалися та говорили: Як швидко всохло це фіґове дерево!...</verse>
        <verse osisID='Matt.21.21'>Ісус же промовив у відповідь їм: Поправді кажу вам: Коли б мали ви віру, і не мали сумніву, то вчинили б не тільки як із фіґовим деревом, а якби й цій горі ви сказали: Порушся та кинься до моря, то й станеться те!</verse>
        <verse osisID='Matt.21.22'>І все, чого ви в молитві попросите з вірою, то одержите.</verse>
        <verse osisID='Matt.21.23'>А коли Він прийшов у храм і навчав, поприходили первосвященики й старші народу до Нього й сказали: Якою Ти владою чиниш оце? І хто Тобі владу цю дав?</verse>
        <verse osisID='Matt.21.24'>Ісус же промовив у відповідь їм: Запитаю й Я вас одне слово. Як про нього дасте Мені відповідь, то й Я вам скажу, якою владою Я це чиню.</verse>
        <verse osisID='Matt.21.25'>Іванове хрищення звідки було: із неба, чи від людей? Вони ж міркували собі й говорили: Коли скажемо: Із неба, відкаже Він нам: Чого ж ви йому не повірили?</verse>
        <verse osisID='Matt.21.26'>А як скажемо: Від людей, боїмося народу, бо Івана вважають усі за пророка.</verse>
        <verse osisID='Matt.21.27'>І сказали Ісусові в відповідь: Ми не знаємо. Відказав їм і Він: То й Я вам не скажу, якою владою Я це чиню.</verse>
        <verse osisID='Matt.21.28'>А як вам здається? Один чоловік мав двох синів. Прийшовши до першого, він сказав: Піди но, дитино, сьогодні, працюй у винограднику!</verse>
        <verse osisID='Matt.21.29'>А той відповів і сказав: Готовий, панотче, і не пішов.</verse>
        <verse osisID='Matt.21.30'>І, прийшовши до другого, так само сказав. А той відповів і сказав: Я не хочу. А потім покаявся, і пішов.</verse>
        <verse osisID='Matt.21.31'>Котрий же з двох учинив волю батькову? Вони кажуть: Останній. Ісус промовляє до них: Поправді кажу вам, що митники та блудодійки випереджують вас у Боже Царство.</verse>
        <verse osisID='Matt.21.32'>Бо прийшов був до вас дорогою праведности Іван, та йому не повірили ви, а митники та блудодійки йняли йому віри. А ви бачили, та проте не покаялися й опісля, щоб повірити йому.</verse>
        <verse osisID='Matt.21.33'>Послухайте іншої притчі. Був господар один. Насадив виноградника він, обгородив його муром, видовбав у ньому чавило, башту поставив, і віддав його винарям, та й пішов.</verse>
        <verse osisID='Matt.21.34'>Коли ж надійшов час плодів, він до винарів послав рабів своїх, щоб прийняти плоди свої.</verse>
        <verse osisID='Matt.21.35'>Винарі ж рабів його похапали, і одного побили, а другого замордували, а того вкаменували.</verse>
        <verse osisID='Matt.21.36'>Знов послав він інших рабів, більш як перше, та й їм учинили те саме.</verse>
        <verse osisID='Matt.21.37'>Нарешті послав до них сина свого і сказав: Посоромляться сина мого.</verse>
        <verse osisID='Matt.21.38'>Але винарі, як побачили сина, міркувати собі стали: Це спадкоємець; ходім, замордуймо його, і заберемо його спадщину!</verse>
        <verse osisID='Matt.21.39'>І, схопивши його, вони вивели за виноградник його, та й убили.</verse>
        <verse osisID='Matt.21.40'>Отож, як прибуде той пан виноградника, що зробить він тим винарям?</verse>
        <verse osisID='Matt.21.41'>Вони кажуть Йому: Злочинців погубить жорстоко, виноградника ж віддасть іншим винарям, що будуть плоди віддавати йому своєчасно.</verse>
        <verse osisID='Matt.21.42'>Ісус промовляє до них: Чи ви не читали ніколи в Писанні: Камінь, що його будівничі відкинули, той наріжним став каменем; від Господа сталося це, і дивне воно в очах наших!</verse>
        <verse osisID='Matt.21.43'>Тому кажу вам, що від вас Царство Боже відійметься, і дасться народові, що плоди його буде приносити.</verse>
        <verse osisID='Matt.21.44'>І хто впаде на цей камінь розіб'ється, а на кого він сам упаде то розчавить його.</verse>
        <verse osisID='Matt.21.45'>А як первосвященики та фарисеї почули ці притчі Його, то вони зрозуміли, що про них Він говорить.</verse>
        <verse osisID='Matt.21.46'>І намагались схопити Його, але побоялись людей, бо вважали Його за Пророка.</verse>
      </chapter>
      <chapter osisID='Matt.22'>
        <verse osisID='Matt.22.1'>А Ісус, відповідаючи, знов почав говорити їм притчами, кажучи:</verse>
        <verse osisID='Matt.22.2'>Царство Небесне подібне одному цареві, що весілля справляв був для сина свого.</verse>
        <verse osisID='Matt.22.3'>І послав він своїх рабів покликати тих, хто був на весілля запрошений, та ті не хотіли прийти.</verse>
        <verse osisID='Matt.22.4'>Знову послав він інших рабів, наказуючи: Скажіть запрошеним: Ось я приготував обід свій, закололи бики й відгодоване, і все готове. Ідіть на весілля!</verse>
        <verse osisID='Matt.22.5'>Та вони злегковажили та порозходились, той на поле своє, а той на свій торг.</verse>
        <verse osisID='Matt.22.6'>А останні, похапавши рабів його, знущалися, та й повбивали їх.</verse>
        <verse osisID='Matt.22.7'>І розгнівався цар, і послав своє військо, і вигубив тих убійників, а їхнє місто спалив.</verse>
        <verse osisID='Matt.22.8'>Тоді каже рабам своїм: Весілля готове, але недостойні були ті покликані.</verse>
        <verse osisID='Matt.22.9'>Тож підіть на роздоріжжя, і кого тільки спіткаєте, кличте їх на весілля.</verse>
        <verse osisID='Matt.22.10'>І вийшовши раби ті на роздоріжжя, зібрали всіх, кого тільки спіткали, злих і добрих. І весільна кімната гістьми переповнилась.</verse>
        <verse osisID='Matt.22.11'>Як прийшов же той цар на гостей подивитись, побачив там чоловіка, в одежу весільну не вбраного,</verse>
        <verse osisID='Matt.22.12'>та й каже йому: Як ти, друже, ввійшов сюди, не мавши одежі весільної? Той же мовчав.</verse>
        <verse osisID='Matt.22.13'>Тоді цар сказав своїм слугам: Зв'яжіть йому ноги та руки, та й киньте до зовнішньої темряви, буде плач там і скрегіт зубів...</verse>
        <verse osisID='Matt.22.14'>Бо багато покликаних, та вибраних мало.</verse>
        <verse osisID='Matt.22.15'>Тоді фарисеї пішли й умовлялись, як зловити на слові Його.</verse>
        <verse osisID='Matt.22.16'>І посилають до Нього своїх учнів із іродіянами, і кажуть: Учителю, знаємо ми, що Ти справедливий, і наставляєш на Божу дорогу правдиво, і не зважаєш ні на кого, бо на людське обличчя не дивишся Ти.</verse>
        <verse osisID='Matt.22.17'>Скажи ж нам, як здається Тобі: чи годиться давати податок для кесаря, чи ні?</verse>
        <verse osisID='Matt.22.18'>А Ісус, знавши їхнє лукавство, сказав: Чого ви, лицеміри, Мене випробовуєте?</verse>
        <verse osisID='Matt.22.19'>Покажіть Мені гріш податковий. І принесли динарія Йому.</verse>
        <verse osisID='Matt.22.20'>А Він каже до них: Чий це образ і напис?</verse>
        <verse osisID='Matt.22.21'>Ті відказують: Кесарів. Тоді каже Він їм: Тож віддайте кесареве кесареві, а Богові Боже.</verse>
        <verse osisID='Matt.22.22'>А почувши таке, вони диву далися. І, лишивши Його, відійшли.</verse>
        <verse osisID='Matt.22.23'>Того дня приступили до Нього саддукеї, що твердять, ніби нема воскресення, і запитали Його,</verse>
        <verse osisID='Matt.22.24'>та й сказали: Учителю, Мойсей наказав: Коли хто помре, не мавши дітей, то нехай його брат візьме вдову його, і відновить насіння для брата свого.</verse>
        <verse osisID='Matt.22.25'>Було ж у нас сім братів. І перший, одружившись, умер, і, не мавши насіння, зоставив дружину свою братові своєму.</verse>
        <verse osisID='Matt.22.26'>Так само і другий, і третій, аж до сьомого.</verse>
        <verse osisID='Matt.22.27'>А по всіх вмерла й жінка.</verse>
        <verse osisID='Matt.22.28'>Отож, у воскресенні котрому з сімох вона дружиною буде? Бо всі мали її.</verse>
        <verse osisID='Matt.22.29'>Ісус же промовив у відповідь їм: Помиляєтесь ви, не знавши писання, ні Божої сили.</verse>
        <verse osisID='Matt.22.30'>Бо в воскресенні ні женяться, ані заміж виходять, але як Анголи ті на небі.</verse>
        <verse osisID='Matt.22.31'>А про воскресення померлих хіба не читали прореченого вам від Бога, що каже:</verse>
        <verse osisID='Matt.22.32'>Я Бог Авраамів, і Бог Ісаків, і Бог Яковів; Бог не є Богом мертвих, а живих.</verse>
        <verse osisID='Matt.22.33'>А народ, чувши це, дивувався науці Його.</verse>
        <verse osisID='Matt.22.34'>Фарисеї ж, почувши, що Він уста замкнув саддукеям, зібралися разом.</verse>
        <verse osisID='Matt.22.35'>І спитався один із них, учитель Закону, Його випробовуючи й кажучи:</verse>
        <verse osisID='Matt.22.36'>Учителю, котра заповідь найбільша в Законі?</verse>
        <verse osisID='Matt.22.37'>Він же промовив йому: Люби Господа Бога свого всім серцем своїм, і всією душею своєю, і всією своєю думкою.</verse>
        <verse osisID='Matt.22.38'>Це найбільша й найперша заповідь.</verse>
        <verse osisID='Matt.22.39'>А друга однакова з нею: Люби свого ближнього, як самого себе.</verse>
        <verse osisID='Matt.22.40'>На двох оцих заповідях увесь Закон і Пророки стоять.</verse>
        <verse osisID='Matt.22.41'>Коли ж фарисеї зібрались, Ісус їх запитав,</verse>
        <verse osisID='Matt.22.42'>і сказав: Що ви думаєте про Христа? Чий Він син? Вони Йому кажуть: Давидів.</verse>
        <verse osisID='Matt.22.43'>Він до них промовляє: Як же то силою Духа Давид Його Господом зве, коли каже:</verse>
        <verse osisID='Matt.22.44'>Промовив Господь Господеві моєму: сядь праворуч Мене, доки не покладу Я Твоїх ворогів підніжком ногам Твоїм.</verse>
        <verse osisID='Matt.22.45'>Тож, коли Давид зве Його Господом, як же Він йому син?</verse>
        <verse osisID='Matt.22.46'>І ніхто не спромігся відповісти Йому ані слова... І ніхто з того дня не наважувався більш питати Його.</verse>
      </chapter>
      <chapter osisID='Matt.23'>
        <verse osisID='Matt.23.1'>Тоді промовив Ісус до народу й до учнів Своїх,</verse>
        <verse osisID='Matt.23.2'>і сказав: На сидінні Мойсеєвім усілися книжники та фарисеї.</verse>
        <verse osisID='Matt.23.3'>Тож усе, що вони скажуть вам, робіть і виконуйте; та за вчинками їхніми не робіть, бо говорять вони та не роблять того!</verse>
        <verse osisID='Matt.23.4'>Вони ж в'яжуть тяжкі тягарі, і кладуть їх на людські рамена, самі ж навіть пальцем своїм не хотять їх порушити...</verse>
        <verse osisID='Matt.23.5'>Усі ж учинки свої вони роблять, щоб їх бачили люди, і богомілля свої розширяють, і здовжують китиці.</verse>
        <verse osisID='Matt.23.6'>І люблять вони передніші місця на бенкетах, і передніші лавки в синагогах,</verse>
        <verse osisID='Matt.23.7'>і привіти на ринках, і щоб звали їх люди: Учителю!</verse>
        <verse osisID='Matt.23.8'>А ви вчителями не звіться, бо один вам Учитель, а ви всі брати.</verse>
        <verse osisID='Matt.23.9'>І не називайте нікого отцем на землі, бо один вам Отець, що на небі.</verse>
        <verse osisID='Matt.23.10'>І не звіться наставниками, бо один вам Наставник, Христос.</verse>
        <verse osisID='Matt.23.11'>Хто між вами найбільший, хай слугою вам буде!</verse>
        <verse osisID='Matt.23.12'>Хто бо підноситься, буде понижений, хто ж понижується, той піднесеться.</verse>
        <verse osisID='Matt.23.13'>Горе ж вам, книжники та фарисеї, лицеміри, що перед людьми зачиняєте Царство Небесне, бо й самі ви не входите, ані тих, хто хоче ввійти, увійти не пускаєте!</verse>
        <verse osisID='Matt.23.14'>Горе ж вам, книжники та фарисеї, лицеміри, що вдовині хати поїдаєте, і напоказ молитесь довго, через те осуд тяжчий ви приймете!</verse>
        <verse osisID='Matt.23.15'>Горе вам, книжники та фарисеї, лицеміри, що обходите море та землю, щоб придбати нововірця одного; а коли те стається, то робите його сином геєнни, вдвоє гіршим від вас!</verse>
        <verse osisID='Matt.23.16'>Горе вам, проводирі ви сліпі, що говорите: Коли хто поклянеться храмом, то нічого; а хто поклянеться золотом храму, то той винуватий.</verse>
        <verse osisID='Matt.23.17'>Нерозумні й сліпі, що бо більше: чи золото, чи той храм, що освячує золото?</verse>
        <verse osisID='Matt.23.18'>І: Коли хто поклянеться жертівником, то нічого, а хто поклянеться жертвою, що на нім, то він винуватий.</verse>
        <verse osisID='Matt.23.19'>Нерозумні й сліпі, що бо більше: чи жертва, чи той жертівник, що освячує жертву?</verse>
        <verse osisID='Matt.23.20'>Отож, хто клянеться жертівником, клянеться ним та всім, що на ньому.</verse>
        <verse osisID='Matt.23.21'>І хто храмом клянеться, клянеться ним та Тим, Хто живе в нім.</verse>
        <verse osisID='Matt.23.22'>І хто небом клянеться, клянеться Божим престолом і Тим, Хто на ньому сидить.</verse>
        <verse osisID='Matt.23.23'>Горе вам, книжники та фарисеї, лицеміри, що даєте десятину із м'яти, і ганусу й кмину, але найважливіше в Законі покинули: суд, милосердя та віру; це треба робити, і того не кидати.</verse>
        <verse osisID='Matt.23.24'>Проводирі ви сліпі, що відціджуєте комаря, а верблюда ковтаєте!</verse>
        <verse osisID='Matt.23.25'>Горе вам, книжники та фарисеї, лицеміри, що чистите зовнішність кухля та миски, а всередині повні вони здирства й кривди!</verse>
        <verse osisID='Matt.23.26'>Фарисею сліпий, очисти перше середину кухля, щоб чистий він був і назовні!</verse>
        <verse osisID='Matt.23.27'>Горе вам, книжники та фарисеї, лицеміри, що подібні до гробів побілених, які гарними зверху здаються, а всередині повні трупних кісток та всякої нечистости!</verse>
        <verse osisID='Matt.23.28'>Так і ви, назовні здаєтеся людям за праведних, а всередині повні лицемірства та беззаконня!</verse>
        <verse osisID='Matt.23.29'>Горе вам, книжники та фарисеї, лицеміри, що пророкам надгробники ставите, і праведникам прикрашаєте пам'ятники,</verse>
        <verse osisID='Matt.23.30'>та говорите: Якби ми жили за днів наших батьків, то ми не були б спільниками їхніми в крові пророків.</verse>
        <verse osisID='Matt.23.31'>Тим самим на себе свідкуєте, що сини ви убивців пророків.</verse>
        <verse osisID='Matt.23.32'>Доповніть і ви міру провини ваших батьків!</verse>
        <verse osisID='Matt.23.33'>О змії, о роде гадючий, як ви втечете від засуду до геєнни?</verse>
        <verse osisID='Matt.23.34'>І ось тому посилаю до вас Я пророків, і мудрих, і книжників; частину їх ви повбиваєте та розіпнете, а частину їх ви бичуватимете в синагогах своїх, і будете гнати з міста до міста.</verse>
        <verse osisID='Matt.23.35'>Щоб спала на вас уся праведна кров, що пролита була на землі, від крови Авеля праведного, аж до крови Захарія, Варахіїного сина, що ви замордували його між храмом і жертівником!</verse>
        <verse osisID='Matt.23.36'>Поправді кажу вам: Оце все спаде на рід цей!</verse>
        <verse osisID='Matt.23.37'>Єрусалиме, Єрусалиме, що вбиваєш пророків та каменуєш посланих до тебе! Скільки разів Я хотів зібрати діти твої, як та квочка збирає під крила курчаток своїх, та ви не захотіли!</verse>
        <verse osisID='Matt.23.38'>Ось ваш дім залишається порожній для вас!</verse>
        <verse osisID='Matt.23.39'>Говорю бо Я вам: Відтепер ви Мене не побачите, аж поки не скажете: Благословенний, Хто йде у Господнє Ім'я!</verse>
      </chapter>
      <chapter osisID='Matt.24'>
        <verse osisID='Matt.24.1'>І вийшов Ісус і від храму пішов. І підійшли Його учні, щоб Йому показати будинки храмові.</verse>
        <verse osisID='Matt.24.2'>Він же промовив у відповідь їм: Чи бачите ви все оце? Поправді кажу вам: Не залишиться тут навіть камінь на камені, який не зруйнується!...</verse>
        <verse osisID='Matt.24.3'>Коли ж Він сидів на Оливній горі, підійшли Його учні до Нього самотньо й спитали: Скажи нам, коли станеться це? І яка буде ознака приходу Твого й кінця віку?</verse>
        <verse osisID='Matt.24.4'>Ісус же промовив у відповідь їм: Стережіться, щоб вас хто не звів!</verse>
        <verse osisID='Matt.24.5'>Бо багато хто прийде в Ім'я Моє, кажучи: Я Христос. І зведуть багатьох.</verse>
        <verse osisID='Matt.24.6'>Ви ж про війни почуєте, і про воєнні чутки, глядіть, не лякайтесь, бо статись належить тому. Але це не кінець ще.</verse>
        <verse osisID='Matt.24.7'>Бо повстане народ на народ, і царство на царство, і голод, мор та землетруси настануть місцями.</verse>
        <verse osisID='Matt.24.8'>А все це початок терпінь породільних.</verse>
        <verse osisID='Matt.24.9'>На муки тоді видаватимуть вас, і вбиватимуть вас, і вас будуть ненавидіти всі народи за Ймення Моє.</verse>
        <verse osisID='Matt.24.10'>І багато-хто в той час спокусяться, і видавати один одного будуть, і один одного будуть ненавидіти.</verse>
        <verse osisID='Matt.24.11'>Постане багато фальшивих пророків, і зведуть багатьох.</verse>
        <verse osisID='Matt.24.12'>І через розріст беззаконства любов багатьох охолоне.</verse>
        <verse osisID='Matt.24.13'>А хто витерпить аж до кінця, той буде спасений!</verse>
        <verse osisID='Matt.24.14'>І проповідана буде ця Євангелія Царства по цілому світові, на свідоцтво народам усім. І тоді прийде кінець!</verse>
        <verse osisID='Matt.24.15'>Тож, коли ви побачите ту гидоту спустошення, що про неї звіщав був пророк Даниїл, на місці святому, хто читає, нехай розуміє,</verse>
        <verse osisID='Matt.24.16'>тоді ті, хто в Юдеї, нехай в гори втікають.</verse>
        <verse osisID='Matt.24.17'>Хто на покрівлі, нехай той не сходить узяти речі з дому свого.</verse>
        <verse osisID='Matt.24.18'>І хто на полі, хай назад не вертається взяти одежу свою.</verse>
        <verse osisID='Matt.24.19'>Горе ж вагітним і тим, хто годує грудьми, за днів тих!</verse>
        <verse osisID='Matt.24.20'>Моліться ж, щоб ваша втеча не сталась зимою, ані в суботу.</verse>
        <verse osisID='Matt.24.21'>Бо скорбота велика настане тоді, якої не було з первопочину світу аж досі й не буде.</verse>
        <verse osisID='Matt.24.22'>І коли б не вкоротились ті дні, не спаслася б ніяка людина; але через вибраних дні ті вкоротяться.</verse>
        <verse osisID='Matt.24.23'>Тоді, як хто скаже до вас: Ото, Христос тут чи Отам, не йміть віри.</verse>
        <verse osisID='Matt.24.24'>Бо постануть христи неправдиві, і неправдиві пророки, і будуть чинити великі ознаки та чуда, що звели б, коли б можна, і вибраних.</verse>
        <verse osisID='Matt.24.25'>Оце Я наперед вам сказав.</verse>
        <verse osisID='Matt.24.26'>А коли скажуть вам: Ось Він у пустині не виходьте, Ось Він у криївках не вірте!</verse>
        <verse osisID='Matt.24.27'>Бо як блискавка та вибігає зо сходу, і з'являється аж до заходу, так буде і прихід Сина Людського.</verse>
        <verse osisID='Matt.24.28'>Бо де труп, там зберуться орли.</verse>
        <verse osisID='Matt.24.29'>І зараз, по скорботі тих днів, сонце затьмиться, і місяць не дасть свого світла, і зорі попадають з неба, і сили небесні порушаться.</verse>
        <verse osisID='Matt.24.30'>І того часу на небі з'явиться знак Сина Людського, і тоді заголосять всі земні племена, і побачать вони Сина Людського, що йтиме на хмарах небесних із великою потугою й славою.</verse>
        <verse osisID='Matt.24.31'>І пошле Анголів Своїх Він із голосним сурмовим гуком, і зберуть Його вибраних від вітрів чотирьох, від кінців неба аж до кінців його.</verse>
        <verse osisID='Matt.24.32'>Від дерева ж фіґового навчіться прикладу: коли віття його вже розпукується, і кинеться листя, то ви знаєте, що близько вже літо.</verse>
        <verse osisID='Matt.24.33'>Так і ви: коли все це побачите, знайте, що близько, під дверима!</verse>
        <verse osisID='Matt.24.34'>Поправді кажу вам: не перейде цей рід, аж усе оце станеться.</verse>
        <verse osisID='Matt.24.35'>Небо й земля проминеться, але не минуться слова Мої!</verse>
        <verse osisID='Matt.24.36'>А про день той й годину не знає ніхто: ані Анголи небесні, ані Син, лише Сам Отець.</verse>
        <verse osisID='Matt.24.37'>Як було за днів Ноєвих, так буде і прихід Сина Людського.</verse>
        <verse osisID='Matt.24.38'>Бо так само, як за днів до потопу всі їли й пили, женилися й заміж виходили, аж до дня, коли Ной увійшов до ковчегу,</verse>
        <verse osisID='Matt.24.39'>і не знали, аж поки потоп не прийшов та й усіх не забрав, так буде і прихід Сина Людського.</verse>
        <verse osisID='Matt.24.40'>Будуть двоє на полі тоді, один візьметься, а другий полишиться.</verse>
        <verse osisID='Matt.24.41'>Дві будуть молоти на жорнах, одна візьметься, а друга полишиться.</verse>
        <verse osisID='Matt.24.42'>Тож пильнуйте, бо не знаєте, котрого дня прийде Господь ваш.</verse>
        <verse osisID='Matt.24.43'>Знайте ж це, що коли б знав господар, о котрій сторожі прийде злодій, то він пильнував би, і підкопати свого дому не дав би.</verse>
        <verse osisID='Matt.24.44'>Тому будьте готові й ви, бо прийде Син Людський тієї години, коли ви не думаєте!</verse>
        <verse osisID='Matt.24.45'>Хто ж вірний і мудрий раб, якого пан поставив над своїми челядниками давати своєчасно поживу для них?</verse>
        <verse osisID='Matt.24.46'>Блаженний той раб, що пан його прийде та знайде, що робить він так!</verse>
        <verse osisID='Matt.24.47'>Поправді кажу вам, що над цілим маєтком своїм він поставить його.</verse>
        <verse osisID='Matt.24.48'>А як той злий раб скаже у серці своїм: Забариться пан мій прийти,</verse>
        <verse osisID='Matt.24.49'>і зачне бити товаришів своїх, а їсти та пити з п'яницями,</verse>
        <verse osisID='Matt.24.50'>то пан того раба прийде дня, якого він не сподівається, і о годині, якої не знає.</verse>
        <verse osisID='Matt.24.51'>І він пополовині розітне його, і визначить долю йому з лицемірами, буде плач там і скрегіт зубів!</verse>
      </chapter>
      <chapter osisID='Matt.25'>
        <verse osisID='Matt.25.1'>Тоді Царство Небесне буде подібне до десяти дів, що побрали каганці свої, та й пішли зустрічати молодого.</verse>
        <verse osisID='Matt.25.2'>П'ять же з них нерозумні були, а п'ять мудрі.</verse>
        <verse osisID='Matt.25.3'>Нерозумні ж, узявши каганці, не взяли із собою оливи.</verse>
        <verse osisID='Matt.25.4'>А мудрі набрали оливи в посудинки разом із своїми каганцями.</verse>
        <verse osisID='Matt.25.5'>А коли забаривсь молодий, то всі задрімали й поснули.</verse>
        <verse osisID='Matt.25.6'>А опівночі крик залунав: Ось молодий, виходьте назустріч!</verse>
        <verse osisID='Matt.25.7'>Схопились тоді всі ті діви, і каганці свої наготували.</verse>
        <verse osisID='Matt.25.8'>Нерозумні ж сказали до мудрих: Дайте нам із своєї оливи, бо наші каганці ось гаснуть.</verse>
        <verse osisID='Matt.25.9'>Мудрі ж відповіли та сказали: Щоб, бува, нам і вам не забракло, краще вдайтеся до продавців, і купіть собі.</verse>
        <verse osisID='Matt.25.10'>І як вони купувати пішли, то прибув молодий; і готові ввійшли на весілля з ним, і замкнені двері були.</verse>
        <verse osisID='Matt.25.11'>А потім прийшла й решта дів і казала: Пане, пане, відчини нам!</verse>
        <verse osisID='Matt.25.12'>Він же в відповідь їм проказав: Поправді кажу вам, не знаю я вас!</verse>
        <verse osisID='Matt.25.13'>Тож пильнуйте, бо не знаєте ні дня, ні години, коли прийде Син Людський!</verse>
        <verse osisID='Matt.25.14'>Так само ж один чоловік, як відходив, покликав своїх рабів і передав їм добро своє.</verse>
        <verse osisID='Matt.25.15'>І одному він дав п'ять талантів, а другому два, а тому один, кожному за спроможністю його. І відійшов.</verse>
        <verse osisID='Matt.25.16'>А той, що взяв п'ять талантів, негайно пішов і орудував ними, і набув він п'ять інших талантів.</verse>
        <verse osisID='Matt.25.17'>Так само ж і той, що взяв два і він ще два інших набув.</verse>
        <verse osisID='Matt.25.18'>А той, що одного взяв, пішов та й закопав його в землю, і сховав срібло пана свого.</verse>
        <verse osisID='Matt.25.19'>По довгому ж часі вернувся пан тих рабів, та й від них зажадав обрахунку.</verse>
        <verse osisID='Matt.25.20'>І прийшов той, що взяв п'ять талантів, приніс іще п'ять талантів і сказав: Пане мій, п'ять талантів мені передав ти, ось я здобув інші п'ять талантів.</verse>
        <verse osisID='Matt.25.21'>Сказав же йому його пан: Гаразд, рабе добрий і вірний! Ти в малому був вірний, над великим поставлю тебе, увійди до радощів пана свого!</verse>
        <verse osisID='Matt.25.22'>Підійшов же й той, що взяв два таланти, і сказав: Два таланти мені передав ти, ось іще два таланти здобув я.</verse>
        <verse osisID='Matt.25.23'>казав йому пан його: Гаразд, рабе добрий і вірний! Ти в малому був вірний, над великим поставлю тебе, увійди до радощів пана свого!</verse>
        <verse osisID='Matt.25.24'>Підійшов же і той, що одного таланта взяв, і сказав: Я знав тебе, пане, що тверда ти людина, ти жнеш, де не сіяв, і збираєш, де не розсипав.</verse>
        <verse osisID='Matt.25.25'>І я побоявся, пішов і таланта твого сховав у землю. Ото маєш своє...</verse>
        <verse osisID='Matt.25.26'>І відповів його пан і сказав йому: Рабе лукавий і лінивий! Ти знав, що я жну, де не сіяв, і збираю, де не розсипав?</verse>
        <verse osisID='Matt.25.27'>Тож тобі було треба віддати гроші мої грошомінам, і, вернувшись, я взяв би з прибутком своє.</verse>
        <verse osisID='Matt.25.28'>Візьміть же від нього таланта, і віддайте тому, що десять талантів він має.</verse>
        <verse osisID='Matt.25.29'>Бо кожному, хто має, дасться йому та й додасться, хто ж не має, забереться від нього й те, що він має.</verse>
        <verse osisID='Matt.25.30'>А раба непотрібного вкиньте до зовнішньої темряви, буде плач там і скрегіт зубів!</verse>
        <verse osisID='Matt.25.31'>Коли ж прийде Син Людський у славі Своїй, і всі Анголи з Ним, тоді Він засяде на престолі слави Своєї.</verse>
        <verse osisID='Matt.25.32'>І перед Ним усі народи зберуться, і Він відділить одного від одного їх, як відділяє вівчар овець від козлів.</verse>
        <verse osisID='Matt.25.33'>І поставить Він вівці праворуч Себе, а козлята ліворуч.</verse>
        <verse osisID='Matt.25.34'>Тоді скаже Цар тим, хто праворуч Його: Прийдіть, благословенні Мого Отця, посядьте Царство, уготоване вам від закладин світу.</verse>
        <verse osisID='Matt.25.35'>Бо Я голодував був і ви нагодували Мене, прагнув і ви напоїли Мене, мандрівником Я був і Мене прийняли ви.</verse>
        <verse osisID='Matt.25.36'>Був нагий і Мене зодягли ви, слабував і Мене ви відвідали, у в'язниці Я був і прийшли ви до Мене.</verse>
        <verse osisID='Matt.25.37'>Тоді відповідять Йому праведні й скажуть: Господи, коли то Тебе ми голодного бачили і нагодували, або спрагненого і напоїли?</verse>
        <verse osisID='Matt.25.38'>Коли то Тебе мандрівником ми бачили і прийняли, чи нагим і зодягли?</verse>
        <verse osisID='Matt.25.39'>Коли то Тебе ми недужого бачили, чи в в'язниці і до Тебе прийшли?</verse>
        <verse osisID='Matt.25.40'>Цар відповість і промовить до них: Поправді кажу вам: що тільки вчинили ви одному з найменших братів Моїх цих, те Мені ви вчинили.</verse>
        <verse osisID='Matt.25.41'>Тоді скаже й тим, хто ліворуч: Ідіть ви від Мене, прокляті, у вічний огонь, що дияволові та його посланцям приготований.</verse>
        <verse osisID='Matt.25.42'>Бо Я голодував був і не нагодували Мене, прагнув і ви не напоїли Мене,</verse>
        <verse osisID='Matt.25.43'>мандрівником Я був і не прийняли ви Мене, був нагий і не зодягли ви Мене, слабий і в в'язниці і Мене не відвідали ви.</verse>
        <verse osisID='Matt.25.44'>Тоді відповідять і вони, промовляючи: Господи, коли то Тебе ми голодного бачили, або спрагненого, або мандрівником, чи нагого, чи недужого, чи в в'язниці і не послужили Тобі?</verse>
        <verse osisID='Matt.25.45'>Тоді Він відповість їм і скаже: Поправді кажу вам: чого тільки одному з найменших цих ви не вчинили, Мені не вчинили!</verse>
        <verse osisID='Matt.25.46'>І ці підуть на вічную муку, а праведники на вічне життя.</verse>
      </chapter>
      <chapter osisID='Matt.26'>
        <verse osisID='Matt.26.1'>І сталось, коли закінчив Ісус усі ці слова, Він сказав Своїм учням:</verse>
        <verse osisID='Matt.26.2'>Ви знаєте, що через два дні буде Пасха, і Людський Син буде виданий на розп'яття.</verse>
        <verse osisID='Matt.26.3'>Тоді первосвященики, і книжники, і старші народу зібралися в домі первосвященика, званого Кайяфою,</verse>
        <verse osisID='Matt.26.4'>і радилися, щоб підступом взяти Ісуса й забити.</verse>
        <verse osisID='Matt.26.5'>І вони говорили: Та не в свято, щоб бува колотнеча в народі не сталась.</verse>
        <verse osisID='Matt.26.6'>Коли ж Ісус був у Віфанії, у домі Симона прокаженого,</verse>
        <verse osisID='Matt.26.7'>підійшла одна жінка до Нього, маючи алябастрову пляшечку дорогоцінного мира, і вилила на Його голову, як сидів при столі Він.</verse>
        <verse osisID='Matt.26.8'>Як побачили ж учні це, то обурилися та й сказали: Нащо таке марнотратство?</verse>
        <verse osisID='Matt.26.9'>Бо дорого можна було б це продати, і віддати убогим.</verse>
        <verse osisID='Matt.26.10'>Зрозумівши Ісус, промовив до них: Чого прикрість ви робите жінці? Вона ж добрий учинок зробила Мені.</verse>
        <verse osisID='Matt.26.11'>Бо вбогих ви маєте завжди з собою, а Мене не постійно ви маєте.</verse>
        <verse osisID='Matt.26.12'>Бо, виливши миро оце на тіло Моє, вона те вчинила на похорон Мій.</verse>
        <verse osisID='Matt.26.13'>Поправді кажу вам: де тільки оця Євангелія проповідувана буде в цілому світі, на пам'ятку їй буде сказане й те, що зробила вона!</verse>
        <verse osisID='Matt.26.14'>Тоді один із Дванадцятьох, званий Юдою Іскаріотським, подався до первосвящеників,</verse>
        <verse osisID='Matt.26.15'>і сказав: Що хочете дати мені, і я вам Його видам? І вони йому виплатили тридцять срібняків.</verse>
        <verse osisID='Matt.26.16'>І він відтоді шукав слушного часу, щоб видати Його.</verse>
        <verse osisID='Matt.26.17'>А першого дня Опрісноків учні підійшли до Ісуса й сказали Йому: Де хочеш, щоб ми приготували пасху спожити Тобі?</verse>
        <verse osisID='Matt.26.18'>А Він відказав: Ідіть до такого то в місто, і перекажіть йому: каже Вчитель: час Мій близький, справлю Пасху з Своїми учнями в тебе.</verse>
        <verse osisID='Matt.26.19'>І учні зробили, як звелів їм Ісус, і зачали пасху готувати.</verse>
        <verse osisID='Matt.26.20'>А коли настав вечір, Він із дванадцятьма учнями сів за стіл.</verse>
        <verse osisID='Matt.26.21'>І, як вони споживали, Він сказав: Поправді кажу вам, що один із вас видасть Мене...</verse>
        <verse osisID='Matt.26.22'>А вони засмутилися тяжко, і кожен із них став питати Його: Чи не я то, о Господи?</verse>
        <verse osisID='Matt.26.23'>А Він відповів і промовив: Хто руку свою вмочить у миску зо Мною, той видасть Мене.</verse>
        <verse osisID='Matt.26.24'>Людський Син справді йде, як про Нього написано; але горе тому чоловікові, що видасть Людського Сина! Було б краще йому, коли б той чоловік не родився!</verse>
        <verse osisID='Matt.26.25'>Юда ж, зрадник Його, відповів і сказав: Чи не я то, Учителю? Відказав Він йому: Ти сказав...</verse>
        <verse osisID='Matt.26.26'>Як вони ж споживали, Ісус узяв хліб, і поблагословив, поламав, і давав Своїм учням, і сказав: Прийміть, споживайте, це тіло Моє.</verse>
        <verse osisID='Matt.26.27'>А взявши чашу, і подяку вчинивши, Він подав їм і сказав: Пийте з неї всі,</verse>
        <verse osisID='Matt.26.28'>бо це кров Моя Нового Заповіту, що за багатьох проливається на відпущення гріхів!</verse>
        <verse osisID='Matt.26.29'>Кажу ж вам, що віднині не питиму Я від оцього плоду виноградного аж до дня, коли з вами його новим питиму в Царстві Мого Отця.</verse>
        <verse osisID='Matt.26.30'>А коли відспівали вони, то на гору Оливну пішли.</verse>
        <verse osisID='Matt.26.31'>Промовляє тоді їм Ісус: Усі ви через Мене спокуситеся ночі цієї. Бо написано: Уражу пастиря, і розпорошаться вівці отари.</verse>
        <verse osisID='Matt.26.32'>По воскресенні ж Своїм Я вас випереджу в Галілеї.</verse>
        <verse osisID='Matt.26.33'>А Петро відповів і сказав Йому: Якби й усі спокусились про Тебе, я не спокушуся ніколи.</verse>
        <verse osisID='Matt.26.34'>Промовив до нього Ісус: Поправді кажу тобі, що ночі цієї, перше ніж заспіває півень, відречешся ти тричі від Мене...</verse>
        <verse osisID='Matt.26.35'>Говорить до Нього Петро: Коли б мені навіть умерти з Тобою, я не відречуся від Тебе! Так сказали й усі учні.</verse>
        <verse osisID='Matt.26.36'>Тоді з ними приходить Ісус до місцевости, званої Гефсиманія, і промовляє до учнів: Посидьте ви тут, аж поки піду й помолюся отам.</verse>
        <verse osisID='Matt.26.37'>І, взявши Петра й двох синів Зеведеєвих, зачав сумувати й тужити.</verse>
        <verse osisID='Matt.26.38'>Тоді промовляє до них: Обгорнена сумом смертельним душа Моя! Залишіться тут, і попильнуйте зо Мною...</verse>
        <verse osisID='Matt.26.39'>І, трохи далі пройшовши, упав Він долілиць, та молився й благав: Отче Мій, коли можна, нехай обмине ця чаша Мене... Та проте, не як Я хочу, а як Ти...</verse>
        <verse osisID='Matt.26.40'>І, вернувшись до учнів, знайшов їх, що спали, і промовив Петрові: Отак, не змогли ви й однієї години попильнувати зо Мною?...</verse>
        <verse osisID='Matt.26.41'>Пильнуйте й моліться, щоб не впасти на спробу, бадьорий бо дух, але немічне тіло.</verse>
        <verse osisID='Matt.26.42'>Відійшовши ще вдруге, Він молився й благав: Отче Мій, як ця чаша не може минути Мене, щоб не пити її, нехай станеться воля Твоя!</verse>
        <verse osisID='Matt.26.43'>І, прийшовши, ізнову знайшов їх, що спали, бо зважніли їм очі були.</verse>
        <verse osisID='Matt.26.44'>І, залишивши їх, знов пішов, і помолився втретє, те саме слово промовивши.</verse>
        <verse osisID='Matt.26.45'>Потому приходить до учнів і їм промовляє: Ви ще далі спите й спочиваєте? Ось година наблизилась, і до рук грішникам виданий буде Син Людський...</verse>
        <verse osisID='Matt.26.46'>Уставайте, ходім, ось наблизився Мій зрадник!</verse>
        <verse osisID='Matt.26.47'>І коли Він іще говорив, аж ось прийшов Юда, один із Дванадцятьох, а з ним люду багато від первосвящеників і старших народу з мечами та киями.</verse>
        <verse osisID='Matt.26.48'>А зрадник Його дав був знака їм, кажучи: Кого поцілую, то Він, беріть Його.</verse>
        <verse osisID='Matt.26.49'>І зараз Він підійшов до Ісуса й сказав: Радій, Учителю! І поцілував Його.</verse>
        <verse osisID='Matt.26.50'>Ісус же йому відказав: Чого, друже, прийшов ти? Тоді приступили та руки наклали на Ісуса, і схопили Його.</verse>
        <verse osisID='Matt.26.51'>А ось один із тих, що з Ісусом були, витягнув руку, і меча свого вихопив та й рубонув раба первосвященика, і відтяв йому вухо.</verse>
        <verse osisID='Matt.26.52'>Тоді промовляє до нього Ісус: Сховай свого меча в його місце, бо всі, хто візьме меча, від меча і загинуть.</verse>
        <verse osisID='Matt.26.53'>Чи ти думаєш, що не можу тепер упросити Свого Отця, і Він дасть Мені зараз більше дванадцяти леґіонів Анголів?</verse>
        <verse osisID='Matt.26.54'>Але як має збутись Писання, що так статися мусить?</verse>
        <verse osisID='Matt.26.55'>Тієї години промовив Ісус до народу: Немов на розбійника вийшли з мечами та киями, щоб узяти Мене! Я щоденно у храмі сидів і навчав, і Мене не взяли ви.</verse>
        <verse osisID='Matt.26.56'>Це ж сталось усе, щоб збулися писання пророків. Усі учні тоді залишили Його й повтікали...</verse>
        <verse osisID='Matt.26.57'>А вони схопили Ісуса, і повели до первосвященика Кайяфи, де зібралися книжники й старші.</verse>
        <verse osisID='Matt.26.58'>Петро ж здалека йшов услід за Ним аж до двору первосвященика, і, ввійшовши всередину, сів із службою, щоб бачити кінець.</verse>
        <verse osisID='Matt.26.59'>А первосвященики та ввесь синедріон шукали на Ісуса неправдивого свідчення, щоб смерть заподіяти Йому,</verse>
        <verse osisID='Matt.26.60'>і не знаходили, хоч кривосвідків багато підходило. Аж ось накінець з'явилися двоє,</verse>
        <verse osisID='Matt.26.61'>і сказали: Він говорив: Я можу зруйнувати храм Божий, і за три дні збудувати його.</verse>
        <verse osisID='Matt.26.62'>Тоді первосвященик устав і до Нього сказав: Ти нічого не відповідаєш на те, що свідчать супроти Тебе?</verse>
        <verse osisID='Matt.26.63'>Ісус же мовчав. І первосвященик сказав Йому: Заприсягаю Тебе Живим Богом, щоб нам Ти сказав, чи Христос Ти, Син Божий?</verse>
        <verse osisID='Matt.26.64'>Промовляє до нього Ісус: Ти сказав... А навіть повім вам: відтепер ви побачите Людського Сина, що сидітиме праворуч сили Божої, і на хмарах небесних приходитиме!</verse>
        <verse osisID='Matt.26.65'>Тоді первосвященик роздер одежу свою та й сказав: Він богозневажив! Нащо нам іще свідки потрібні? Ось ви чули тепер Його богозневагу!</verse>
        <verse osisID='Matt.26.66'>Як вам іздається? Вони ж відповіли та сказали: Повинен умерти!</verse>
        <verse osisID='Matt.26.67'>Тоді стали плювати на обличчя Йому, та бити по щоках Його, інші ж киями били,</verse>
        <verse osisID='Matt.26.68'>і казали: Пророкуй нам, Христе, хто то вдарив Тебе?...</verse>
        <verse osisID='Matt.26.69'>А Петро перед домом сидів на подвір'ї. І приступила до нього служниця одна та й сказала: І ти був з Ісусом Галілеянином!</verse>
        <verse osisID='Matt.26.70'>А він перед всіма відрікся, сказавши: Не відаю я, що ти кажеш...</verse>
        <verse osisID='Matt.26.71'>А коли до воріт він підходив, побачила інша його та й сказала приявним там людям: Оцей був з Ісусом Назарянином!</verse>
        <verse osisID='Matt.26.72'>І він знову відрікся та став присягатись: Не знаю Цього Чоловіка!...</verse>
        <verse osisID='Matt.26.73'>Підійшли ж трохи згодом присутні й сказали Петрові: І ти справді з отих, та й мова твоя виявляє тебе.</verse>
        <verse osisID='Matt.26.74'>Тоді він став клястись та божитись: Не знаю Цього Чоловіка! І заспівав півень хвилі тієї...</verse>
        <verse osisID='Matt.26.75'>І згадав Петро сказане слово Ісусове: Перше ніж заспіває півень, відречешся ти тричі від Мене. І, вийшовши звідти, він гірко заплакав...</verse>
      </chapter>
      <chapter osisID='Matt.27'>
        <verse osisID='Matt.27.1'>А коли настав ранок, усі первосвященики й старші народу зібрали нараду супроти Ісуса, щоб Йому заподіяти смерть.</verse>
        <verse osisID='Matt.27.2'>І, зв'язавши Його, повели, та й Понтію Пилату намісникові віддали.</verse>
        <verse osisID='Matt.27.3'>Тоді Юда, що видав Його, як побачив, що Його засудили, розкаявся, і вернув тридцять срібняків первосвященикам і старшим,</verse>
        <verse osisID='Matt.27.4'>та й сказав: Я згрішив, невинну кров видавши. Вони ж відказали: А нам що до того? Дивись собі сам...</verse>
        <verse osisID='Matt.27.5'>І, кинувши в храм срібняки, відійшов, а потому пішов, та й повісився...</verse>
        <verse osisID='Matt.27.6'>А первосвященики, як взяли срібняки, то сказали: Цього не годиться покласти до сховку церковного, це ж бо заплата за кров.</verse>
        <verse osisID='Matt.27.7'>А порадившись, купили на них поле ганчарське, щоб мандрівників ховати,</verse>
        <verse osisID='Matt.27.8'>чому й зветься те поле полем крови аж до сьогодні.</verse>
        <verse osisID='Matt.27.9'>Тоді справдилось те, що сказав був пророк Єремія, промовляючи: І взяли вони тридцять срібняків, заплату Оціненого, що Його оцінили сини Ізраїлеві,</verse>
        <verse osisID='Matt.27.10'>і дали їх за поле ганчарське, як Господь наказав був мені.</verse>
        <verse osisID='Matt.27.11'>Ісус же став перед намісником. І намісник Його запитав і сказав: Чи Ти Цар Юдейський? Ісус же йому відказав: Ти кажеш.</verse>
        <verse osisID='Matt.27.12'>Коли ж первосвященики й старші Його винуватили, Він нічого на те не відказував.</verse>
        <verse osisID='Matt.27.13'>Тоді каже до Нього Пилат: Чи не чуєш, як багато на Тебе свідкують?</verse>
        <verse osisID='Matt.27.14'>А Він ні на одне слово йому не відказував, так що намісник був дуже здивований.</verse>
        <verse osisID='Matt.27.15'>Мав же намісник звичай відпускати на свято народові в'язня одного, котрого хотіли вони.</verse>
        <verse osisID='Matt.27.16'>Був тоді в'язень відомий, що звався Варавва.</verse>
        <verse osisID='Matt.27.17'>І, як зібрались вони, то сказав їм Пилат: Котрого бажаєте, щоб я вам відпустив: Варавву, чи Ісуса, що зветься Христос?</verse>
        <verse osisID='Matt.27.18'>Бо він знав, що Його через заздрощі видали.</verse>
        <verse osisID='Matt.27.19'>Коли ж він сидів на суддевім сидінні, його дружина прислала сказати йому: Нічого не май з отим Праведником, бо сьогодні вві сні я багато терпіла з-за Нього...</verse>
        <verse osisID='Matt.27.20'>А первосвященики й старші попідмовляли народ, щоб просити за Варавву, а Ісусові смерть заподіяти.</verse>
        <verse osisID='Matt.27.21'>Намісник тоді відповів і сказав їм: Котрого ж із двох ви бажаєте, щоб я вам відпустив? Вони ж відказали: Варавву.</verse>
        <verse osisID='Matt.27.22'>Пилат каже до них: А що ж маю зробити з Ісусом, що зветься Христос? Усі закричали: Нехай розп'ятий буде!...</verse>
        <verse osisID='Matt.27.23'>А намісник спитав: Яке ж зло Він зробив? Вони ж зачали ще сильніше кричати й казати: Нехай розп'ятий буде!</verse>
        <verse osisID='Matt.27.24'>І, як побачив Пилат, що нічого не вдіє, а неспокій ще більший стається, набрав він води, та й перед народом умив свої руки й сказав: Я невинний у крові Його! Самі ви побачите...</verse>
        <verse osisID='Matt.27.25'>А ввесь народ відповів і сказав: На нас Його кров і на наших дітей!...</verse>
        <verse osisID='Matt.27.26'>Тоді відпустив їм Варавву, а Ісуса, збичувавши, він видав, щоб розп'ятий був.</verse>
        <verse osisID='Matt.27.27'>Тоді то намісникові вояки, до преторія взявши Ісуса, зібрали на Нього ввесь відділ.</verse>
        <verse osisID='Matt.27.28'>І, роздягнувши Його, багряницю наділи на Нього.</verse>
        <verse osisID='Matt.27.29'>І, сплівши з тернини вінка, поклали Йому на голову, а тростину в правицю Його. І, навколішки падаючи перед Ним, сміялися з Нього й казали: Радій, Царю Юдейський!</verse>
        <verse osisID='Matt.27.30'>І, плювавши на Нього, хапали тростину, та й по голові Його били...</verse>
        <verse osisID='Matt.27.31'>А коли назнущалися з Нього, зняли з Нього плаща, і зодягнули в одежу Його. І повели Його на розп'яття.</verse>
        <verse osisID='Matt.27.32'>А виходячи, стріли одного кірінеянина, Симон на ймення, його змусили нести для Нього хреста.</verse>
        <verse osisID='Matt.27.33'>І, прибувши на місце, що зветься Голгофа, цебто сказати Череповище,</verse>
        <verse osisID='Matt.27.34'>дали Йому пити вина, із гіркотою змішаного, та, покуштувавши, Він пити не схотів.</verse>
        <verse osisID='Matt.27.35'>А розп'явши Його, вони поділили одежу Його, кинувши жереба.</verse>
        <verse osisID='Matt.27.36'>І, посідавши, стерегли Його там.</verse>
        <verse osisID='Matt.27.37'>І напис провини Його помістили над Його головою: Це Ісус, Цар Юдейський.</verse>
        <verse osisID='Matt.27.38'>Тоді розп'ято з Ним двох розбійників: одного праворуч, а одного ліворуч.</verse>
        <verse osisID='Matt.27.39'>А хто побіч проходив, Його лихословили та головами своїми хитали,</verse>
        <verse osisID='Matt.27.40'>і казали: Ти, що храма руйнуєш та за три дні будуєш, спаси Самого Себе! Коли Ти Божий Син, то зійди з хреста!</verse>
        <verse osisID='Matt.27.41'>Так само ж і первосвященики з книжниками та старшими, насміхаючися, говорили:</verse>
        <verse osisID='Matt.27.42'>Він інших спасав, а Самого Себе не може спасти! Коли Цар Він Ізраїлів, нехай зійде тепер із хреста, і ми повіримо Йому!</verse>
        <verse osisID='Matt.27.43'>Покладав Він надію на Бога, нехай Той Його тепер визволить, якщо Він угодний Йому. Бо Він говорив: Я Син Божий...</verse>
        <verse osisID='Matt.27.44'>Також насміхалися з Нього й розбійники, що з Ним були розп'яті.</verse>
        <verse osisID='Matt.27.45'>А від години шостої аж до години дев'ятої темрява сталась по цілій землі!</verse>
        <verse osisID='Matt.27.46'>А коло години дев'ятої скрикнув Ісус гучним голосом, кажучи: Елі, Елі, лама савахтані? цебто: Боже Мій, Боже Мій, нащо Мене Ти покинув?...</verse>
        <verse osisID='Matt.27.47'>Дехто ж із тих, що стояли там, це почули й казали, що Він кличе Іллю.</verse>
        <verse osisID='Matt.27.48'>А один із них зараз побіг і взяв губку та, оцтом її наповнивши, настромив на тростину й давав Йому пити.</verse>
        <verse osisID='Matt.27.49'>Інші казали: Чекай но, побачмо, чи прийде Ілля визволяти Його.</verse>
        <verse osisID='Matt.27.50'>А Ісус знову голосом гучним іскрикнув, і духа віддав...</verse>
        <verse osisID='Matt.27.51'>І ось завіса у храмі роздерлась надвоє від верху аж додолу, і земля потряслася, і зачали розпадатися скелі,</verse>
        <verse osisID='Matt.27.52'>і повідкривались гроби, і повставало багато тіл спочилих святих,</verse>
        <verse osisID='Matt.27.53'>а з гробів повиходивши, по Його воскресенні, до міста святого ввійшли, і багатьом із'явились.</verse>
        <verse osisID='Matt.27.54'>А сотник та ті, що Ісуса з ним стерегли, як землетруса побачили, і те, що там сталося, налякалися дуже й казали: Він був справді Син Божий!</verse>
        <verse osisID='Matt.27.55'>Було там багато й жінок, що дивилися здалека, і що за Ісусом прийшли з Галілеї, і Йому прислуговували.</verse>
        <verse osisID='Matt.27.56'>Між ними була Марія Магдалина, і Марія, мати Якова й Йосипа, і мати синів Зеведеєвих.</verse>
        <verse osisID='Matt.27.57'>А коли настав вечір, то прийшов муж багатий із Ариматеї, на ім'я Йосип, що й сам був навчався в Ісуса.</verse>
        <verse osisID='Matt.27.58'>Він прийшов до Пилата й просив тіла Ісусового. Пилат ізвелів тоді видати.</verse>
        <verse osisID='Matt.27.59'>І взяв Йосип Ісусове тіло, обгорнув його плащаницею чистою,</verse>
        <verse osisID='Matt.27.60'>і поклав його в гробі новому своїм, що був висік у скелі. До дверей гробових привалив він великого каменя, та й відійшов.</verse>
        <verse osisID='Matt.27.61'>Була ж там Марія Магдалина та інша Марія, що сиділи насупроти гробу.</verse>
        <verse osisID='Matt.27.62'>А наступного дня, що за п'ятницею, до Пилата зібралися первосвященики та фарисеї,</verse>
        <verse osisID='Matt.27.63'>і сказали: Пригадали ми, пане, собі, що обманець отой, як живий іще був, то сказав: По трьох днях Я воскресну.</verse>
        <verse osisID='Matt.27.64'>Звели ж гріб стерегти аж до третього дня, щоб учні Його не прийшли, та й не вкрали Його, і не сказали народові: Він із мертвих воскрес! І буде остання обмана гірша за першу...</verse>
        <verse osisID='Matt.27.65'>Відказав їм Пилат: Сторожу ви маєте, ідіть, забезпечте, як знаєте.</verse>
        <verse osisID='Matt.27.66'>І вони відійшли, і, запечатавши каменя, біля гробу сторожу поставили.</verse>
      </chapter>
      <chapter osisID='Matt.28'>
        <verse osisID='Matt.28.1'>Як минула ж субота, на світанку дня першого в тижні, прийшла Марія Магдалина та інша Марія побачити гріб.</verse>
        <verse osisID='Matt.28.2'>І великий ось ставсь землетрус, бо зійшов із неба Ангол Господній, і, приступивши, відвалив від гробу каменя, та й сів на ньому.</verse>
        <verse osisID='Matt.28.3'>Його ж постать була, як та блискавка, а шати його були білі, як сніг.</verse>
        <verse osisID='Matt.28.4'>І від страху перед ним затряслася сторожа, та й стала, як мертва.</verse>
        <verse osisID='Matt.28.5'>А Ангол озвався й промовив жінкам: Не лякайтеся, бо я знаю, що Ісуса розп'ятого це ви шукаєте.</verse>
        <verse osisID='Matt.28.6'>Нема Його тут, бо воскрес, як сказав. Підійдіть, подивіться на місце, де знаходився Він.</verse>
        <verse osisID='Matt.28.7'>Ідіть же хутко, і скажіть Його учням, що воскрес Він із мертвих, і ото випереджує вас в Галілеї, там Його ви побачите. Ось, вам я звістив!</verse>
        <verse osisID='Matt.28.8'>І пішли вони хутко від гробу, зо страхом і великою радістю, і побігли, щоб учнів Його сповістити.</verse>
        <verse osisID='Matt.28.9'>Аж ось перестрів їх Ісус і сказав: Радійте! Вони ж підійшли, обняли Його ноги і вклонились Йому до землі.</verse>
        <verse osisID='Matt.28.10'>Промовляє тоді їм Ісус: Не лякайтесь! Ідіть, повідомте братів Моїх, нехай вони йдуть у Галілею, там побачать Мене!</verse>
        <verse osisID='Matt.28.11'>Коли ж вони йшли, ось дехто зо сторожі до міста прийшли та й первосвященикам розповіли все, що сталось.</verse>
        <verse osisID='Matt.28.12'>І, зібравшись зо старшими, вони врадили раду, і дали сторожі чимало срібняків,</verse>
        <verse osisID='Matt.28.13'>і сказали: Розповідайте: Його учні вночі прибули, і вкрали Його, як ми спали.</verse>
        <verse osisID='Matt.28.14'>Як почує ж намісник про це, то його ми переконаємо, і від клопоту визволимо вас.</verse>
        <verse osisID='Matt.28.15'>І, взявши вони срібняки, зробили, як навчено їх. І пронеслося слово оце між юдеями, і тримається аж до сьогодні.</verse>
        <verse osisID='Matt.28.16'>Одинадцять же учнів пішли в Галілею на гору, куди звелів їм Ісус.</verse>
        <verse osisID='Matt.28.17'>І як вони Його вгледіли, поклонились Йому до землі, а дехто вагався.</verse>
        <verse osisID='Matt.28.18'>А Ісус підійшов і промовив до них та й сказав: Дана Мені всяка влада на небі й на землі.</verse>
        <verse osisID='Matt.28.19'>Тож ідіть, і навчіть всі народи, христячи їх в Ім'я Отця, і Сина, і Святого Духа,</verse>
        <verse osisID='Matt.28.20'>навчаючи їх зберігати все те, що Я вам заповів. І ото, Я перебуватиму з вами повсякденно аж до кінця віку! Амінь</verse>
      </chapter>
    </div></osisText>
</osis>