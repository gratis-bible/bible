<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='ru' osisIDWork='ukrub' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='ukrub'>
        <title>Ukrainian Version</title>
        <contributor>The Unbound Bible Biola University: Administrative Computing 13800 Biola Ave. La Mirada, CA 90639 United States of America 562-903-4722</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-23</date>
        <description/>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>ukrub</identifier>
        <source>ftp://unboundftp.biola.edu/pub/ukrainian_utf8.zip</source>
        <language type='IETF'>ru</language>
        <relation/>
        <coverage>provide the bible to then world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Deut'>
      <chapter osisID='Deut.1'>
        <verse osisID='Deut.1.1'>Оце ті слова, що Мойсей говорив був до всього Ізраїля по тім боці Йордану в пустині, на степу, навпроти Червоного моря, між Параном, і між Тофелем, і Лаваном, і Гецеротом, і Ді-Загавом,</verse>
        <verse osisID='Deut.1.2'>одинадцять день дороги від Хориву, дорога до гори Сеїру, аж до Кадеш-Барнеа.</verse>
        <verse osisID='Deut.1.3'>І сталося сорокового року, одинадцятого місяця, першого дня місяця говорив Мойсей до Ізраїлевих синів усе, що Господь наказав був йому про них,</verse>
        <verse osisID='Deut.1.4'>по тому, як забив він Сигона, царя аморейського, що сидів у Хешбоні, і Оґа, царя башанського, що сидів в Аштароті в Едреї.</verse>
        <verse osisID='Deut.1.5'>На тім боці Йордану в моавському краї став Мойсей виясняти Закона, говорячи:</verse>
        <verse osisID='Deut.1.6'>Господь, Бог наш, промовляв до нас на Хориві, говорячи: Досить вам сидіти на цій горі!</verse>
        <verse osisID='Deut.1.7'>Оберніться й рушайте, і йдіть на гору амореянина, та до всіх сусідів його на степу, на горі, і в долині, і на півдні, і на побережжі моря, до Краю ханаанського та до Ливану, аж до Великої Річки, річки Ефрату.</verse>
        <verse osisID='Deut.1.8'>Ось Я дав вам цей Край! Увійдіть, і заволодійте цим Краєм, що за нього Господь був присяг вашим батькам, Авраамові, Ісакові та Якову, що дасть його їм та їхньому насінню по них.</verse>
        <verse osisID='Deut.1.9'>І сказав я того часу до вас, говорячи: Не можу я сам носити вас.</verse>
        <verse osisID='Deut.1.10'>Господь, Бог ваш, розмножив вас, і ось ви сьогодні, щодо численности, як зорі небесні!</verse>
        <verse osisID='Deut.1.11'>Господь, Бог ваших батьків, нехай додасть вам у тисячу раз, і нехай поблагословить вас, як Він говорив вам.</verse>
        <verse osisID='Deut.1.12'>Як я сам понесу тяготу вашу, і тягар ваш, і ваші суперечки?</verse>
        <verse osisID='Deut.1.13'>Візьміть собі мужів мудрих, і випробуваних, і знаних вашим племенам, і я поставлю їх на чолі вас.</verse>
        <verse osisID='Deut.1.14'>І ви відповіли мені та й сказали: Добра та річ, що ти кажеш зробити.</verse>
        <verse osisID='Deut.1.15'>І взяв я голів ваших племен, мужів мудрих та знаних, і поставив їх головами над вами, тисячниками, і сотниками, і п'ятдесятниками, і десятниками, та урядниками для ваших племен.</verse>
        <verse osisID='Deut.1.16'>І наказав я того часу вашим суддям, говорячи: Вислуховуйте суперечки між вашими братами, і розсуджуйте справедливо між чоловіком та між братом його, та між приходьком його.</verse>
        <verse osisID='Deut.1.17'>Не будете звертати уваги на обличчя в суді, як малого, так і великого вислухаєте, не будете боятися обличчя людини, бо суд Божий він! А ту справу, що буде занадто тяжка для вас, принесете мені, і я вислухаю її.</verse>
        <verse osisID='Deut.1.18'>І наказав я вам того часу про всі ті речі, що ви зробите.</verse>
        <verse osisID='Deut.1.19'>І ми рушили з Хориву, та й перейшли цю велику й страшну пустиню, що бачили ви, дорогою до гори амореянина, як наказав нам Господь, Бог наш, і ми прийшли аж до Кадеш-Барнеа.</verse>
        <verse osisID='Deut.1.20'>І сказав я до вас: Прийшли ви до Аморейської гори, що Господь, Бог наш, дає нам.</verse>
        <verse osisID='Deut.1.21'>Ось, Господь, Бог твій, віддає тобі цей Край. Увійди, заволодій, як говорив був тобі Господь, Бог батьків твоїх. Не бійся й не лякайся!</verse>
        <verse osisID='Deut.1.22'>А ви всі підійшли до мене та й сказали: Пошлімо мужів перед собою, і нехай вони вислідять нам той Край, та нехай принесуть нам відомість про дорогу, що нею підемо, та про міста, куди ввійдемо.</verse>
        <verse osisID='Deut.1.23'>І була та річ добра в моїх очах, і взяв я у вас дванадцять мужа, муж один для племени.</verse>
        <verse osisID='Deut.1.24'>І вони відійшли, і зійшли на гору, і прийшли аж до долини Ешкол, та й вислідили його, Край.</verse>
        <verse osisID='Deut.1.25'>І взяли вони в свою руку з плоду того Краю, і принесли до нас, і здали нам справу, і сказали: Добрий той Край, що Господь, Бог наш, дає нам!</verse>
        <verse osisID='Deut.1.26'>Та ви не хотіли йти, і були неслухняні наказам Господа, Бога вашого.</verse>
        <verse osisID='Deut.1.27'>І нарікали ви по ваших наметах і говорили: З ненависти до нас Господь вивів нас з єгипетського краю, щоб дати нас у руку амореянина на вигублення нас.</verse>
        <verse osisID='Deut.1.28'>Куди ми підемо? Брати наші розслабили наше серце, говорячи: Народ той більший та вищий від нас, міста великі й уміцнені аж до неба, і навіть велетнів ми бачили там.</verse>
        <verse osisID='Deut.1.29'>І сказав я до вас: Не лякайтеся й не бійтеся їх!</verse>
        <verse osisID='Deut.1.30'>Господь, Бог наш, що йде перед вами, Він буде воювати для вас, як зробив був з вами в Єгипті на ваших очах,</verse>
        <verse osisID='Deut.1.31'>і в пустині, де ти бачив, що Господь, Бог твій, носив тебе, як носить чоловік сина свого, у всій дорозі, якою ви йшли, аж до вашого приходу до цього місця.</verse>
        <verse osisID='Deut.1.32'>Та все таки ви не віруєте в Господа, вашого Бога,</verse>
        <verse osisID='Deut.1.33'>що йде перед вами в дорозі, щоб вишукати для вас місце на ваше таборування, вночі огнем, щоб ви бачили в дорозі, що будете нею ходити, а хмарою вдень.</verse>
        <verse osisID='Deut.1.34'>І Господь вислухав голос ваших слів, та й розгнівався, і заприсягнув, говорячи:</verse>
        <verse osisID='Deut.1.35'>Поправді кажу, ніхто серед цих людей, цього злого покоління, не побачить того доброго Краю, що присяг Я дати вашим батькам,</verse>
        <verse osisID='Deut.1.36'>окрім Калева, Єфуннеєвого сина, він побачить його, і йому Я дам той Край, по якому ступав він, та синам його, через те, що він виповняв наказа Господнього.</verse>
        <verse osisID='Deut.1.37'>Також на мене розгнівався був Господь через вас, говорячи: І ти не ввійдеш туди!</verse>
        <verse osisID='Deut.1.38'>Ісус, син Навинів, що стоїть перед тобою, він увійде туди; зміцни його, бо він зробить, що Ізраїль заволодіє ним.</verse>
        <verse osisID='Deut.1.39'>А діти ваші, про яких ви сказали: На здобич будуть вони, та сини ваші, що сьогодні не знають ні добра, ані зла, вони ввійдуть туди, і їм дам Я його, і вони заволодіють ним.</verse>
        <verse osisID='Deut.1.40'>А ви йдіть, та й рушайте в пустиню дорогою Червоного моря.</verse>
        <verse osisID='Deut.1.41'>А ви відповіли та й сказали мені: Згрішили ми Господеві! Ми вийдемо, і будемо воювати, цілком так, як наказав нам Господь, Бог наш. І приперезали ви кожен військову зброю свою, і відважилися вийти на гору.</verse>
        <verse osisID='Deut.1.42'>Але Господь до мене сказав: Скажи їм: Не вийдете, і не будете ви воювати, бо Я не серед вас, щоб не були ви побиті вашими ворогами.</verse>
        <verse osisID='Deut.1.43'>І промовляв я до вас, та ви не послухали, і були неслухняні наказам Господнім. І ви свавільно переступили наказа, і зійшли на гору.</verse>
        <verse osisID='Deut.1.44'>І вийшов навперейми вас амореянин, що сидить на тій горі, і гнали вас, як роблять то бджоли, і товкли вас в Сеїрі аж до Горми.</verse>
        <verse osisID='Deut.1.45'>І вернулися ви, і плакали перед Господнім лицем, та не слухав Господь вашого голосу, і не нахилив Свого вуха до вас.</verse>
        <verse osisID='Deut.1.46'>І сиділи ви в Кадешу багато днів, стільки днів, скільки там ви сиділи.</verse>
      </chapter>
      <chapter osisID='Deut.2'>
        <verse osisID='Deut.2.1'>І обернулися ми та й рушили в пустиню дорогою до Червоного моря, як Господь промовляв був до мене. І кружляли ми навколо гори Сеїр багато днів.</verse>
        <verse osisID='Deut.2.2'>І сказав Господь до мене, говорячи:</verse>
        <verse osisID='Deut.2.3'>Досить вам кружляти навколо цієї гори, оберніться на північ!</verse>
        <verse osisID='Deut.2.4'>А народові наказуй, говорячи: Ви переходите границі ваших братів, Ісавових синів, що мешкають у Сеїрі. І будуть вони боятися вас, та й ви пильно стережіться!</verse>
        <verse osisID='Deut.2.5'>Не дражніть їх, бо Я не дам вам з їхнього краю місця ані на стопу ноги, бо гору Сеїр Я дав Ісавові, як спадщину.</verse>
        <verse osisID='Deut.2.6'>Їжу купите від них за срібло і будете їсти, а також воду будете купувати в них за срібло і будете пити.</verse>
        <verse osisID='Deut.2.7'>Бо Господь, Бог твій, поблагословив тебе в кожному чині твоєї руки, знає Він ходу твою в цій великій пустині. Оце сорок літ Господь, Бог твій, з тобою, не відчув ти недостачі ні в чому.</verse>
        <verse osisID='Deut.2.8'>І перейшли ми від наших братів, Ісавових синів, що сидять у Сеїрі, від дороги степу, від Елату, і від Ецйон-Ґеверу. І обернулися ми, та й перейшли дорогою моавської пустині.</verse>
        <verse osisID='Deut.2.9'>І сказав Господь мені: Не ворогуй з Моавом, і не дратуй їх війною, бо Я не дам тобі з його краю спадщини, бо Лотовим синам дав Я Ар на спадок.</verse>
        <verse osisID='Deut.2.10'>Перед тим сиділи в ньому еми, народ великий, і численний, і високий, як велетні.</verse>
        <verse osisID='Deut.2.11'>Рефаями вважалися й вони, як велетні, а моавітяни кличуть їх: еми.</verse>
        <verse osisID='Deut.2.12'>А в Сеїрі перед тим сиділи були гореї, а Ісавові сини заволоділи ними та вигубили їх перед собою, та й осіли замість них, як зробив Ізраїль Краєві спадку свого, що дав їм Господь.</verse>
        <verse osisID='Deut.2.13'>Тепер устаньте, і перейдіть поток Зеред. І перейшли ми потік Зеред.</verse>
        <verse osisID='Deut.2.14'>А час, що ходили ми від Кадеш-Барнеа, аж перейшли потік Зеред, тридцять і вісім літ, аж вимерло все те покоління військових із табору, як Господь присягнув був їм.</verse>
        <verse osisID='Deut.2.15'>Також і Господня рука була на них, щоб вигубити їх із табору аж до решти.</verse>
        <verse osisID='Deut.2.16'>І сталося, коли вигинули всі військові і вимерли з-посеред народу,</verse>
        <verse osisID='Deut.2.17'>то Господь промовляв до мене, говорячи:</verse>
        <verse osisID='Deut.2.18'>Ти сьогодні проходиш моавську границю Ар.</verse>
        <verse osisID='Deut.2.19'>І прийдеш близько до Аммонових синів, не ненавидь їх і не дратуй їх, бо не дам тобі спадку з краю Аммонових синів, бо Лотовим синам Я дав його на спадщину.</verse>
        <verse osisID='Deut.2.20'>За край рефаїв вважався також він, рефаї сиділи в ньому перед тим, а аммонітяни кликали їх: замзуми,</verse>
        <verse osisID='Deut.2.21'>народ великий, і численний, і високий, як велетні. І вигубив їх Господь перед ними, і вигнали їх, і осіли замість них,</verse>
        <verse osisID='Deut.2.22'>як зробив Він Ісавовим синам, що сидять у Сеїрі, що заволоділи хореянами перед ними, і вигнали їх, і осіли замість них, і сидять аж до сьогодні.</verse>
        <verse osisID='Deut.2.23'>А аввеїв, що сидять по оселях аж до Ази, вигубили їх кафтори, що вийшли з Кафтору, та й осіли замість них.</verse>
        <verse osisID='Deut.2.24'>Уставайте, рушайте, та й перейдіть потік Арнон! Ось Я дав у твою руку Сигона, царя Хешбону, амореянина, а край його зачни забирати, та й воюй з ним.</verse>
        <verse osisID='Deut.2.25'>Того дня Я зачну наводити страх та жах перед тобою на народи під усім небом, які, коли почують чутку про тебе, то затремтять, і жахнуться перед тобою.</verse>
        <verse osisID='Deut.2.26'>І послав я послів з пустині Кедемот до Сигона, царя хешбонського, з мирними словами, говорячи:</verse>
        <verse osisID='Deut.2.27'>Нехай же я перейду в твоїм краї в дорозі, я піду дорогою, не збочу ні праворуч, ні ліворуч.</verse>
        <verse osisID='Deut.2.28'>Їжу за срібло продаси мені, і я їстиму, і воду даси мені за срібло, і я питиму. Нехай тільки перейду я ногами,</verse>
        <verse osisID='Deut.2.29'>як зробили мені Ісавові сини, що сидять у Сеїрі, і моави, що сидять ув Арі, аж перейду я Йордан до того Краю, що його нам дає Господь, Бог наш.</verse>
        <verse osisID='Deut.2.30'>Та не хотів Сигон, цар хешбонський, дати нам перейти через свою землю, бо Господь, Бог твій, зробив запеклим дух його, та ожорсточив його серце, щоб дати його в руку твою, як сьогодні це видко.</verse>
        <verse osisID='Deut.2.31'>І сказав Господь мені: Ось, Я зачав давати перед тобою Сигона та його край; зачни заволодівати, щоб успадкувати його край.</verse>
        <verse osisID='Deut.2.32'>І вийшов Сигон навпроти нас, він та ввесь народ його, на війну до Ягацу.</verse>
        <verse osisID='Deut.2.33'>І дав його нам Господь, Бог наш, і ми побили його й синів його та ввесь його народ.</verse>
        <verse osisID='Deut.2.34'>І того часу ми здобули всі його міста, і зробили закляттям кожне місто, чоловіків і жінок та дітей, нікого не позоставили ми.</verse>
        <verse osisID='Deut.2.35'>Тільки худобу забрали ми собі на здобич, та захоплене в містах, що ми їх здобули.</verse>
        <verse osisID='Deut.2.36'>Від Ароеру, що на березі арнонського потоку, і від міста, що в долині, і аж до Ґілеаду не було міста, яке було б сильніше від нас, усе віддав нам Господь, Бог наш.</verse>
        <verse osisID='Deut.2.37'>Тільки до краю Аммонових синів не наблизився ти, до всього побережжя потоку Яббоку, і до міст гори, та до всього, про що наказав був Господь, Бог наш.</verse>
      </chapter>
      <chapter osisID='Deut.3'>
        <verse osisID='Deut.3.1'>І обернулися ми, та й пішли дорогою до Башану. І вийшов навперейми нас Оґ, цар башанський, він та ввесь його народ, на війну до Едреї.</verse>
        <verse osisID='Deut.3.2'>І сказав Господь до мене: Не бійся його, бо в твою руку Я дав його, і ввесь народ його та край його, і зробиш йому, як зробив ти Сигонові, цареві амореян, що сидів у Хешбоні.</verse>
        <verse osisID='Deut.3.3'>І дав Господь, Бог наш, у нашу руку також Оґа, царя башанського, та ввесь його народ, і побили ми його, так що нікого не позосталося в нього.</verse>
        <verse osisID='Deut.3.4'>І здобули ми всі міста його, і того часу не було міста, що не взяли б ми від них, шістдесят міст, усю арґовську околицю, царство Оґа в Башані.</verse>
        <verse osisID='Deut.3.5'>Усі ці міста укріплені, мур високий, ворота й засув, окрім дуже багатьох відкритих міст.</verse>
        <verse osisID='Deut.3.6'>І вчинили ми їх закляттям, як зробили були Сигонові, цареві хешбонському, учинили закляттям усе місто, чоловіків, жінок та дітей.</verse>
        <verse osisID='Deut.3.7'>А всю худобу й захоплене з міст забрали ми собі на здобич.</verse>
        <verse osisID='Deut.3.8'>І взяли ми того часу той край з руки обох царів амореянина, що по другому боці Йордану, від Арнонського потоку аж до гори Гермон,</verse>
        <verse osisID='Deut.3.9'>сидоняни кличуть на Гермон Сірйон, а амореяни кличуть на нього Сенір,</verse>
        <verse osisID='Deut.3.10'>усі міста на рівнині, і ввесь Ґілеад, і ввесь Башан аж до Салхи й Едреї, міст царства Оґа в Башані.</verse>
        <verse osisID='Deut.3.11'>Бо тільки Оґ, цар башанський, позостав із решти рефаїв. Оце його ложе, ложе залізне; чи ж не воно в Раббі Аммонових синів, дев'ять ліктів довжина його, і чотири лікті ширина його, на міру ліктем чоловіка.</verse>
        <verse osisID='Deut.3.12'>А Край той того часу посіли ми. Від Ароеру, що над Арнонським потоком, і половину гори Ґілеад, і міста його я дав Рувимовим та Ґадовим.</verse>
        <verse osisID='Deut.3.13'>А решту Ґілеаду та ввесь Башан, царство Оґа, віддав я половині племени Манасіїного, усю околицю арґовську, на ввесь той Башан кличеться: Край рефаїв.</verse>
        <verse osisID='Deut.3.14'>Яір, син Манасіїн, узяв всю Арґову околицю аж до границі ґешурів та маахатів, і він назвав їх своїм іменем: Башан, села Яіра, і так їх кличуть аж до цього дня.</verse>
        <verse osisID='Deut.3.15'>А Махірові дав я Ґілеад.</verse>
        <verse osisID='Deut.3.16'>А Рувимовим та Ґадовим дав я від Ґілеаду й аж до Арнонського потоку, середину потоку та границю, і аж до потоку Яббоку, границі Аммонових синів,</verse>
        <verse osisID='Deut.3.17'>і степ, і Йордан, і границю його від Кіннерету аж до моря степу, моря Солоного, у узбіччя Пісґі на схід.</verse>
        <verse osisID='Deut.3.18'>І часу того наказав я вам, говорячи: Господь, Бог ваш, дав вам цей Край, щоб ви посіли його; узброєні перейдете перед вашими братами, Ізраїлевими синами, усі військові.</verse>
        <verse osisID='Deut.3.19'>Тільки ваші жінки, і ваші діти та ваша худоба, я знаю, що худоба ваша велика! будуть сидіти по ваших містах, що я дав вам,</verse>
        <verse osisID='Deut.3.20'>аж Господь дасть спочинок братам вашим, як вам, і посядуть також вони той Край, що Господь, Бог ваш, дає вам по той бік Йордану, і вернетесь кожен до спадку свого, що я дав вам.</verse>
        <verse osisID='Deut.3.21'>А Ісусові наказав я того часу, говорячи: Ото твої очі бачили все, що зробив був Господь, Бог ваш, обом тим царям, так зробить Господь усім царствам, куди ти переходиш.</verse>
        <verse osisID='Deut.3.22'>Не будеш боятися їх, бо Господь, Бог ваш, Він Той, що воює для вас.</verse>
        <verse osisID='Deut.3.23'>І благав я того часу Господа, говорячи:</verse>
        <verse osisID='Deut.3.24'>Владико Господи, Ти зачав показувати рабові Своєму велич Свою та міцну Свою руку! Бо хто інший Бог на небі та на землі, що зробить, як чини Твої, як великі діла Твої?</verse>
        <verse osisID='Deut.3.25'>Нехай перейду ж я та побачу той хороший Край, що по тім боці Йордану, ту гарну гірську землю та Ливан!</verse>
        <verse osisID='Deut.3.26'>Та Господь розгнівався на мене через вас, і не послухав мене. І сказав Господь до мене: Досить тобі, не говори більше до Мене в цій справі!</verse>
        <verse osisID='Deut.3.27'>Вийди на верхів'я Пісґі, і зведи свої очі на захід, і на північ, і на південь, і на схід, і побач своїми очима, бо ти не перейдеш цього Йордану!</verse>
        <verse osisID='Deut.3.28'>І напоуми Ісуса, і зміцни його, й укріпи його, бо він перейде перед цим народом, і він зробить, що вони посядуть той Край, який ти побачиш.</verse>
        <verse osisID='Deut.3.29'>І осіли ми в долині навпроти Бет-Пеору.</verse>
      </chapter>
      <chapter osisID='Deut.4'>
        <verse osisID='Deut.4.1'>А тепер, Ізраїлю, послухай постанов та законів, що я навчаю вас чинити, щоб жили ви, і ввійшли, й посіли цей Край, що Господь, Бог батьків ваших, дає вам.</verse>
        <verse osisID='Deut.4.2'>Не додавайте до того, що я вам наказую, і не зменшайте з того, щоб виконувати заповіді Господа, Бога вашого, що я наказав вам.</verse>
        <verse osisID='Deut.4.3'>Очі ваші бачили те, що Господь зробив був з Ваалом пеорським, бо кожного чоловіка, що пішов за пеорським Ваалом, вигубив його Господь, Бог твій, з-посеред тебе.</verse>
        <verse osisID='Deut.4.4'>А ви, що линули до Господа, Бога вашого, усі ви живі сьогодні.</verse>
        <verse osisID='Deut.4.5'>Дивіться, навчив я вас постанов та законів, як наказав мені Господь, Бог мій, чинити так серед того Краю, куди ви входите, щоб посісти його.</verse>
        <verse osisID='Deut.4.6'>Бережіть, і виконуйте їх, бо це мудрість ваша та ваш розум на очах народів, що вислухають усіх постанов тих та й скажуть: Тільки він мудрий та розумний народ, цей великий люд!</verse>
        <verse osisID='Deut.4.7'>Бо хто інший такий великий народ, що мав би богів, таких йому близьких, як Господь, Бог наш, кожного разу, як ми кличемо до Нього?</verse>
        <verse osisID='Deut.4.8'>І хто інший такий великий народ, що має постанови й закони такі справедливі, як увесь той Закон, що я даю перед вами сьогодні?</verse>
        <verse osisID='Deut.4.9'>Тільки стережися, і дуже пильнуй свою душу, щоб не забув ти тих речей, що бачили очі твої, і щоб вони не повиходили з серця твого по всі дні життя твого, а ти подаси їх до відома синам твоїм та синам твоїх синів,</verse>
        <verse osisID='Deut.4.10'>про день, коли стояв ти перед лицем Господа, Бога твого, на Хориві, як Господь говорив був до мене: Збери Мені той народ, і вони слухатимуть слів Моїх, із яких навчаться боятися Мене по всі дні, скільки вони житимуть на землі, та й синів своїх понавчають.</verse>
        <verse osisID='Deut.4.11'>І поприходили ви, та й поставали під горою, а гора та горіла огнем аж до самих небес, а при тому була темрява, хмара та мряка.</verse>
        <verse osisID='Deut.4.12'>І промовляв Господь до вас із середини огню, голос слів ви чули, та виду ви не бачили, окрім голосу.</verse>
        <verse osisID='Deut.4.13'>І Він оголосив перед вами заповіта Свого, що наказав вам чинити, Десять Заповідей, і написав їх на двох камінних таблицях.</verse>
        <verse osisID='Deut.4.14'>А мені Господь наказав того часу навчати вас постанов та законів, щоб виконували ви їх у Краю, куди ви переходите володіти ним.</verse>
        <verse osisID='Deut.4.15'>І будете ви сильно стерегти свої душі, бо не бачили ви того дня жодної постаті, коли говорив Господь до вас на Хориві з середини огню,</verse>
        <verse osisID='Deut.4.16'>щоб ви не зіпсулися, і не зробили собі ідола на подобу якогось боввана, зображення самця чи самиці,</verse>
        <verse osisID='Deut.4.17'>зображення всякої худобини, що на землі, зображення всякого крилатого птаха, що літає під небом,</verse>
        <verse osisID='Deut.4.18'>зображення всякого плазуючого по землі, зображення всякої риби, що в воді під землею,</verse>
        <verse osisID='Deut.4.19'>і щоб ти, звівши очі свої до неба, і побачивши сонце, і місяць, і зорі, усе військо небесне, щоб не був ти зведений і не вклонявся їм, і не служив їм; бо Господь, Бог твій, приділив їх усім народам під усім небом.</verse>
        <verse osisID='Deut.4.20'>А вас Господь узяв та й вивів вас із залізної гутничої печі, з Єгипту, щоб ви стали для Нього народом наділу, як сьогодні це видко.</verse>
        <verse osisID='Deut.4.21'>А Господь був розгнівався на мене за ваші діла, і поклявся, що не перейду я Йордану, і не ввійду до того хорошого Краю, що Господь, Бог твій, дає тобі на спадщину.</verse>
        <verse osisID='Deut.4.22'>Бо я умру в цьому краї, я не перейду Йордану, а ви перейдете й посядете той хороший Край.</verse>
        <verse osisID='Deut.4.23'>Стережіться, щоб не забули ви заповіту Господа, вашого Бога, якого склав з вами, щоб не зробили ви собі боввана на подобу всього, як наказав тобі Господь, Бог твій.</verse>
        <verse osisID='Deut.4.24'>Бо Господь, Бог твій, Він палючий огонь, Бог заздрісний.</verse>
        <verse osisID='Deut.4.25'>Коли ти породиш синів, і синів твоїх синів, і постарієте ви в Краю, і зіпсуєтеся, і зробите боввана на подобу чогось, і зробите зло в очах Господа, Бога свого, та Його розгнівите,</verse>
        <verse osisID='Deut.4.26'>то беру Я сьогодні за свідків проти вас небо й землю, що незабаром конче погинете в Краю, на вспадкування якого ви переходите туди Йордан. Не будуть довгі ваші дні в ньому, бо конче ви будете вигублені.</verse>
        <verse osisID='Deut.4.27'>І розпорошить вас Господь посеред народів, і будете ви нечисленні поміж людами, куди попровадить вас Господь.</verse>
        <verse osisID='Deut.4.28'>І будете служити там богам, ділу рук людських, дереву та каменеві, які не бачать, і не чують, і не їдять, і не нюхають.</verse>
        <verse osisID='Deut.4.29'>Та коли ви будете шукати звідти Господа, Бога свого, то знайдете, якщо будете шукати Його всім серцем своїм та всією душею своєю.</verse>
        <verse osisID='Deut.4.30'>Як будеш у біді своїй, і коли спіткають тебе в кінці днів усі оці речі, то вернешся ти до Господа, Бога свого, і послухаєш Його голосу.</verse>
        <verse osisID='Deut.4.31'>Бо Господь, Бог твій Бог милостивий: Він не залишить тебе й не знищить тебе, і не забуде заповіту батьків твоїх, яким їм присягнув був.</verse>
        <verse osisID='Deut.4.32'>Бо питай но про перші дні, що були перше тебе, від того дня, коли Бог створив людину на землі, і від кінця неба й аж до кінця неба, чи бувало щось таке, як ця велика річ, або чи чуте було щось таке, як вона:</verse>
        <verse osisID='Deut.4.33'>чи чув народ голос Бога, що говорив із середини огню, як чув ти і жив?</verse>
        <verse osisID='Deut.4.34'>Або чи намагався який бог піти взяти собі народ з-посеред іншого народу пробами, ознаками, і чудами, і війною, і сильною рукою, і раменом витягненим, і страхами великими, як усе те, що зробив був вам Господь, Бог ваш, в Єгипті на очах твоїх?</verse>
        <verse osisID='Deut.4.35'>Тобі було показане це, щоб ти пізнав, що Господь Він Бог, і нема іншого, окрім Нього.</verse>
        <verse osisID='Deut.4.36'>Він дав тобі з неба почути Його голос, щоб навчити тебе, а на землі показав тобі Свій великий огонь, і слова Його чув ти з середини огню.</verse>
        <verse osisID='Deut.4.37'>І тому, що кохав Він батьків твоїх, то вибрав їхнє насіння по них, і Сам Він вивів тебе Своєю великою силою з Єгипту,</verse>
        <verse osisID='Deut.4.38'>щоб прогнати перед тобою народи, більші й сильніші за тебе, щоб ввести тебе, та дати тобі їхній Край на спадок, як сьогодні це видко.</verse>
        <verse osisID='Deut.4.39'>І пізнаєш сьогодні, і візьмеш до серця свого, що Господь Він Бог на небі вгорі й на землі долі, іншого нема.</verse>
        <verse osisID='Deut.4.40'>І будеш пильнувати постанов Його та заповідей Його, що я наказую тобі сьогодні, щоб було добре тобі та синам твоїм по тобі, і щоб ти продовжив дні на землі, що Господь, Бог твій, дає тобі на всі дні.</verse>
        <verse osisID='Deut.4.41'>Тоді виділив Мойсей три місті по той бік Йордану на схід сонця,</verse>
        <verse osisID='Deut.4.42'>щоб утікав туди убійник, що замордує свого ближнього ненароком, а він не був йому ворогом ні вчора, ані позавчора. І втече він до одного з цих міст, і буде жити:</verse>
        <verse osisID='Deut.4.43'>Бецер у пустині, у краї рівниннім, Рувимовому, і Рамот у Ґілеаді Ґадовому, і Ґолан у Башані Манасіїному.</verse>
        <verse osisID='Deut.4.44'>І оце Закон, що Мойсей поклав перед Ізраїлевими синами,</verse>
        <verse osisID='Deut.4.45'>оце свідоцтва, і постанови, і закони, що Мойсей говорив їх до Ізраїлевих синів при виході їх із Єгипту,</verse>
        <verse osisID='Deut.4.46'>по той бік Йордану в долині навпроти Бет-Пеору в краю Сигона, царя аморейського, що сидів у Хешбоні, якого побив Мойсей та Ізраїлеві сини при виході їх із Єгипту.</verse>
        <verse osisID='Deut.4.47'>І вони оволоділи краєм його та краєм Оґа, башанського царя, обох аморейських царів, що по той бік Йордану на схід сонця,</verse>
        <verse osisID='Deut.4.48'>від Ароеру, що над берегом арнонського потоку, і аж до гори Сіон, цебто Гермон,</verse>
        <verse osisID='Deut.4.49'>і ввесь степ по тім боці Йордану на схід і аж до моря степу під узбіччям Пісґі.</verse>
      </chapter>
      <chapter osisID='Deut.5'>
        <verse osisID='Deut.5.1'>І скликав Мойсей усього Ізраїля, та й сказав до нього: Слухай, Ізраїлю, постанови й закони, які я говорю сьогодні в ваші уші, і навчіться їх, і будете пильнувати виконувати їх.</verse>
        <verse osisID='Deut.5.2'>Господь, Бог наш, склав з нами заповіта на Хориві.</verse>
        <verse osisID='Deut.5.3'>Не з батьками нашими склав Господь заповіта того, але з нами самими, що ми тут сьогодні всі живі.</verse>
        <verse osisID='Deut.5.4'>Обличчям в обличчя говорив Господь із вами на горі з середини огню.</verse>
        <verse osisID='Deut.5.5'>Я того часу стояв між Господом та між вами, щоб передавати вам Господні слова, бо ви боялися огню, і ви не зійшли на гору, коли Він говорив:</verse>
        <verse osisID='Deut.5.6'>Я Господь, Бог твій, що вивів тебе з єгипетського краю, з дому рабства.</verse>
        <verse osisID='Deut.5.7'>Хай не буде тобі інших богів при Мені!</verse>
        <verse osisID='Deut.5.8'>Не роби собі різьби й усякої подоби з того, що на небі вгорі, і що на землі долі, і що в воді під землею.</verse>
        <verse osisID='Deut.5.9'>Не вклоняйся їм, і не служи їм, бо Я Господь, Бог твій, Бог заздрісний, що карає провину батьків на синах, на третіх і на четвертих поколіннях тих, що ненавидять Мене,</verse>
        <verse osisID='Deut.5.10'>і що чинить милість тисячам поколінь тих, хто любить Мене, і хто виконує Мої заповіді.</verse>
        <verse osisID='Deut.5.11'>Не присягай Іменем Господа, Бога твого, надаремно, бо не помилує Господь того, хто присягає Його Ім'ям надаремно.</verse>
        <verse osisID='Deut.5.12'>Пильнуй дня суботнього, щоб святити його, як наказав тобі Господь, Бог твій.</verse>
        <verse osisID='Deut.5.13'>Шість день працюй, і роби всю працю свою,</verse>
        <verse osisID='Deut.5.14'>а день сьомий субота для Господа, Бога твого; не роби жодної праці ти й син твій та дочка твоя, і раб твій та невільниця твоя, і віл твій, і осел твій, і всяка худоба твоя, і приходько твій, що в брамах твоїх, щоб відпочив раб твій і невільниця твоя, як і ти.</verse>
        <verse osisID='Deut.5.15'>І будеш пам'ятати, що був ти рабом в єгипетському краї, і вивів тебе Господь, Бог твій, звідти сильною рукою та витягненим раменом, тому наказав тобі Господь, Бог твій, святкувати суботній день.</verse>
        <verse osisID='Deut.5.16'>Шануй свого батька та матір свою, як наказав був тобі Господь, Бог твій, щоб довгі були твої дні, і щоб було тобі добре на землі, яку Господь, Бог твій, дає тобі.</verse>
        <verse osisID='Deut.5.17'>Не вбивай!</verse>
        <verse osisID='Deut.5.18'>Не чини перелюбу!</verse>
        <verse osisID='Deut.5.19'>Не кради!</verse>
        <verse osisID='Deut.5.20'>Не свідчи неправдиво проти ближнього свого!</verse>
        <verse osisID='Deut.5.21'>І не бажай жони ближнього свого, і не бажай дому ближнього свого, ані поля його, ані раба його, ані невільниці його, ані вола його, ані осла його, ані всього, що є ближнього твого!</verse>
        <verse osisID='Deut.5.22'>Слова ці Господь промовляв до всього вашого зібрання, на горі з середини огню, хмари та мряки, сильним голосом. І більш не говорив, і написав їх на двох камінних таблицях, і дав їх мені.</verse>
        <verse osisID='Deut.5.23'>І сталося, коли ви слухали той голос з-посеред темряви, а гора горіла огнем, то прийшли до мене всі голови ваших племен та ваші старші,</verse>
        <verse osisID='Deut.5.24'>та й сказали: Тож Господь, Бог наш, показав нам славу Свою та велич Свою, і голос Його чули ми з середини огню. Цього дня ми бачили, що говорить Бог з людиною, і вона жива!</verse>
        <verse osisID='Deut.5.25'>А тепер нащо маємо вмирати? Бо спалить нас той великий огонь! Якщо ми будемо ще далі слухати голосу Господа Бога нашого, то помремо.</verse>
        <verse osisID='Deut.5.26'>Бо чи є таке тіло, щоб чуло, як ми, голос Бога Живого, що промовляє з середини огню, і жило б?</verse>
        <verse osisID='Deut.5.27'>Приступи сам, і слухай усе, що скаже Господь, Бог наш, і ти будеш говорити нам усе, що промовлятиме Господь, Бог наш, до тебе, а ми будемо слухати й виконаємо.</verse>
        <verse osisID='Deut.5.28'>І почув Господь голос ваших слів, коли ви промовляли до мене. І сказав до мене Господь: Чув Я голос цього народу, що промовляли до тебе. Добре все, що вони промовляли.</verse>
        <verse osisID='Deut.5.29'>О, коли б їхнє серце було їм на те, щоб боялись Мене й пильнували всіх Моїх заповідей по всі дні, щоб було добре їм та синам їхнім навіки!</verse>
        <verse osisID='Deut.5.30'>Іди, скажи їм: Вертайтесь собі до наметів своїх!</verse>
        <verse osisID='Deut.5.31'>А ти стій тут зо Мною, і Я буду промовляти до тебе кожну заповідь, і постанови, і закони, що будеш навчати їх, щоб вони виконували їх у Краї, що Я даю їм на спадщину його.</verse>
        <verse osisID='Deut.5.32'>І будеш пильнувати виконувати їх, як наказав вам Господь, Бог ваш, не збочите ні праворуч, ні ліворуч.</verse>
        <verse osisID='Deut.5.33'>Усією тією дорогою, що наказав вам Господь, Бог ваш, будете ходити, щоб жили ви й було вам добре, і щоб довгі були ваші дні в Краї, що ви оволодієте ним.</verse>
      </chapter>
      <chapter osisID='Deut.6'>
        <verse osisID='Deut.6.1'>А оце заповідь, постанови та закони, що наказав Господь, Бог ваш, щоб навчити вас виконувати їх у Краї, що ви переходите туди посісти його,</verse>
        <verse osisID='Deut.6.2'>щоб ти боявся Господа, Бога свого, щоб пильнувати всіх постанов Його та заповідей Його, що я наказую тобі, ти й син твій, та син твого сина по всі дні життя твого, і щоб були довгі твої дні.</verse>
        <verse osisID='Deut.6.3'>І слухай, Ізраїлю, і пильнуй виконувати це, щоб було добре тобі, і щоб ви сильно розмножились, як прирік був Господь, Бог батьків твоїх, дати Край, що тече молоком та медом.</verse>
        <verse osisID='Deut.6.4'>Слухай, Ізраїлю: Господь, Бог наш Господь один!</verse>
        <verse osisID='Deut.6.5'>І люби Господа, Бога твого, усім серцем своїм, і всією душею своєю, і всією силою своєю!</verse>
        <verse osisID='Deut.6.6'>І будуть ці слова, що Я сьогодні наказую, на серці твоїм.</verse>
        <verse osisID='Deut.6.7'>І пильно навчиш цього синів своїх, і будеш говорити про них, як сидітимеш удома, і як ходитимеш дорогою, і коли ти лежатимеш, і коли ти вставатимеш.</verse>
        <verse osisID='Deut.6.8'>І прив'яжеш їх на ознаку на руку свою, і будуть вони пов'язкою між очима твоїми.</verse>
        <verse osisID='Deut.6.9'>І напишеш їх на бічних одвірках дому свого та на брамах своїх.</verse>
        <verse osisID='Deut.6.10'>І станеться, коли Господь, Бог твій, уведе тебе до того Краю, якого присягнув був батькам твоїм, Авраамові, Ісакові та Якову, щоб дати тобі великі та гарні міста, яких ти не будував,</verse>
        <verse osisID='Deut.6.11'>та доми, повні всякого добра, яких ти не наповнював, і тесані колодязі, яких ти не тесав, і виноградники та оливки, яких ти не садив, і ти будеш їсти й наситишся,</verse>
        <verse osisID='Deut.6.12'>стережися тоді, щоб ти не забув Господа, що вивів тебе з єгипетського краю, з дому рабства!</verse>
        <verse osisID='Deut.6.13'>Бійся Господа, Бога свого, і Йому будеш служити, і Йменням Його будеш присягати.</verse>
        <verse osisID='Deut.6.14'>Не будеш ходити за іншими богами з богів тих народів, що в околицях ваших,</verse>
        <verse osisID='Deut.6.15'>бо Господь, Бог твій Бог заздрісний посеред тебе; щоб не запалився на тебе гнів Господа, Бога твого, і щоб Він не вигубив тебе з поверхні землі.</verse>
        <verse osisID='Deut.6.16'>Не будете спокушати Господа, Бога вашого, як спокушали ви в Массі.</verse>
        <verse osisID='Deut.6.17'>Будете конче пильнувати заповідей Господа, Бога вашого, і свідоцтва Його, і постанови Його, що наказав Він тобі.</verse>
        <verse osisID='Deut.6.18'>І будеш робити справедливе та добре в Господніх очах, щоб було тобі добре, і щоб увійшов ти та посів той хороший Край, що Господь присягнув був батькам твоїм,</verse>
        <verse osisID='Deut.6.19'>щоб вигнати всіх ворогів твоїх перед тобою, як говорив був Господь.</verse>
        <verse osisID='Deut.6.20'>Коли запитає тебе син твій колись, говорячи: Що це за свідоцтва й постанови та закони, що вам наказав Господь, Бог наш?</verse>
        <verse osisID='Deut.6.21'>то скажеш синові своєму: Ми були раби фараонові в Єгипті, а Господь вивів нас із Єгипту сильною рукою.</verse>
        <verse osisID='Deut.6.22'>І дав Господь ознаки та чуда великі та страшні на Єгипет, і на фараона та ввесь дім його на наших очах.</verse>
        <verse osisID='Deut.6.23'>А нас вивів звідти, щоб увести нас та дати той Край, що присягнув був Він нашим батькам.</verse>
        <verse osisID='Deut.6.24'>І наказав нам Господь чинити всі ті постанови, щоб боятися Господа, Бога нашого, щоб було добре нам усі дні, щоб утримати нас при житті, як дня цього.</verse>
        <verse osisID='Deut.6.25'>І буде нам праведність у тому, коли будемо пильнувати виконувати всі ці заповіді перед лицем Господа, Бога нашого, як Він наказав нам.</verse>
      </chapter>
      <chapter osisID='Deut.7'>
        <verse osisID='Deut.7.1'>Коли Господь, Бог твій, уведе тебе до того Краю, куди ти входиш, щоб заволодіти ним, то Він вижене численні поганські народи перед тобою: хіттеянина, і ґірґашеянина, і амореянина, і ханаанеянина, і періззеянина, і хіввеянина, і євусеянина, сім народів, численніших та міцніших за тебе.</verse>
        <verse osisID='Deut.7.2'>І коли дасть їх Господь, Бог твій, тобі, то ти їх понищиш: конче учиниш їх закляттям, не складеш із ними заповіту, і не будеш до них милосердний.</verse>
        <verse osisID='Deut.7.3'>І не споріднюйся з ними: дочки своєї не даси його синові, а його дочки не візьмеш для сина свого,</verse>
        <verse osisID='Deut.7.4'>бо він відверне сина твого від Мене, і вони служитимуть іншим богам, і запалиться Господній гнів на вас, і Він скоро тебе вигубить.</verse>
        <verse osisID='Deut.7.5'>Але тільки так будете їм робити: жертівники їхні порозбиваєте, а їхні стовпи поламаєте, святі їхні дерева постинаєте, а бовванів їхніх попалите в огні,</verse>
        <verse osisID='Deut.7.6'>бо ти святий народ для Господа, Бога свого, тебе вибрав Господь, Бог твій, щоб ти був Йому вибраним народом зо всіх народів, що на поверхні землі.</verse>
        <verse osisID='Deut.7.7'>Не через численність вашу понад усі народи Господь уподобав вас та вибрав вас, бож ви найменші зо всіх народів,</verse>
        <verse osisID='Deut.7.8'>але з Господньої любови до вас, і через додержання Його присяги, що присягнув був вашим батькам, Господь вивів вас сильною рукою, і викупив тебе з дому рабства, з руки фараона, царя єгипетського.</verse>
        <verse osisID='Deut.7.9'>І ти пізнаєш, що Господь, Бог твій, Він той Бог, той Бог вірний, що стереже заповіта та милість для тих, хто любить Його, та хто додержує Його заповіді на тисячу поколінь,</verse>
        <verse osisID='Deut.7.10'>і що надолужить ненависникам Своїм, їм самим, щоб вигубити їх; не загаїться Він щодо Свого ненависника, відплатить йому самому.</verse>
        <verse osisID='Deut.7.11'>А ти будеш виконувати заповіді й постанови та закони, що Я сьогодні наказую виконувати їх.</verse>
        <verse osisID='Deut.7.12'>І станеться, за те, що ви будете слухатися цих законів, і будете додержувати, і будете виконувати їх, то й Господь, Бог твій, буде додержувати для тебе заповіт та милість, що був присягнув батькам твоїм.</verse>
        <verse osisID='Deut.7.13'>І буде Він любити тебе, і поблагословить тебе, і розмножить тебе, і поблагословить плід твоєї, утроби та плід твоєї землі, збіжжя твоє, і сік твій виноградний, і сік твоїх оливок, порід биків твоїх і котіння отари твоєї на тій землі, яку присягнув батькам твоїм дати тобі.</verse>
        <verse osisID='Deut.7.14'>Ти будеш благословенний поміж усіма народами, не буде серед тебе безплідного та безплідної, також і між худобою твоєю.</verse>
        <verse osisID='Deut.7.15'>І Господь відхилить від тебе всяку хворобу, і жодних лютих єгипетських недуг, які ти знаєш, не наведе їх на тебе, а дасть їх на всіх твоїх ворогів.</verse>
        <verse osisID='Deut.7.16'>І ти винищиш всі ті народи, що Господь, Бог твій, дає тобі, не змилосердиться око твоє над ними, і не будеш служити їхнім богам, бо то пастка для тебе.</verse>
        <verse osisID='Deut.7.17'>Коли скажеш у серці своїм: Ті люди численніші від мене, як я зможу вигнати їх?</verse>
        <verse osisID='Deut.7.18'>не бійся їх! Пильно пам'ятай, що зробив був Господь, Бог твій, фараонові та всьому Єгиптові,</verse>
        <verse osisID='Deut.7.19'>ті великі випробовування, що бачили твої очі, і ознаки та чуда, і сильну руку та витягнене рамено, що ними вивів тебе Господь, Бог твій, так Господь, Бог твій, учинить усім тим народом, що ти їх боїшся.</verse>
        <verse osisID='Deut.7.20'>Також і шершнів пошле Господь, Бог твій, на нього, аж поки не вигинуть позосталі та ті, що поховалися перед тобою.</verse>
        <verse osisID='Deut.7.21'>Не бійся їх, бо серед тебе Господь, Бог твій, Бог великий та страшний.</verse>
        <verse osisID='Deut.7.22'>І викидатиме Господь, Бог твій, тих людей помалу з-перед тебе; не зможеш вигубити їх скоро, щоб не розмножилася над тобою польова звірина.</verse>
        <verse osisID='Deut.7.23'>І дасть їх Господь, Бог твій, перед тобою, і побентежить їх великим бентеженням, аж поки не будуть вигублені.</verse>
        <verse osisID='Deut.7.24'>І віддасть їхніх царів у руку твою, а ти вигубиш їхнє ім'я з-під неба, не встоїть ніхто перед тобою, аж поки ти не вигубиш їх.</verse>
        <verse osisID='Deut.7.25'>Бовванів їхніх богів попалите в огні, не будеш жадати срібла та золота, що на них, і не візьмеш його собі, щоб тим не впасти до пастки, бо то огида для Господа, Бога твого.</verse>
        <verse osisID='Deut.7.26'>І не внесеш цієї огиди до дому свого, і не станеш закляттям, як вона. Конче зогидиш її, і конче будеш бридитися нею, бо закляття вона.</verse>
      </chapter>
      <chapter osisID='Deut.8'>
        <verse osisID='Deut.8.1'>Усі заповіді, що я сьогодні наказав тобі, будете пильнувати виконувати, щоб ви жили, і множилися, і ввійшли й посіли той Край, що Господь присягнув вашим батькам.</verse>
        <verse osisID='Deut.8.2'>І будеш пам'ятати всю ту дорогу, що Господь, Бог твій, вів тебе нею по пустині ось уже сорок літ, щоб упокорити тебе, щоб випробувати тебе, щоб пізнати те, що в серці твоїм, чи будеш ти держати заповіді Його, чи ні.</verse>
        <verse osisID='Deut.8.3'>І впокорював Він тебе, і морив тебе голодом, і годував тебе манною, якої не знав ти й не знали батьки твої, щоб дати тобі знати, що не хлібом самим живе людина, але всім тим, що виходить із уст Господніх, живе людина.</verse>
        <verse osisID='Deut.8.4'>Одежа твоя не витиралася на тобі, а нога твоя не спухла от уже сорок літ.</verse>
        <verse osisID='Deut.8.5'>І пізнаєш ти в серці своїм, що, як навчає чоловік сина свого, так навчає тебе Господь, Бог твій.</verse>
        <verse osisID='Deut.8.6'>І будеш виконувати заповіді Господа, Бога свого, щоб ходити Його дорогами, та щоб боятися Його,</verse>
        <verse osisID='Deut.8.7'>бо Господь, Бог твій, уводить тебе до Краю хорошого, до Краю водних потоків, джерел та безодень, що виходять у долині й на горі,</verse>
        <verse osisID='Deut.8.8'>до Краю пшениці, й ячменю, і винограду, і фіґи, і гранату, до Краю оливкового дерева та меду,</verse>
        <verse osisID='Deut.8.9'>до Краю, де подостатком будеш їсти хліб, де не забракне нічого, до Краю, що каміння його залізо, а з його гір добуватимеш мідь.</verse>
        <verse osisID='Deut.8.10'>І будеш ти їсти й наситишся, і поблагословиш Господа, Бога свого, у тім добрім Краї, що дав Він тобі.</verse>
        <verse osisID='Deut.8.11'>Стережися, щоб не забув ти Господа, Бога свого, щоб не пильнувати Його заповідей, і законів Його, і постанов Його, що я сьогодні наказую тобі,</verse>
        <verse osisID='Deut.8.12'>щоб, коли ти будеш їсти й наситишся, і добрі доми будуватимеш, і осядеш у них,</verse>
        <verse osisID='Deut.8.13'>а худоба твоя велика та худоба твоя мала розмножиться, і срібло та золото розмножаться тобі, і все, що твоє, розмножиться,</verse>
        <verse osisID='Deut.8.14'>то щоб не загордилося серце твоє, і щоб не забув ти Господа, Бога свого, що вивів тебе з єгипетського краю, з дому рабства,</verse>
        <verse osisID='Deut.8.15'>що веде тебе цією великою пустинею, яка збуджує страх, де вуж, сараф, і скорпіон, і висохла земля, де немає води; що Він випроваджує тобі воду з крем'яної скелі,</verse>
        <verse osisID='Deut.8.16'>що в пустині годує тебе манною, якої не знали батьки твої, щоб упокоряти тебе, і щоб випробовувати тебе, щоб чинити тобі добро наостанку,</verse>
        <verse osisID='Deut.8.17'>щоб ти не сказав у серці своїм: Сила моя та міць моєї руки здобули мені цей добробут.</verse>
        <verse osisID='Deut.8.18'>І будеш ти пам'ятати Господа, Бога свого, бо Він Той, що дає тобі силу набути потугу, щоб виконати Свого заповіта, якого присягнув Він батькам твоїм, як дня цього.</verse>
        <verse osisID='Deut.8.19'>І станеться, якщо справді забудеш ти Господа, Бога свого, і підеш за іншими богами, і будеш їм служити, і будеш вклонятися їм, то врочисто свідчу вам сьогодні, ви конче погинете!</verse>
        <verse osisID='Deut.8.20'>Як ті люди, що Господь вигубляє з-перед вас, так ви погинете за те, що не будете слухатися голосу Господа, Бога вашого!</verse>
      </chapter>
      <chapter osisID='Deut.9'>
        <verse osisID='Deut.9.1'>Слухай, Ізраїлю: ти сьогодні переходиш Йордан, щоб увійти й заволодіти народами, більшими й міцнішими від тебе, містами великими й укріпленими аж до неба,</verse>
        <verse osisID='Deut.9.2'>народом великим та високим, велетнями, яких ти знаєш, і про яких ти чув: Хто стане перед велетнями?</verse>
        <verse osisID='Deut.9.3'>І познаєш сьогодні, що Господь, Бог твій, Він Той, що переходить перед тобою, як огонь поїдаючий, Він вигубить їх і Він понижуватиме їх перед тобою. І ти виженеш їх і вигубиш їх незабаром, як Господь говорив був тобі.</verse>
        <verse osisID='Deut.9.4'>Не скажи в серці своїм, коли Господь, Бог твій, буде їх виганяти з-перед тебе, говорячи: Через праведність мою ввів мене Господь посісти цей Край, і через неправедність цих людей Господь виганяє їх з-перед мене.</verse>
        <verse osisID='Deut.9.5'>Не через праведність твою, і не через простоту твого серця ти входиш володіти їхнім Краєм, але, через неправедність цих людей Господь, Бог твій, виганяє їх з-перед тебе, і щоб виконати те слово, що присягнув був Господь батькам твоїм, Авраамові, Ісакові та Якову.</verse>
        <verse osisID='Deut.9.6'>І пізнаєш, що не через праведність твою Господь, Бог твій, дає тобі посісти цей хороший Край, бо ти народ твердошиїй.</verse>
        <verse osisID='Deut.9.7'>Пам'ятай, не забудь, що ти гнівив Господа, Бога свого, у пустині від дня, коли вийшов ти з єгипетського краю аж до приходу вашого до цього місця, неслухняні були ви проти Господа.</verse>
        <verse osisID='Deut.9.8'>І на Хориві розгнівили були ви Господа, і Господь був розгнівався на вас, щоб вигубити вас.</verse>
        <verse osisID='Deut.9.9'>Коли я сходив на гору взяти кам'яні таблиці заповіту, що Господь склав був із вами, то сидів я на горі сорок день і сорок ночей, хліба не їв, і води не пив.</verse>
        <verse osisID='Deut.9.10'>І Господь дав мені обидві кам'яні таблиці, писані Божим перстом, а на них усі ті слова, що Господь говорив був із вами на горі з середини огню в дні зборів.</verse>
        <verse osisID='Deut.9.11'>І сталося, на кінці сорока день і сорока ночей дав мені Господь дві кам'яні таблиці, таблиці заповіту.</verse>
        <verse osisID='Deut.9.12'>І сказав мені Господь: Устань, швидко зійди звідси, бо зіпсувся народ твій, що ти вивів з Єгипту. Вони скоро збочили з дороги, яку Я наказав їм, зробили собі литого боввана.</verse>
        <verse osisID='Deut.9.13'>І сказав Господь до мене, говорячи: Бачив Я той народ, і ось він народ твердошиїй.</verse>
        <verse osisID='Deut.9.14'>Позостав Мене, і Я вигублю їх, і зітру їхнє ймення з-під неба, тебе зроблю народом міцнішим та численнішим від нього.</verse>
        <verse osisID='Deut.9.15'>І я обернувся, і зійшов із гори, а гора палає в огні, і обидві таблиці заповіту в обох руках моїх.</verse>
        <verse osisID='Deut.9.16'>І побачив я, а ось ви згрішили проти Господа, Бога вашого, зробили собі теля, литого боввана, зійшли скоро з дороги, яку Господь наказав був вам!</verse>
        <verse osisID='Deut.9.17'>І схопив я за обидві таблиці, та й кинув їх з обох своїх рук, і розторощив їх на ваших очах!...</verse>
        <verse osisID='Deut.9.18'>І впав я перед Господнім лицем, як перше, сорок день і сорок ночей хліба не їв і води не пив, за ввесь ваш гріх, що згрішили ви, як чинили зло в очах Господа, щоб Його розгнівити,</verse>
        <verse osisID='Deut.9.19'>бо боявся я гніву та люті, якими розгнівався був на вас Господь, щоб вигубити вас, та вислухав Господь мене й цього разу.</verse>
        <verse osisID='Deut.9.20'>А на Аарона Господь дуже розгнівався був, щоб погубити його. І молився я того часу також за Аарона.</verse>
        <verse osisID='Deut.9.21'>А гріх ваш, що вчинили ви, теля те я взяв та й спалив його в огні, і розторощив його, добре змолов, аж стало воно дрібним, немов порох. І кинув я порох його до потоку, що сходить з гори.</verse>
        <verse osisID='Deut.9.22'>І в Тав'ері, і в Массі, і в Ківрот-Гаттааві гнівили ви Господа.</verse>
        <verse osisID='Deut.9.23'>А коли Господь посилав вас з Кадеш-Барнеа, говорячи: Увійдіть, та й посядьте той Край, що Я дав вам, то були ви неслухняні наказу Господа, Бога вашого, і не повірили Йому, і не послухалися Його голосу.</verse>
        <verse osisID='Deut.9.24'>Неслухняні були ви Господеві від дня, як я вас пізнав.</verse>
        <verse osisID='Deut.9.25'>І впав я перед Господнім лицем на ті сорок день і сорок ночей, що я був упав, бо Господь сказав, що вигубить вас.</verse>
        <verse osisID='Deut.9.26'>І молився я до Господа й говорив: Владико Господи, не губи народу Свого та насліддя Свого, що Ти викупив Своєю величністю, що Ти вивів його з Єгипту сильною рукою!</verse>
        <verse osisID='Deut.9.27'>Згадай Своїх рабів Авраама, Ісака та Якова, не вважай на запеклість цього народу й на несправедливість та гріх його,</verse>
        <verse osisID='Deut.9.28'>щоб не сказав той край, звідки вивів ти нас: Не міг Господь увести їх до того Краю, що Ти говорив їм, та з Своєї ненависти до них Ти вивів їх, щоб побити їх у пустині.</verse>
        <verse osisID='Deut.9.29'>А вони народ Твій та насліддя Твоє, що Ти вивів Своєю великою силою та Своїм витягненим раменом.</verse>
      </chapter>
      <chapter osisID='Deut.10'>
        <verse osisID='Deut.10.1'>Того часу сказав був до мене Господь: Витеши собі дві камінні таблиці, як перші, та й вийде до Мене на гору, і зроби собі дерев'яного ковчега.</verse>
        <verse osisID='Deut.10.2'>А Я напишу на тих таблицях слова, що були на перших таблицях, які ти побив, і покладеш їх у ковчезі.</verse>
        <verse osisID='Deut.10.3'>І зробив я ковчега з акаційного дерева, і витесав я дві камінні таблиці, як перші, та й зійшов на гору, а обидві таблиці в руці моїй.</verse>
        <verse osisID='Deut.10.4'>І Він написав на тих таблицях, як перше письмо, Десять Заповідей, що Господь говорив був до вас на горі з середини огню в день зборів. І Господь дав їх мені.</verse>
        <verse osisID='Deut.10.5'>І обернувся я, та й зійшов із гори, і поклав ті таблиці, що зробив, до ковчегу. І були вони там, як наказав був Господь.</verse>
        <verse osisID='Deut.10.6'>А Ізраїлеві сини рушили з Беероту Яаканових синів до Мосери. Там помер Аарон, і був там похований, а священиком став замість нього його син Елеазар.</verse>
        <verse osisID='Deut.10.7'>А звідти рушили до Ґудґоди, а з Ґудґоди до Йотвати, до краю водних потоків.</verse>
        <verse osisID='Deut.10.8'>Того часу Господь відділив був Левієве плем'я, щоб носило ковчега Господнього заповіту, щоб стояло перед Господнім лицем, щоб служило Йому, і щоб благословляло Його Йменням аж до цього дня.</verse>
        <verse osisID='Deut.10.9'>Тому не було Левієві частки та спадку з братами. Господь Він спадщина його, як промовляв був Господь, Бог твій, йому.</verse>
        <verse osisID='Deut.10.10'>А я стояв на горі, як за тих перших днів, сорок день і сорок ночей. І вислухав Господь мене також цього разу, не захотів Господь погубити тебе.</verse>
        <verse osisID='Deut.10.11'>І сказав був до мене Господь: Устань, іди в похід перед народом. І ввійдуть вони, і посядуть той Край, що Я присягнув був їхнім батькам дати їм.</verse>
        <verse osisID='Deut.10.12'>А тепер, Ізраїлю, чого жадає від тебе Господь, Бог твій? Тільки того, щоб боятися Господа, Бога твого, ходити всіма Його дорогами, і любити Його, і служити Господеві, Богу твоєму, усім серцем своїм і всією душею своєю,</verse>
        <verse osisID='Deut.10.13'>виконувати заповіді Господа та постанови Його, що я наказую тобі сьогодні, щоб було тобі добре.</verse>
        <verse osisID='Deut.10.14'>Тож належить Господеві, Богу твоєму, небо, і небо небес, земля й усе, що на ній.</verse>
        <verse osisID='Deut.10.15'>Тільки батьків твоїх уподобав Господь, щоб любити їх, і вибрав вас, їхнє насіння по них, зо всіх народів, як бачиш цього дня.</verse>
        <verse osisID='Deut.10.16'>І ви обріжете крайню плоть свого серця, а шиї своєї не зробите більше твердою,</verse>
        <verse osisID='Deut.10.17'>бо Господь, Бог ваш Він Бог богів і Пан панів, Бог великий, сильний, та страшний, що не подивиться на обличчя, і підкупу не візьме.</verse>
        <verse osisID='Deut.10.18'>Він чинить суд сироті та вдові, і любить приходька, щоб дати йому хліба й одежу.</verse>
        <verse osisID='Deut.10.19'>І будете ви любити приходька, бо приходьками були ви самі в єгипетськім краї.</verse>
        <verse osisID='Deut.10.20'>Господа, Бога свого, будеш любити, Йому будеш служити, і до Нього будеш горнутись, а Йменням Його будеш присягати.</verse>
        <verse osisID='Deut.10.21'>Він хвала твоя, і Він Бог твій, що з тобою зробив був великі та страшні діла, які бачили очі твої.</verse>
        <verse osisID='Deut.10.22'>Сімдесятьма душами зійшли були твої батьки до Єгипту, а тепер, щодо численности, Господь, Бог твій, зробив тебе, як зорі на небі!</verse>
      </chapter>
      <chapter osisID='Deut.11'>
        <verse osisID='Deut.11.1'>І будеш ти любити Господа, Бога свого, і будеш додержувати постанови Його, і звичаї Його і закони Його, і заповіді Його по всі дні.</verse>
        <verse osisID='Deut.11.2'>І ви пізнаєте сьогодні, бо я навчаю не синів ваших, які не пізнали й не бачили карання Господа, Бога вашого, величність Його, руку Його сильну й рамено Його витягнене,</verse>
        <verse osisID='Deut.11.3'>і ознаки Його, і чини Його, що зробив був серед Єгипту фараонові, єгипетському цареві та всьому його краєві,</verse>
        <verse osisID='Deut.11.4'>і що Він зробив був війську Єгипта, коням його та колесницям його, що пустив над ними воду Червоного моря, коли вони гнались за вами, і вигубив їх Господь, і так є аж до дня цього,</verse>
        <verse osisID='Deut.11.5'>і що Він зробив був для вас у пустині аж до вашого приходу до цього місця,</verse>
        <verse osisID='Deut.11.6'>і що Він зробив був Датанові й Авіронові, синам Еліява, Рувимового сина, що земля відкрила була свої уста й поглинула їх, і їхні доми, і їхні намети, і всю власність, що була з ними, посеред усього Ізраїля.</verse>
        <verse osisID='Deut.11.7'>Бо очі ваші то ті, що бачили всякий великий чин Господа, що Він зробив.</verse>
        <verse osisID='Deut.11.8'>І будете ви виконувати всі заповіді Його, що я сьогодні наказую, щоб стали ви сильні, і ввійшли, і заволоділи тим Краєм, куди переходите ви, щоб посісти його,</verse>
        <verse osisID='Deut.11.9'>і щоб довго жили ви на тій землі, що Господь присягнув був вашим батькам дати їм та їхньому насінню Край, що тече молоком та медом.</verse>
        <verse osisID='Deut.11.10'>Бо цей Край, куди входиш ти заволодіти ним, він не такий, як єгипетський край, звідки вийшли ви, де ти засієш було насіння своє й поливаєш працею ніг своїх, як город варивний.</verse>
        <verse osisID='Deut.11.11'>А цей Край, куди ви переходите посісти його, то край гір та долин, із небесного дощу він напоюється.</verse>
        <verse osisID='Deut.11.12'>Край, що про нього дбає Господь, Бог твій, завжди на ньому очі Господа, Бога твого, від початку року аж до кінця року.</verse>
        <verse osisID='Deut.11.13'>І станеться, якщо справді ви будете слухати Моїх заповідей, що Я вам сьогодні наказую, любити Господа, Бога вашого, і служити Йому всім вашим серцем і всією вашою душею,</verse>
        <verse osisID='Deut.11.14'>то Я дам вам дощ вашого Краю своєчасно, дощ ранній і дощ пізній, і збереш ти своє збіжжя, і свій сік виноградний, і оливу свою.</verse>
        <verse osisID='Deut.11.15'>І дам Я траву на твоїм полі для твоєї худоби, і будеш ти їсти й наситишся.</verse>
        <verse osisID='Deut.11.16'>Стережіться, щоб не було зведене ваше серце, і щоб ви не відступили, і не служили іншим богам, і не вклонялися їм.</verse>
        <verse osisID='Deut.11.17'>А то запалиться гнів Господній на вас, і замкне небо, і не буде дощу, а земля не дасть свого урожаю, і ви скоро погинете з тієї доброї землі, що Господь дає вам.</verse>
        <verse osisID='Deut.11.18'>І покладете ви ці слова Мої на свої серця та на свої душі, і прив'яжете їх на знака на руці своїй, і вони будуть пов'язкою між вашими очима.</verse>
        <verse osisID='Deut.11.19'>І будете навчати про них синів своїх, говорячи про них, коли ти сидітимеш у домі своїм, і коли ходитимеш дорогою, і коли лежатимеш, і коли вставатимеш.</verse>
        <verse osisID='Deut.11.20'>І ти понаписуєш їх на бічних одвірках дому свого і на брамах своїх,</verse>
        <verse osisID='Deut.11.21'>щоб дні ваші та дні синів ваших на землі, яку Господь присягнув був батькам вашим дати їм, були такі довгі, як дні неба над землею.</verse>
        <verse osisID='Deut.11.22'>Бо якщо будете ви конче виконувати всі ті заповіді, що я наказав вам чинити їх, щоб любити Господа, Бога свого, щоб ходити всіма дорогами Його, і щоб горнутись до Нього,</verse>
        <verse osisID='Deut.11.23'>то Господь вижене всі ті народи перед вами, і ви посядете народи більші й міцніші від вас.</verse>
        <verse osisID='Deut.11.24'>Кожне місце, що на нього ступить ваша нога, буде ваше. Від пустині й Ливану, від Річки, річки Ефрату й аж до моря Останнього буде ваша границя.</verse>
        <verse osisID='Deut.11.25'>Не встоїть ніхто перед вами, ляк перед вами й страх перед вами дасть Господь, Бог ваш, на кожен той край, що ви ступите на нього, як Він говорив вам.</verse>
        <verse osisID='Deut.11.26'>Ось, сьогодні я даю перед вами благословення й прокляття:</verse>
        <verse osisID='Deut.11.27'>благословення, коли будете слухатися заповідей Господа, Бога вашого, які я наказую вам сьогодні,</verse>
        <verse osisID='Deut.11.28'>і прокляття, якщо не будете слухатися заповідей Господа, Бога свого, і збочите з дороги, яку я наказую вам сьогодні, щоб ходити за іншими богами, яких ви не знали.</verse>
        <verse osisID='Deut.11.29'>І станеться, коли Господь, Бог твій, уведе тебе до Краю, куди ти входиш посісти його, то даси благословення на горі Ґарізім, а прокляття на горі Евал.</verse>
        <verse osisID='Deut.11.30'>От вони на тому боці Йордану за дорогою заходу сонця, у краю ханаанеянина, що сидить у степу навпроти Ґілґалу при діброві Море.</verse>
        <verse osisID='Deut.11.31'>Бо ви переходите Йордан, щоб увійти посісти той Край, що дає вам Господь, Бог ваш. І посядете його, й осядете в ньому,</verse>
        <verse osisID='Deut.11.32'>і будете додержувати, щоб виконувати всі постанови й закони Його, які я сьогодні даю вам.</verse>
      </chapter>
      <chapter osisID='Deut.12'>
        <verse osisID='Deut.12.1'>Оце постанови та закони, які ви пильнуватимете виконувати в Краї, що дав Господь, Бог батьків твоїх, на насліддя його всі дні, які житимете на цій землі.</verse>
        <verse osisID='Deut.12.2'>Конче винищите всі ті місця, що служили там люди, яких ви виганяєте, своїм богам на високих горах і на пагірках, та під кожним зеленим деревом.</verse>
        <verse osisID='Deut.12.3'>І розвалите їхні жертівники, і поламаєте камінні стовпи для богів, і їхні святі дерева попалите в огні, а бовванів їхніх богів порубаєте, і вигубите їхнє ймення з того місця.</verse>
        <verse osisID='Deut.12.4'>Не робитимете так Господеві, вашому Богові,</verse>
        <verse osisID='Deut.12.5'>бо тільки на місці, яке вибере Господь, Бог ваш, зо всіх ваших племен, щоб покласти там Ім'я Своє, на місці перебування Його будете шукати, і ти прийдеш туди.</verse>
        <verse osisID='Deut.12.6'>І принесете туди свої цілопалення, і свої жертви, і свої десятини та приношення рук своїх, і обітниці свої, і дари свої, і перворідних худоби своєї великої та худоби своєї дрібної.</verse>
        <verse osisID='Deut.12.7'>І будете їсти там перед лицем Господа, Бога вашого, і будете тішитися всім, до чого доторкнеться ваша рука, ви та доми ваші, якими поблагословив тебе Господь, Бог твій.</verse>
        <verse osisID='Deut.12.8'>Там ви не зробите так, як ми робимо сьогодні тут, кожен усе, що йому здається справедливим в очах тільки його,</verse>
        <verse osisID='Deut.12.9'>бо ви дотепер не ввійшли до місця відпочинку й до спадщини, що Господь, Бог твій, дає тобі.</verse>
        <verse osisID='Deut.12.10'>А коли ви перейдете Йордан і осядете в Краї, що Господь, Бог ваш, дає вам на спадщину, і Він заспокоїть вас від усіх ворогів ваших навколо, і ви сидітимете безпечно,</verse>
        <verse osisID='Deut.12.11'>то станеться, на те місце, що його вибере Господь, Бог ваш, щоб Ім'я Його перебувало там, туди принесете все, що я вам наказую: свої цілопалення, і свої жертви, десятини свої та приношення рук своїх, і всі добірні жертви обітниць своїх, що обіцяєте Господеві.</verse>
        <verse osisID='Deut.12.12'>І будете тішитися перед лицем Господа, Бога вашого, ви й сини ваші, і дочки ваші, і раби ваші, і невільниці ваші, і Левит, що в ваших брамах, бо нема йому частки й спадку з вами.</verse>
        <verse osisID='Deut.12.13'>Стережися, щоб не приносив ти своїх цілопалень на кожному місці, яке побачиш,</verse>
        <verse osisID='Deut.12.14'>бо тільки на тому місці, яке вибере Господь в одному з племен твоїх, там принесеш свої цілопалення, і там зробиш усе, що я наказую тобі.</verse>
        <verse osisID='Deut.12.15'>Але скільки запрагне душа твоя, будеш різати й будеш їсти м'ясо, за благословенням Господа, Бога твого, що його дав тобі в усіх брамах твоїх; нечистий і чистий буде їсти його, як сарну й як оленя.</verse>
        <verse osisID='Deut.12.16'>Тільки крови не їстимеш, на землю виллєш її, як воду.</verse>
        <verse osisID='Deut.12.17'>Не зможеш ти їсти в брамах своїх десятини збіжжя свого, і соку виноградного свого, і оливи своєї, і перворідних худоби своєї великої й худоби своєї дрібної, і всіх обітниць своїх, що будеш обіцяти, і добровільних дарів своїх, і приношення своєї руки,</verse>
        <verse osisID='Deut.12.18'>бо тільки перед лицем Господа, Бога свого, будеш їсти його в місці, яке вибере Господь, Бог твій, ти, і син твій, і дочка твоя, і раб твій, і невільниця твоя, і Левит, що в брамах твоїх. І будеш ти радіти перед лицем Господа, Бога свого, усім, до чого доторкнеться рука твоя.</verse>
        <verse osisID='Deut.12.19'>Стережися, щоб не залишив ти Левита по всі дні на землі своїй.</verse>
        <verse osisID='Deut.12.20'>Коли Господь, Бог твій, поширить границю твою, як Він говорив тобі, і ти скажеш: Нехай я їм м'ясо, бо буде жадати душа твоя їсти м'ясо, то за всім жаданням душі своєї будеш ти їсти м'ясо.</verse>
        <verse osisID='Deut.12.21'>Коли буде далеке від тебе те місце, що вибере Господь, Бог твій, щоб перебувало там Ім'я Його, то заріжеш із худоби своєї великої та з худоби своєї дрібної, щоб дав Господь тобі, як наказав я тобі, і будеш їсти в брамах своїх усім жаданням своєї душі.</verse>
        <verse osisID='Deut.12.22'>Тільки як їсться сарну й оленя, так будеш їсти його, нечистий та чистий однаково можуть їсти його.</verse>
        <verse osisID='Deut.12.23'>Тільки будь обережним, щоб не їсти крови, бо кров вона душа, і ти не будеш їсти душі разом з м'ясом.</verse>
        <verse osisID='Deut.12.24'>Не будеш їсти її, на землю виллєш її, як воду.</verse>
        <verse osisID='Deut.12.25'>Не будеш їсти її, щоб було добре тобі та синам твоїм по тобі, коли робитимеш справедливе в Господніх очах.</verse>
        <verse osisID='Deut.12.26'>Тільки святощі свої, що будуть у тебе, та обітниці свої понесеш, і прийдеш до місця, яке вибере Господь.</verse>
        <verse osisID='Deut.12.27'>І принесеш своє цілопалення, м'ясо та кров, на жертівнику Господа, Бога свого, а кров твоїх інших жертов буде вилита на жертівнику Господа, Бога твого, а м'ясо будеш їсти.</verse>
        <verse osisID='Deut.12.28'>Виконуй і слухай усі ті слова, що я наказую тобі, щоб було добре тобі та синам твоїм по тобі навіки, коли будеш робити добре та справедливе в очах Господа, Бога свого.</verse>
        <verse osisID='Deut.12.29'>Коли Господь, Бог твій, вигубить народи, куди ти входиш, щоб посісти їх перед собою, і посядеш їх, і осядеш у їхньому Краї,</verse>
        <verse osisID='Deut.12.30'>то стережися, щоб не впасти до пастки за ними, коли вони будуть вигублені перед тобою, і щоб не шукав ти їхніх богів, говорячи: Як служать ті люди богам своїм, то зроблю так і я.</verse>
        <verse osisID='Deut.12.31'>Не зробиш так Господеві, Богу своєму; бо всяку гидоту, яку Господь зненавидів, робили вони богам своїм, бо навіть синів своїх та дочок своїх вони палять в огні для богів своїх.</verse>
        <verse osisID='Deut.12.32'>(13-1) Кожне слово, що я наказую його вам, будете додержувати виконувати, не додаси до нього, і не відіймеш від нього.</verse>
      </chapter>
      <chapter osisID='Deut.13'>
        <verse osisID='Deut.13.1'>(13-2) Якщо повстане серед тебе пророк або сновидець, і дасть тобі ознаку або чудо,</verse>
        <verse osisID='Deut.13.2'>(13-3) і збудеться та ознака й те чудо, що сказав він тобі, до того говорячи: Ходімо ж за іншими богами, яких ти не знав, і будемо їм служити,</verse>
        <verse osisID='Deut.13.3'>(13-4) то не слухайся слів того пророка або того сновидця, бо цим Господь, Бог ваш, випробовує вас, щоб пізнати, чи ви любите Господа, Бога вашого, усім своїм серцем і всією своєю душею.</verse>
        <verse osisID='Deut.13.4'>(13-5) За Господом, Богом вашим, будете ходити, і Його будете боятися, і заповіді його будете виконувати, і голосу Його будете слухатися, і Йому будете служити, і до Нього будете линути.</verse>
        <verse osisID='Deut.13.5'>(13-6) А пророк той або той сновидець нехай буде забитий, бо намовляв на відступство від Господа, Бога вашого, що вивів вас із єгипетського краю й викупив вас з дому рабства, щоб звести тебе з дороги, що наказав тобі Господь, Бог твій, ходити нею; і вигубиш зло з-посеред себе.</verse>
        <verse osisID='Deut.13.6'>(13-7) Коли намовить тебе брат твій, син твоєї матері, або син твій, або дочка твоя, або жінка твого лоня, або твій приятель, який тобі як душа твоя, таємно говорячи: Ходімо ж і служім іншим богам, яких не знав ти та батьки твої,</verse>
        <verse osisID='Deut.13.7'>(13-8) з богів тих народів, що навколо вас, близьких тобі або далеких від тебе, від кінця землі й аж до кінця землі,</verse>
        <verse osisID='Deut.13.8'>(13-9) то не будеш згоджуватися з ним і не будеш слухатися його, і не буде милосердитися око твоє над ним, і не змилосердишся й не сховаєш його,</verse>
        <verse osisID='Deut.13.9'>(13-10) бо конче заб'єш ти його, рука твоя буде на ньому найперше, щоб забити його, рука всього народу наостанку.</verse>
        <verse osisID='Deut.13.10'>(13-11) І закидаєш його камінням, і він помре, бо жадав відвернути тебе від Господа, Бога твого, що вивів тебе з єгипетського краю, з дому рабства.</verse>
        <verse osisID='Deut.13.11'>(13-12) А ввесь Ізраїль буде слухати і буде боятись, і більше не буде робити такої злої речі серед тебе.</verse>
        <verse osisID='Deut.13.12'>(13-13) Коли почуєш про одне з своїх міст, яке Господь, Бог твій, дає тобі, щоб сидіти там, що про нього кажуть:</verse>
        <verse osisID='Deut.13.13'>(13-14) вийшли люди, сини велійяалові, з-поміж тебе, і звели з правдивої дороги мешканців свого міста, кажучи: Ходімо ж, і служім іншим богам, яких ви не знали,</verse>
        <verse osisID='Deut.13.14'>(13-15) то будеш допитуватися, і будеш досліджувати, і будеш добре питати, а ось воно правда, дійсна та річ, була зроблена та гидота посеред тебе,</verse>
        <verse osisID='Deut.13.15'>(13-16) то конче вибий мешканців того міста вістрям меча, віддай на закляття його й усе, що в ньому, та худобу його вибий вістрям меча.</verse>
        <verse osisID='Deut.13.16'>(13-17) А всю здобич його збереш до середини майдану його, і спалиш огнем те місто та всю здобич його цілковито для Господа, Бога твого. І стане воно купою руїн навіки, не буде вже воно відбудоване.</verse>
        <verse osisID='Deut.13.17'>(13-18) І нічого з закляття нехай не прилипне до руки твоєї, щоб відвернувся Господь від палючого гніву Свого й дав тобі милосердя, і змилосердився над тобою, і розмножив тебе, як присягнув був батькам твоїм,</verse>
        <verse osisID='Deut.13.18'>(13-19) коли будеш слухатися голосу Господа, Бога свого, щоб виконувати всі заповіді Його, що я сьогодні наказую тобі, щоб виконувати те, що справедливе в очах Господа, Бога твого.</verse>
      </chapter>
      <chapter osisID='Deut.14'>
        <verse osisID='Deut.14.1'>Ви сини Господа, Бога вашого, не будете робити нарізів, і не вистригайте волосся над вашими очима за померлого,</verse>
        <verse osisID='Deut.14.2'>бо ти святий народ для Господа, Бога твого, і Господь тебе вибрав, щоб був ти Йому вибраним народом зо всіх народів, що на поверхні землі.</verse>
        <verse osisID='Deut.14.3'>Не будеш їсти жодної гидоти.</verse>
        <verse osisID='Deut.14.4'>Оце та худоба, що ви будете їсти: віл, кожне з овець і кожне з кіз,</verse>
        <verse osisID='Deut.14.5'>олень, і сарна, і буйвіл, і ланя, і зубр, і антилопа, і жирафа.</verse>
        <verse osisID='Deut.14.6'>Кожну з худоби, що має розділені копита та що має копита, роздвоєні розривом, що жує жуйку між худобою, те будете їсти.</verse>
        <verse osisID='Deut.14.7'>Тільки цього не будете їсти з тих, що жують жуйку й що мають розділені копита, розщіплені: верблюда, і зайця, і тушканчика, бо вони жують жуйку, та копит не розділили, нечисті вони для вас.</verse>
        <verse osisID='Deut.14.8'>І свині, бо має розділені ратиці, а жуйки не жує, нечиста вона для вас: їхнього м'яса не будете їсти, а до їхнього падла не доторкнетеся.</verse>
        <verse osisID='Deut.14.9'>Оце будете їсти зо всього, що в воді, усе, що має плавці та луску, будете їсти.</verse>
        <verse osisID='Deut.14.10'>А все, що не має плавців та луски, не будете їсти, нечисте воно для вас.</verse>
        <verse osisID='Deut.14.11'>Кожного чистого птаха будете їсти.</verse>
        <verse osisID='Deut.14.12'>А оце, чого з них ви не будете їсти: орла, і ґрифа, і морського орла,</verse>
        <verse osisID='Deut.14.13'>і коршака, і сокола за родом його,</verse>
        <verse osisID='Deut.14.14'>і всякого крука за родом його,</verse>
        <verse osisID='Deut.14.15'>і струся, і сови, і яструба за родом його,</verse>
        <verse osisID='Deut.14.16'>пугача, й ібіса, і лебедя,</verse>
        <verse osisID='Deut.14.17'>і пелікана, і сича, і рибалки,</verse>
        <verse osisID='Deut.14.18'>і бусла, і чаплі за родом її, і одуда, і кажана.</verse>
        <verse osisID='Deut.14.19'>І кожне плазуюче з птаства нечисте воно для вас, не будете їсти.</verse>
        <verse osisID='Deut.14.20'>Кожного чистого птаха будете їсти.</verse>
        <verse osisID='Deut.14.21'>Не будете їсти жодного падла, даси його приходькові, що в брамах твоїх, і він їстиме його, або продаси чужинцеві, бо ти народ святий для Господа, Бога свого. Не будеш варити ягняти в молоці матері його.</verse>
        <verse osisID='Deut.14.22'>Конче даси десятину з усього врожаю насіння твого, що рік-річно на полі зросте.</verse>
        <verse osisID='Deut.14.23'>І будеш ти їсти перед лицем Господа, Бога свого, у місці, яке Він вибере, щоб Ім'я Його перебувало там, десятину збіжжя свого, виноградного соку свого, і оливки своєї, і перворідних худоби своєї великої й худоби своєї дрібної, щоб навчився ти боятися Господа, Бога свого, по всі дні.</verse>
        <verse osisID='Deut.14.24'>А коли дорога буде занадто довга для тебе, так що не зможеш понести того, бо буде занадто далеке від тебе місце, яке вибере Господь, Бог твій, щоб покласти Ім'я Своє там, коли поблагословить тебе Господь, Бог твій,</verse>
        <verse osisID='Deut.14.25'>то даси в сріблі, і зав'яжеш те срібло в руці своїй, і підеш до місця, яке вибере Господь, Бог твій.</verse>
        <verse osisID='Deut.14.26'>І витратиш те срібло на все чого буде жадати душа твоя, на худобу велику й худобу дрібну, і на вино, і на п'янкий напій, і на все, чого зажадає від тебе душа твоя, і будеш ти їсти там перед лицем Господа, Бога свого, і будеш тішитися ти та дім твій.</verse>
        <verse osisID='Deut.14.27'>А Левит, що живе по брамах твоїх, не кидай його, бо нема йому частки й спадку з тобою.</verse>
        <verse osisID='Deut.14.28'>На кінці трьох років відділиш усю десятину свого врожаю в тім році, і покладеш у брамах своїх.</verse>
        <verse osisID='Deut.14.29'>І прийде Левит, бо нема йому частки й спадку з тобою, і приходько, і сирота, і вдова, що в брамах твоїх, і будуть їсти й наситяться, щоб поблагословив тебе Господь, Бог твій, у кожному чині твоєї руки, що будеш робити.</verse>
      </chapter>
      <chapter osisID='Deut.15'>
        <verse osisID='Deut.15.1'>У кінці семи літ зробиш відпущення.</verse>
        <verse osisID='Deut.15.2'>А оце те відпущення: кожен позикодавець, що позичає своєму ближньому, не буде натискати на свого ближнього та на брата свого, бо оголошено відпущення ради Господа.</verse>
        <verse osisID='Deut.15.3'>На чужинця будеш натискати, а що буде твоє в брата твого, те відпустить йому рука твоя,</verse>
        <verse osisID='Deut.15.4'>та тільки не буде серед тебе вбогого, бо конче поблагословить тебе Господь у Краї, якого Господь, Бог твій, дає тобі на спадок, щоб ти посів його,</verse>
        <verse osisID='Deut.15.5'>якщо тільки конче будеш ти слухатися голосу Господа, Бога свого, щоб додержувати виконувати кожну ту заповідь, що я наказую тобі сьогодні.</verse>
        <verse osisID='Deut.15.6'>Бо Господь, Бог твій, поблагословив тебе, як говорив був тобі, і ти зробиш, що багато людей даватимуть тобі позичку, а ти не даватимеш позички. І будеш ти панувати над багатьма народами, а над тобою не будуть панувати.</verse>
        <verse osisID='Deut.15.7'>Коли буде серед тебе вбогий, один із братів твоїх ув одній із брам твоїх у Краї твоїм, що Господь, Бог твій, дає тобі, то не зробиш запеклим свого серця, і не замкнеш своєї руки від убогого брата свого,</verse>
        <verse osisID='Deut.15.8'>бо конче відкриєш свою руку йому, і конче позичиш йому за його потребою, що буде бракувати йому.</verse>
        <verse osisID='Deut.15.9'>Стережися, щоб у серці твоїм не зродилася зла думка, щоб ти не сказав: Наблизився сьомий рік, рік відпущення, і буде зле твоє око на вбогого брата твого, і не даси ти йому, то він буде кликати на тебе до Господа, і буде на тобі гріх.</verse>
        <verse osisID='Deut.15.10'>Конче даси йому, і нехай не жаліє твоє серце, коли ти даватимеш йому, бо за ту річ поблагословить тебе Господь, Бог твій у кожнім чині твоїм, і в усьому, до чого доторкнеться рука твоя.</verse>
        <verse osisID='Deut.15.11'>Бо не передеться убогий з-посеред Краю, тому я наказую тобі, говорячи: Конче відкривай руку свою для брата свого, і вбогого свого, і для незаможного свого в Краї своїм.</verse>
        <verse osisID='Deut.15.12'>Коли буде проданий тобі брат твій єврей або єврейка, то буде служити тобі шість літ, а сьомого року відпустиш його вільним від себе.</verse>
        <verse osisID='Deut.15.13'>А коли відпустиш його вільним від себе, не відпустиш його порожньо,</verse>
        <verse osisID='Deut.15.14'>конче наділи його з худоби своєї дрібної, і з току свого, і з кадки чавила свого, чим поблагословив тебе Господь, Бог твій, те даси йому.</verse>
        <verse osisID='Deut.15.15'>І будеш пам'ятати, що рабом був ти сам у єгипетськім краї, та викупив тебе Господь, Бог твій, тому я наказую тобі про цю річ сьогодні.</verse>
        <verse osisID='Deut.15.16'>І станеться, коли він скаже тобі: Не вийду від тебе, бо полюбив я тебе та дім твій, бо добре йому з тобою,</verse>
        <verse osisID='Deut.15.17'>то візьмеш шило та й проколеш його вухо до дверей, і стане він тобі вічним рабом; і невільниці своїй зробиш так само.</verse>
        <verse osisID='Deut.15.18'>Нехай не буде тобі тяжким в очах твоїх те, що ти відпускаєш його вільним від себе, бо наємницьку платню він відробив тобі вдвоє за шість літ, і поблагословить тебе Господь, Бог твій, у всім, що ти робитимеш.</verse>
        <verse osisID='Deut.15.19'>Кожного перворідного самця, що народиться в худобі твоїй великій та в худобі твоїй дрібній, посвятиш Господеві, Богові своєму. Не будеш працювати перворідним вола свого, і не будеш стригти перворідного отари своєї.</verse>
        <verse osisID='Deut.15.20'>Перед лицем Господа, Бога свого, рік-річно будеш його їсти ти та дім твій у місці, яке вибере Господь.</verse>
        <verse osisID='Deut.15.21'>А коли буде в нім вада, кульгаве або сліпе, усяка зла вада, то не принесеш його в жертву для Господа, Бога свого,</verse>
        <verse osisID='Deut.15.22'>у брамах своїх будеш його їсти, нечистий і чистий разом, як сарну й як оленя.</verse>
        <verse osisID='Deut.15.23'>Тільки крови його не будеш їсти, на землю виллєш її, як воду.</verse>
      </chapter>
      <chapter osisID='Deut.16'>
        <verse osisID='Deut.16.1'>Додержуй місяця авіва, і справиш Пасху для Господа, Бога свого, бо в місяці авіві вивів тебе Господь, Бог твій, з Єгипту вночі.</verse>
        <verse osisID='Deut.16.2'>І заколи пасху для Господа, Бога свого, з худоби дрібної та з худоби великої в місці, яке вибере Господь, щоб там перебувало Ім'я Його.</verse>
        <verse osisID='Deut.16.3'>Не будеш їсти при тому квашеного, сім день будеш їсти при тому опрісноки, хліб бідування, бо в поспіху вийшов ти з єгипетського краю, щоб усі дні життя свого пам'ятати день свого виходу з єгипетського краю.</verse>
        <verse osisID='Deut.16.4'>І не буде бачене в тебе квашене сім день у всім краї твоїм. А з м'яса, що заколеш у жертву ввечері першого дня, ніщо не буде ночувати до ранку.</verse>
        <verse osisID='Deut.16.5'>Не будеш заколювати пасху в одному з тих твоїх міст, які Господь, Бог твій дає тобі.</verse>
        <verse osisID='Deut.16.6'>Але тільки на тому місці, яке вибере Господь, Бог твій, щоб там перебувало Ім'я Його, заколеш пасху ввечері, при заході сонця, у час твого виходу з Єгипту.</verse>
        <verse osisID='Deut.16.7'>І будеш варити, і будеш їсти на тому місці, яке вибере Господь, Бог твій. А рано обернешся, і підеш до наметів своїх.</verse>
        <verse osisID='Deut.16.8'>Шість день будеш їсти опрісноки, а сьомого дня віддання свята для Господа, Бога твого, не будеш робити зайняття.</verse>
        <verse osisID='Deut.16.9'>Сім тижнів відлічиш собі, від початку праці серпа на дозрілому збіжжі зачнеш лічити сім тижнів.</verse>
        <verse osisID='Deut.16.10'>І справиш свято Тижнів для Господа, Бога свого, у міру добровільного дару своєї руки, що нею даси, як поблагословить тебе Господь, Бог твій.</verse>
        <verse osisID='Deut.16.11'>І будеш радіти перед лицем Господа, Бога свого, ти, і син твій, і дочка твоя, і раб твій, і невільниця твоя, і Левит, що в брамах твоїх, і приходько, і сирота, і вдова, що серед тебе в місці, яке вибере Господь, Бог твій, щоб там перебувало Ім'я Його.</verse>
        <verse osisID='Deut.16.12'>І будеш пам'ятати, що ти сам був рабом в Єгипті, і будеш додержувати це, і будеш виконувати ці постанови.</verse>
        <verse osisID='Deut.16.13'>Свято Кучок будеш справляти собі сім день, коли збереш з току свого та з кадки чавила свого.</verse>
        <verse osisID='Deut.16.14'>І будеш радіти в святі своїм ти, і син твій, і дочка твоя, і раб твій, і невільниця твоя, і Левит, і приходько, і сирота, і вдова, що в брамах твоїх.</verse>
        <verse osisID='Deut.16.15'>Сім день будеш святкувати Господеві, Богові своєму, у місці, яке вибере Господь, бо поблагословить тебе Господь, Бог твій, у всім урожаї твоїм, і в усякім чині рук твоїх, і ти будеш тільки радісний.</verse>
        <verse osisID='Deut.16.16'>Три рази в році вся чоловіча стать буде з'являтися перед лице Господа, Бога твого, у місці, яке Він вибере: у свято Опрісноків, і в свято Тижнів, і в свято Кучок, і ніхто не буде бачений перед лицем Господнім упорожні,</verse>
        <verse osisID='Deut.16.17'>кожен принесе дар руки своєї, за благословенням Господа, Бога свого, що дав Він тобі.</verse>
        <verse osisID='Deut.16.18'>Суддів та урядників настановиш собі в усіх містах своїх, які Господь, Бог твій, дає тобі по племенах твоїх, і вони будуть судити народ справедливим судом.</verse>
        <verse osisID='Deut.16.19'>Не викривиш закону, не будеш дивитися на особу, і не візьмеш підкупу, бо підкуп осліплює очі мудрих і викривлює слова справедливих.</verse>
        <verse osisID='Deut.16.20'>За справедливістю, лише за справедливістю будеш гнатися, щоб жити й заволодіти Краєм, що Господь, Бог твій, дає тобі.</verse>
        <verse osisID='Deut.16.21'>Не посадиш собі святого дерева, усякого дерева при жертівнику Господа, Бога твого, що зробиш собі,</verse>
        <verse osisID='Deut.16.22'>і не поставиш собі стовпа, що ненавидить Господь, Бог твій.</verse>
      </chapter>
      <chapter osisID='Deut.17'>
        <verse osisID='Deut.17.1'>Не будеш приносити в жертву Господеві, Богові своєму вола або одне з дрібної худоби, що буде на ньому вада, усяка зла річ, бо це гидота для Господа, Бога твого.</verse>
        <verse osisID='Deut.17.2'>Коли буде знайдений серед тебе в одному з міст твоїх, які Господь, Бог твій, дає тобі, чоловік або жінка, що зробить зле в очах Господа, Бога твого, щоб недотримати заповіту,</verse>
        <verse osisID='Deut.17.3'>що пішов би й служив би іншим богам, і вклонявся б їм та сонцеві або місяцеві, або всім зорям небесним, чого я не наказав,</verse>
        <verse osisID='Deut.17.4'>і буде розказано тобі, і ти почуєш, і будеш добре допитуватися, а ото воно правда, дійсна та річ, була зроблена ота гидота серед Ізраїля,</verse>
        <verse osisID='Deut.17.5'>то випровадиш того чоловіка або ту жінку, що зробили ту злу річ, до брам своїх, того чоловіка або ту жінку, і вкаменуєш їх камінням, і вони погинуть.</verse>
        <verse osisID='Deut.17.6'>На слова двох свідків або трьох свідків буде забитий обвинувачений, що має померти; на слова одного свідка не буде забитий.</verse>
        <verse osisID='Deut.17.7'>Рука свідків буде на ньому найперше, щоб забити його, а рука всього народу наостанку. І вигубиш зло з-посеред себе.</verse>
        <verse osisID='Deut.17.8'>Коли б у суді була тобі неясна справа між кров'ю та кров'ю, між суперечкою та суперечкою, і між раною та раною справи суперечки в брамах твоїх, то встанеш, і підеш до місця, яке вибере його Господь, Бог твій.</verse>
        <verse osisID='Deut.17.9'>І прийдеш до священиків-Левитів і до судді, що буде в тих днях, і допитаєшся, і вони дадуть тобі слово присуду.</verse>
        <verse osisID='Deut.17.10'>І ти поступиш за тим словом, що подадуть тобі з того місця, яке вибере Господь, і будеш пильнувати робити все так, як навчать тебе.</verse>
        <verse osisID='Deut.17.11'>Ти поступиш за законом, що навчать тебе, і за вироком, що скажуть тобі, не відступиш ні праворуч ні ліворуч від слова, що подадуть тобі.</verse>
        <verse osisID='Deut.17.12'>А коли хто через зухвалість не послухається священика, що стоїть там на служенні Господеві, Богові твоєму, або судді, то помре той, і вигубиш те зло з Ізраїля.</verse>
        <verse osisID='Deut.17.13'>А ввесь народ буде слухати та буде боятися, і вже не буде поступати зухвало.</verse>
        <verse osisID='Deut.17.14'>Коли ти ввійдеш до того Краю, що Господь, Бог твій, дає тобі, і посядеш його, і осядеш у ньому, та й скажеш: Нехай я поставлю над собою царя, як усі народи, що в моїх околицях,</verse>
        <verse osisID='Deut.17.15'>то, ставлячи над собою царя, якого вибере Господь, Бог твій, конче з-посеред братів своїх поставиш над собою царя, не зможеш поставити над собою чоловіка чужинця, що він не брат твій.</verse>
        <verse osisID='Deut.17.16'>Тільки щоб він не примножував собі коней, і не вертав народу до Єгипту, щоб примножити коней, бож Господь сказав вам: Не вертайтеся вже більше тією дорогою.</verse>
        <verse osisID='Deut.17.17'>І хай не примножить він собі жінок, щоб не відступило його серце, і срібла та золота хай він не примножить собі дуже.</verse>
        <verse osisID='Deut.17.18'>І станеться, як буде він сидіти на троні царства свого, то напише собі відписа цього Закону з книги, що перед лицем священиків-Левитів.</verse>
        <verse osisID='Deut.17.19'>І буде вона з ним, і буде він читати в ній усі дні свого життя, щоб учився боятися Господа, Бога свого, щоб додержувати всіх слів цього Закону та тих постанов, щоб виконувати їх,</verse>
        <verse osisID='Deut.17.20'>щоб не гордувало серце його своїми братами, і щоб не збочував він ні праворуч, ні ліворуч від цієї заповіді, щоб продожив дні на своїм царстві він та сини його серед Ізраїля.</verse>
      </chapter>
      <chapter osisID='Deut.18'>
        <verse osisID='Deut.18.1'>Священикам-Левитам, усьому Левієвому племені не буде частки та спадку разом з Ізраїлем, огняні жертви Господа та частки Його будуть їм.</verse>
        <verse osisID='Deut.18.2'>А спадку не буде йому серед братів його: Господь Він спадок його, як Він говорив був йому.</verse>
        <verse osisID='Deut.18.3'>А оце буде належати священикам від народу, від тих, хто приносить жертву: коли це віл, коли це одне з дрібної худоби, то даси священикові плече, і щоки, і шлунок.</verse>
        <verse osisID='Deut.18.4'>Початок від збіжжя свого, від виноградного соку свого, і від оливки своєї, і початок стриження отари своєї даси ти йому.</verse>
        <verse osisID='Deut.18.5'>Бо його вибрав Господь, Бог твій, зо всіх племен твоїх, щоб ставав він служити в Господнє Ім'я, він та сини його по всі дні.</verse>
        <verse osisID='Deut.18.6'>А коли прийде Левит з одної з брам твоїх з усього Ізраїля, де він мешкає там, і прибуде за всім жаданням своєї душі до місця, яке вибере Господь,</verse>
        <verse osisID='Deut.18.7'>і буде він служити в Ім'я Господа, Бога свого, як усі його браття Левити, що стоять там перед Господнім лицем,</verse>
        <verse osisID='Deut.18.8'>то по рівній частці будуть вони їсти, опріч маєтку, проданого по батьках.</verse>
        <verse osisID='Deut.18.9'>Коли будеш входити до Краю, що дає тобі Господь, Бог твій, то не навчися чинити такого, як гидота цих народів.</verse>
        <verse osisID='Deut.18.10'>Нехай не знайдеться між тобою такий, хто переводить свого сина чи дочку свою через огонь, хто ворожить ворожбу, хто ворожить по хмарах, і хто ворожить по птахах, і хто чарівник,</verse>
        <verse osisID='Deut.18.11'>і хто чорнокнижник, і хто викликає духа померлого та духа віщого, і хто питає померлих.</verse>
        <verse osisID='Deut.18.12'>Бо гидота для Господа кожен, хто чинить таке, і через ті гидоти Господь, Бог твій, виганяє їх перед тобою.</verse>
        <verse osisID='Deut.18.13'>Бездоганний будеш ти перед Господом, Богом своїм,</verse>
        <verse osisID='Deut.18.14'>бо ці народи, що ти посядеш їх, слухають тих, хто ворожить по хмарах та ворожбитів, а ти не таке дав тобі Господь, Бог твій.</verse>
        <verse osisID='Deut.18.15'>Пророка з-посеред тебе, з братів твоїх, Такого, як я, поставить тобі Господь, Бог твій, Його будете слухати,</verse>
        <verse osisID='Deut.18.16'>згідно з усім, чого жадав ти від Господа, Бога свого, на Хориві в дні зборів, говорячи: Щоб більше не чути мені голосу Господа, Бога свого, а цього великого огню вже не побачити й не померти.</verse>
        <verse osisID='Deut.18.17'>І сказав до мене Господь: Добре сказали вони.</verse>
        <verse osisID='Deut.18.18'>Поставлю Пророка для них з-поміж їхніх братів, Такого, як ти, і дам Я слова Свої в уста Його, і Він їм говоритиме все, що Я накажу.</verse>
        <verse osisID='Deut.18.19'>І станеться, кожен, хто не слухатиме слів Моїх, що Той Пророк говоритиме Моїм Ім'ям, Я покараю того.</verse>
        <verse osisID='Deut.18.20'>А той пророк, що зухвало відважиться промовляти Моїм Ім'ям слова, яких Я не наказав був йому говорити, і що буде говорити, і що буде говорити ім'ям інших богів, хай помре той пророк.</verse>
        <verse osisID='Deut.18.21'>А коли ти скажеш у серці своєму: Як ми пізнаємо те слово, якого Господь не говорив?</verse>
        <verse osisID='Deut.18.22'>Що буде говорити той пророк Ім'ям Господа, і не станеться та річ, і не прийде, то це те слово, якого не сказав Господь. У зухвалості говорив його той пророк, і ти не будеш боятися його.</verse>
      </chapter>
      <chapter osisID='Deut.19'>
        <verse osisID='Deut.19.1'>Коли Господь, Бог твій, повигублює народи, що Господь, Бог твій, дає тобі їхній Край, і ти повиганяєш їх, і осядеш по їхніх містах та по їхніх домах,</verse>
        <verse osisID='Deut.19.2'>то три місті відділиш собі в середині свого Краю, що Господь, Бог твій, дає його тобі на володіння.</verse>
        <verse osisID='Deut.19.3'>Приготуєш собі дорогу, і поділиш натроє землю твого Краю, що Господь, Бог твій, дає тобі на спадок, і це буде на втікання туди кожного убійника.</verse>
        <verse osisID='Deut.19.4'>А оце справа убійника, що втече туди й буде жити: хто вб'є свого ближнього ненароком, а він не був ворогом його від учора й позавчора;</verse>
        <verse osisID='Deut.19.5'>або хто ввійде з своїм ближнім до лісу рубати дерева, і розмахнеться рука його з сокирою, щоб зрубати дерево, а залізо спаде з топорища й попаде в його ближнього, і той помре, то він утече до одного з тих міст, і буде жити,</verse>
        <verse osisID='Deut.19.6'>щоб не гнався месник за кров за убійником, коли розпалиться серце його, і щоб не догнав його, якщо буде довга та дорога, і не вбив його, хоч він не підлягає смерті, бо не був він ворогом його від учора й позавчора.</verse>
        <verse osisID='Deut.19.7'>Тому то я наказую тобі, говорячи: Три місті відділиш собі.</verse>
        <verse osisID='Deut.19.8'>А якщо Господь, Бог твій, розширить границю твою, як присягнув був батькам твоїм, і дасть тобі всю оцю землю, що говорив був дати батькам твоїм,</verse>
        <verse osisID='Deut.19.9'>коли ти будеш додержувати всі ці заповіді, щоб виконувати їх, що я наказую тобі сьогодні, щоб любити Господа, Бога свого, і щоб ходити дорогами Його всі дні, то додаси собі ще три місті понад ті три,</verse>
        <verse osisID='Deut.19.10'>щоб не була пролита неповинна кров серед твого Краю, що Господь, Бог твій, дає тобі на спадок, і не буде на тобі кров.</verse>
        <verse osisID='Deut.19.11'>А коли хто буде ненавидіти свого ближнього, і буде чатувати на нього, і повстане на нього та й уб'є його, і той помре, і втече він до одного з тих міст,</verse>
        <verse osisID='Deut.19.12'>то пошлють старші його міста, і візьмуть його звідти, і дадуть його в руку месника крови, і він помре.</verse>
        <verse osisID='Deut.19.13'>Не змилосердиться око твоє над ним, і ти усунеш кров неповинного з Ізраїля, і буде добре тобі.</verse>
        <verse osisID='Deut.19.14'>Не пересунеш межі свого ближнього, яку розмежували предки в наділі твоїм, яке посядеш ти в Краю, що Господь, Бог твій, дає його тобі на володіння.</verse>
        <verse osisID='Deut.19.15'>Не стане один свідок на кого для всякої провини і для всякого гріха, у кожнім гріху, що згрішить, на слова двох свідків або на слова трьох свідків відбудеться справа.</verse>
        <verse osisID='Deut.19.16'>Коли стане на кого неправдивий свідок, щоб свідчити проти нього підступно,</verse>
        <verse osisID='Deut.19.17'>то стануть двоє цих людей, що мають суперечку, перед лицем Господнім, перед священиками та суддями, що будуть у тих днях.</verse>
        <verse osisID='Deut.19.18'>І судді добре дослідять, а ось свідок неправдивий той свідок, неправду говорив на брата свого,</verse>
        <verse osisID='Deut.19.19'>то зробите йому так, як він замишляв був зробити своєму братові, і вигубиш зло з-посеред себе.</verse>
        <verse osisID='Deut.19.20'>А позосталі будуть слухати, і будуть боятися, і більш вже не будуть робити серед себе такого, як та річ зла.</verse>
        <verse osisID='Deut.19.21'>І не змилосердиться око твоє: життя за життя, око за око, зуб за зуба, рука за руку, нога за ногу.</verse>
      </chapter>
      <chapter osisID='Deut.20'>
        <verse osisID='Deut.20.1'>Коли ти вийдеш на війну проти свого ворога, та побачиш коні й вози, та народ, численніший від тебе, то не будеш боятися їх, бо з тобою Господь, Бог твій, що вивів тебе з єгипетського краю.</verse>
        <verse osisID='Deut.20.2'>І станеться, коли ви приступите до бою, то підійде священик і буде промовляти до народу,</verse>
        <verse osisID='Deut.20.3'>та й скаже до них: Слухай, Ізраїлю, ви приступаєте сьогодні до бою проти ваших ворогів. Нехай не зм'якне серце ваше, не бійтеся, і не страшіться, і не лякайтеся їх,</verse>
        <verse osisID='Deut.20.4'>бо Господь, Бог ваш, Він Той, що йде з вами воювати для вас з вашими ворогами, щоб спасти вас!</verse>
        <verse osisID='Deut.20.5'>А урядники будуть промовляти до народу, говорячи: Хто є тут такий, що збудував новий дім, та не справив обряду поновин? Нехай він іде й вертається до свого дому, щоб не померти на війні, і щоб інший хто не справив на ньому обряду поновин.</verse>
        <verse osisID='Deut.20.6'>І хто є тут такий, що засадив виноградника та не користався ним? Нехай він іде й вертається до свого дому, щоб не померти на війні, і щоб інший хто не скористався ним.</verse>
        <verse osisID='Deut.20.7'>А хто є тут такий, що засватав жінку, та не взяв її? Нехай він іде й вертається до свого дому, щоб не померти на війні, і щоб інший хто не взяв її.</verse>
        <verse osisID='Deut.20.8'>І далі промовлятимуть урядники до народу та й скажуть: Хто є тут такий, що лякливий та м'якосердий? Нехай він іде й вертається до свого дому, щоб не розслабив він серця братів своїх, як є серце його.</verse>
        <verse osisID='Deut.20.9'>І станеться, коли урядники закінчать промовляти до народу, то призначать зверхників для військових відділів на чоло народу.</verse>
        <verse osisID='Deut.20.10'>Коли ти приступиш до міста, щоб воювати з ним, то запропонуй йому перше мир.</verse>
        <verse osisID='Deut.20.11'>І станеться, якщо воно відповість тобі: Мир, і відчинить браму тобі, то ввесь той народ, що знаходиться в ньому, буде тобі на данину, і буде служити тобі.</verse>
        <verse osisID='Deut.20.12'>А якщо воно не замирить з тобою, і буде провадити з тобою війну, то обложиш його.</verse>
        <verse osisID='Deut.20.13'>І Господь, Бог твій, дасть його в руку твою, а ти повбиваєш усю чоловічу стать його вістрям меча.</verse>
        <verse osisID='Deut.20.14'>Тільки жінок, і дітей, і худобу, і все, що буде в тім місті, всю здобич його забереш собі, і будеш ти їсти здобич ворогів своїх, що дав тобі Господь, Бог твій.</verse>
        <verse osisID='Deut.20.15'>Так ти зробиш усім містам, дуже далеким від тебе, що вони не з міст цих народів.</verse>
        <verse osisID='Deut.20.16'>Тільки з міст тих народів, які Господь, Бог твій, дає тобі на володіння, не позоставиш при житті жодної душі,</verse>
        <verse osisID='Deut.20.17'>бо конче вчиниш їх закляттям: Хіттеянина, і Амореянина, і Ханаанеянина, і Періззеянина, і Хіввеянина, і Євусеянина, як наказав був тобі Господь, Бог твій,</verse>
        <verse osisID='Deut.20.18'>щоб вони не навчили вас робити такого, як усі їхні гидоти, що робили вони богам своїм, бо тоді згрішите ви перед Господом, Богом своїм.</verse>
        <verse osisID='Deut.20.19'>Коли будеш облягати місто багато днів, щоб воювати з ним та щоб здобути його, то не знищиш його дерева, і не піднесеш сокири на нього, бо з нього ти їстимеш, і його не будеш стинати, бо чи ж пільне дерево то чоловік, щоб увійти перед тобою до обложеного міста?</verse>
        <verse osisID='Deut.20.20'>Тільки дерево, що про нього ти знаєш, що воно не дерево на їжу, його знищиш та зітнеш, і будеш будувати з нього речі облягання проти того міста, яке провадить з тобою війну, аж до упадку його.</verse>
      </chapter>
      <chapter osisID='Deut.21'>
        <verse osisID='Deut.21.1'>Коли на землі, яку дає тобі Господь, Бог твій на володіння, буде знайдений забитий, що впав на полі, і не буде відомим, хто вбив його,</verse>
        <verse osisID='Deut.21.2'>то повиходять старші твої та судді твої, та й виміряють до тих міст, що навколо забитого.</verse>
        <verse osisID='Deut.21.3'>І станеться, коли довідаються про місто, найближче до забитого, то візьмуть старші того міста телицю з худоби великої, що нею не працьовано, що вона не тягана в ярмі.</verse>
        <verse osisID='Deut.21.4'>І старші того міста зведуть ту телицю до долини висихаючого потоку, що на ньому не орано, і що він не засіюваний, і там у долині висихаючого потоку переріжуть шию тій телиці.</verse>
        <verse osisID='Deut.21.5'>І підійдуть священики, Левієві сини, бо їх вибрав Господь, Бог твій, щоб служили Йому, і щоб благословляли Господнім Ім'ям, і за їхніми словами буде рішатися всяка суперечка та всяка пораза.</verse>
        <verse osisID='Deut.21.6'>І всі старші того міста, найближчі до забитого, умиють свої руки над телицею, що в долині висихаючого потоку їй перерізана шия.</verse>
        <verse osisID='Deut.21.7'>І освідчать вони та й скажуть: Руки наші не пролили цієї крови, а очі наші не бачили.</verse>
        <verse osisID='Deut.21.8'>Прости народові своєму, Ізраїлеві, якого Ти, Господи, викупив, і не дай неповинної крови посеред народу Свого, Ізраїля, І буде прощена їм та кров.</verse>
        <verse osisID='Deut.21.9'>А ти усунеш неповинну кров з-посеред себе, коли робитимеш справедливе в Господніх очах.</verse>
        <verse osisID='Deut.21.10'>Коли ти вийдеш на війну на ворогів своїх, і Господь, Бог твій, дасть їх у твою руку, і ти пополониш із них полонених,</verse>
        <verse osisID='Deut.21.11'>і побачиш серед полонених гарновиду жінку, і вподобаєш її собі, і візьмеш собі за жінку,</verse>
        <verse osisID='Deut.21.12'>то впровадиш її до середини свого дому, а вона оголить свою голову й обітне свої нігті.</verse>
        <verse osisID='Deut.21.13'>І здійме вона з себе одіж полону свого, і осяде в твоєму домі, та й буде оплакувати батька свого та матір свою місяць часу, а по тому ти ввійдеш до неї й станеш їй чоловіком, і вона стане тобі за жінку.</verse>
        <verse osisID='Deut.21.14'>І станеться, коли ти потім не полюбиш її, то відпустиш її за її волею, а продати не продаси її за срібло, і не будеш поводитися з нею як з невільницею, бо ти жив із нею.</verse>
        <verse osisID='Deut.21.15'>Коли хто матиме дві жінки, одна кохана, а одна зненавиджена, і вони вродять йому синів, та кохана й та зненавиджена, і буде перворідний син від зненавидженої,</verse>
        <verse osisID='Deut.21.16'>то станеться того дня, коли він робитиме синів своїх спадкоємцями того, що буде його, то не зможе він зробити перворідним сина тієї коханої за життя того перворідного сина зненавидженої,</verse>
        <verse osisID='Deut.21.17'>але за перворідного визнає сина зненавидженої, щоб дати йому подвійно з усього, що в нього знайдеться, бо він початок сили його, його право перворідства.</verse>
        <verse osisID='Deut.21.18'>Коли хто матиме неслухняного й непокірного сина, що не слухається голосу батька свого та голосу своєї матері, і докорятимуть йому, а він не буде їх слухатися,</verse>
        <verse osisID='Deut.21.19'>то батько його та мати його схоплять його, і приведуть його до старших його міста та до брами того місця.</verse>
        <verse osisID='Deut.21.20'>І скажуть вони до старших міста його: Оцей наш син неслухняний та непокірний, він не слухає голосу нашого, ласун та п'яниця.</verse>
        <verse osisID='Deut.21.21'>І всі люди його міста закидають його камінням, і він помре. І вигубиш те зло з-посеред себе, а ввесь Ізраїль буде слухатися й буде боятися.</verse>
        <verse osisID='Deut.21.22'>А коли буде на кому гріх смертного присуду, і буде він убитий, і ти повісиш його на дереві,</verse>
        <verse osisID='Deut.21.23'>то труп його не буде ночувати на дереві, але конче поховаєш його того дня, бо повішений Боже прокляття, і ти не занечистиш своєї землі, яку Господь, Бог твій, дає тобі на спадок.</verse>
      </chapter>
      <chapter osisID='Deut.22'>
        <verse osisID='Deut.22.1'>Коли побачиш вола свого брата або щось із отари, що заблудили, то ти не сховаєшся від них, а конче вернеш їх своєму братові.</verse>
        <verse osisID='Deut.22.2'>А якщо брат твій не близький до тебе, чи ти не знаєш його, то забереш те до дому свого, і воно буде з тобою, аж поки брат твій не буде шукати його, і повернеш його йому.</verse>
        <verse osisID='Deut.22.3'>І так зробиш ослові його, і так зробиш одежі його, і так зробиш усякій згубі брата свого, що згублена в нього, а ти знайдеш її, не зможеш ховати її.</verse>
        <verse osisID='Deut.22.4'>Коли побачиш осла свого брата або вола його, що впали на дорозі, то ти не сховаєшся від них, конче підіймеш їх разом із ним.</verse>
        <verse osisID='Deut.22.5'>Не буде чоловіча річ на жінці, а мужчина не зодягне жіночої одежі, бо кожен, хто чинить це, огида він для Господа, Бога свого.</verse>
        <verse osisID='Deut.22.6'>Коли спіткається на дорозі пташине кубло перед тобою на якомубудь дереві чи на землі з пташенятами або з яйцями, а мати сидить на пташенятах або на яйцях, то не візьмеш тієї матері з дітьми,</verse>
        <verse osisID='Deut.22.7'>конче відпустиш ту матір, а дітей візьмеш собі, щоб було добре тобі, і щоб ти продовжив свої дні.</verse>
        <verse osisID='Deut.22.8'>Коли збудуєш новий дім, то зробиш поруччя для даху свого, і не напровадиш крови на дім свій, коли спаде з нього хтось.</verse>
        <verse osisID='Deut.22.9'>Не будеш засівати свого виноградника подвійним насінням, щоб не зробити заклятим усе насіння: і що засієш, і врожай виноградника.</verse>
        <verse osisID='Deut.22.10'>Не будеш орати волом і ослом разом.</verse>
        <verse osisID='Deut.22.11'>Не одягнеш одежі з двійного матеріялу, з вовни й льону разом.</verse>
        <verse osisID='Deut.22.12'>Поробиш собі кутаси на чотирьох краях свого покриття, що ним покриваєшся.</verse>
        <verse osisID='Deut.22.13'>Коли хто візьме жінку, і ввійде до неї, але потім зненавидить її,</verse>
        <verse osisID='Deut.22.14'>і зводитиме на неї ганьбливі слова, і пустить про неї неславу та й скаже: Жінку цю взяв я, і зблизився з нею, та не знайшов у неї дівоцтва,</verse>
        <verse osisID='Deut.22.15'>то візьме батько тієї дівчини та мати її, і віднесуть доказа дівоцтва тієї дівчини до старших міста, до брами.</verse>
        <verse osisID='Deut.22.16'>І скаже батько тієї дівчини до старших: Я дав тому чоловікові дочку свою за жінку, та він зненавидів її.</verse>
        <verse osisID='Deut.22.17'>І ось він зводить на неї ганьбливі слова, говорячи: Я не знайшов у твоєї дочки дівоцтва, а оце знаки дівоцтва моєї дочки. І розтягнуть одежу перед старшими міста.</verse>
        <verse osisID='Deut.22.18'>А старші того міста візьмуть того чоловіка, та й покарають його,</verse>
        <verse osisID='Deut.22.19'>і накладуть на нього пеню, сто шеклів срібла, і дадуть батькові тієї дівчини, бо він пустив неславу на Ізраїлеву дівчину, а вона буде йому за жінку, він не зможе відпустити її по всі свої дні.</verse>
        <verse osisID='Deut.22.20'>А якщо правдою було це слово, не знайдене було дівоцтво в тієї дівчини,</verse>
        <verse osisID='Deut.22.21'>то приведуть ту дівчину до дверей дому батька її, і вкаменують її люди її міста камінням, і вона помре, бо зробила негідність між Ізраїлем на спроневірення дому батька свого, і вигубиш зло з-посеред себе.</verse>
        <verse osisID='Deut.22.22'>Коли буде знайдений хто, що лежить із заміжньою жінкою, то помруть вони обоє, той чоловік, що лежав із жінкою, і та жінка, і вигубиш зло з Ізраїля.</verse>
        <verse osisID='Deut.22.23'>Коли дівчина буде заручена чоловікові, і спіткає її хто в місті, і ляже з нею,</verse>
        <verse osisID='Deut.22.24'>то виведете їх обох до брами того міста, і вкаменуєте їх камінням, і вони помруть, ту дівчину за те, що не кричала в місті, а того чоловіка за те, що збезчестив жінку свого ближнього, і вигубиш зло серед себе.</verse>
        <verse osisID='Deut.22.25'>А як хто на полі спіткає заручену дівчину, і схопить її та й ляже з нею, то помре той чоловік, що ліг із нею, він сам,</verse>
        <verse osisID='Deut.22.26'>а тій дівчині не зробиш нічого, нема тій дівчині смертельного гріха, бо це таке, як повстане хто на свого ближнього й уб'є його, така це річ.</verse>
        <verse osisID='Deut.22.27'>Бо в полі він спіткав її, кричала та заручена дівчина, та не було кому врятувати її.</verse>
        <verse osisID='Deut.22.28'>Коли хто спіткає дівчину, що не була заручена, і схопить її, і ляже з нею, і застануть їх,</verse>
        <verse osisID='Deut.22.29'>то той чоловік, що лежав із нею, дасть батькові тієї дівчини п'ятдесят шеклів срібла, і вона стане йому за жінку, за те, що збезчестив її, не зможе він відпустити її по всі свої дні.</verse>
        <verse osisID='Deut.22.30'>(23-1) Ніхто не візьме жінки свого батька, і не відкриє подолка одежі батька свого.</verse>
      </chapter>
      <chapter osisID='Deut.23'>
        <verse osisID='Deut.23.1'>(23-2) Не ввійде на збори Господні ранений розчавленням ятер та з відрізаним членом.</verse>
        <verse osisID='Deut.23.2'>(23-3) Неправоложний не ввійде на збори Господні, також десяте покоління його не ввійде на збори Господні.</verse>
        <verse osisID='Deut.23.3'>(23-4) Не ввійде на збори Господні аммонітянин та моавітянин, також десяте їхнє покоління не ввійде на збори Господні, аж навіки,</verse>
        <verse osisID='Deut.23.4'>(23-5) за те, що вони не вийшли назустріч вас із хлібом та водою в дорозі, коли ви виходили з Єгипту, і що найняли були на тебе Валаама, Беорового сина з Петору Араму двох річок, щоб проклясти тебе.</verse>
        <verse osisID='Deut.23.5'>(23-6) Та не хотів Господь, Бог твій, слухати Валаама, і перемінив тобі Господь, Бог твій, те прокляття на благословення, бо любить тебе Господь, Бог твій.</verse>
        <verse osisID='Deut.23.6'>(23-7) Не будеш бажати для них миру й добра по всі свої дні навіки.</verse>
        <verse osisID='Deut.23.7'>(23-8) Не обридиш собі Ідумеянина, бо він твій брат; не обридиш собі Єгиптянина, бо був ти приходьком у краї його.</verse>
        <verse osisID='Deut.23.8'>(23-9) Сини, що народяться їм, покоління третє ввійде з них на збори Господні.</verse>
        <verse osisID='Deut.23.9'>(23-10) Коли табір вийде на ворогів твоїх, то будеш стерегтися всякої злої речі.</verse>
        <verse osisID='Deut.23.10'>(23-11) Коли поміж тебе буде хто, що буде нечистий з нічної пригоди, то він вийде поза табір, до середини табору не ввійде.</verse>
        <verse osisID='Deut.23.11'>(23-12) А коли наступатиме вечір, обмиється в воді, а по заході сонця ввійде до середини табору.</verse>
        <verse osisID='Deut.23.12'>(23-13) А місце на потребу буде тобі поза табором, щоб виходити тобі туди назовні.</verse>
        <verse osisID='Deut.23.13'>(23-14) А лопатка буде в тебе на поясі твоїм; і станеться, коли ти сидітимеш назовні, то будеш копати нею, і знову закриєш свою нечистість,</verse>
        <verse osisID='Deut.23.14'>(23-15) бо Господь, Бог твій, ходить у середині табору твого, щоб тебе спасати, і видавати ворогів твоїх тобі. І буде табір твій святий, і Він не побачить у тебе соромітної речі, і не відвернеться.</verse>
        <verse osisID='Deut.23.15'>(23-16) Не видавай панові раба його, який сховається до тебе від пана свого.</verse>
        <verse osisID='Deut.23.16'>(23-17) З тобою він сидітиме серед вас у місці, яке він вибере за добре собі в одній з твоїх брам, і ти не будеш гнобити його.</verse>
        <verse osisID='Deut.23.17'>(23-18) Блудниця не буде з Ізраїлевих дочок, і блудодій не буде з Ізраїлевих синів.</verse>
        <verse osisID='Deut.23.18'>(23-19) Не принесеш дару розпусниці й ціни пса до дому Господа, Бога твого, ні за яку обітницю, бо тож вони обоє гидота перед Господом, Богом твоїм.</verse>
        <verse osisID='Deut.23.19'>(23-20) Не будеш позичати братові своєму на відсоток срібла, на відсоток їжі та всякої речі, що позичається на відсоток.</verse>
        <verse osisID='Deut.23.20'>(23-21) Чужому позичиш на відсоток, а братові своєму не позичиш на відсоток, щоб поблагословив тебе Господь, Бог твій у всьому, до чого доторкнеться рука твоя на тій землі, куди ти входиш на володіння її.</verse>
        <verse osisID='Deut.23.21'>(23-22) Коли ти складеш обітницю Господеві, Богові твоєму, не загаюйся виконати її, бо конче буде жадати Господь, Бог твій, від тебе, і буде на тобі гріх.</verse>
        <verse osisID='Deut.23.22'>(23-23) А коли ти не складав обітниці, не буде на тобі гріха.</verse>
        <verse osisID='Deut.23.23'>(23-24) Що вийшло з уст твоїх, будеш додержувати й будеш виконувати, як обіцяв ти Господеві, Богові своєму, добровільну жертву, що промовляв ти своїми устами.</verse>
        <verse osisID='Deut.23.24'>(23-25) Коли ввійдеш до виноградника свого ближнього, то будеш їсти виноград, скільки схоче душа твоя, до свого насичення, а до посуду свого не візьмеш.</verse>
        <verse osisID='Deut.23.25'>(23-26) Коли ти ввійдеш на дозріле збіжжя свого ближнього, то будеш рвати колоски рукою своєю, а серпом не будеш жати на дозрілім збіжжі свого ближнього.</verse>
      </chapter>
      <chapter osisID='Deut.24'>
        <verse osisID='Deut.24.1'>Як хто візьме жінку, і стане їй чоловіком, і коли вона не знайде ласки в очах його, бо знайшов у ній яку ганебну річ, то напише їй листа розводового, і дасть в її руку, та й відпустить її з свого дому.</verse>
        <verse osisID='Deut.24.2'>І вийде вона з його дому, і піде, і вийде за іншого чоловіка,</verse>
        <verse osisID='Deut.24.3'>і коли зненавидить її той останній чоловік, то напише їй листа розводового, і дасть в її руку, та й відпустить її з свого дому. Або коли помре той останній чоловік, що взяв був її собі за жінку,</verse>
        <verse osisID='Deut.24.4'>не може перший її муж, що відпустив її, вернути й узяти її, щоб стала йому за жінку по тому, як була занечищена, бо це огида перед Господнім лицем, і ти не зробиш грішною тієї землі, яку Господь, Бог твій, дає тобі на спадок.</verse>
        <verse osisID='Deut.24.5'>Коли хто недавно одружився, не піде він до війська, і ніяка справа не покладеться на нього, вільний він буде один рік для свого дому, і порадує свою жінку, що взяв.</verse>
        <verse osisID='Deut.24.6'>Ніхто не візьме в заставу долішнього каменя жорен або горішнього каменя жорен, бо він душу взяв би в заставу.</verse>
        <verse osisID='Deut.24.7'>Коли буде хто знайдений, що вкрав кого з братів своїх, з Ізраїлевих синів, і буде поводитися з ним як із невільником, або й продасть його, то нехай помре той злодій, і ти вигубиш зло з-посеред себе.</verse>
        <verse osisID='Deut.24.8'>Стережися в хворобі прокази, щоб дуже пильнувати, і робити все те, як навчать вас священики-Левити; як наказав я їм, будете додержувати, щоб виконати те.</verse>
        <verse osisID='Deut.24.9'>Пам'ятайте те, що зробив був Господь, Бог твій, Маріямі в дорозі, коли ви виходили з Єгипту.</verse>
        <verse osisID='Deut.24.10'>Коли ти позичиш своєму ближньому позичку з чогось, не ввійдеш до дому його, щоб узяти заставу його,</verse>
        <verse osisID='Deut.24.11'>назовні будеш стояти, а той чоловік, що ти позичив йому, винесе до тебе заставу назовні.</verse>
        <verse osisID='Deut.24.12'>А якщо він чоловік убогий, не ляжеш спати, маючи заставу його,</verse>
        <verse osisID='Deut.24.13'>конче вернеш йому ту заставу при заході сонця, і буде він спати на одежі своїй, і буде благословляти тебе, а тобі буде це за праведність перед лицем Господа, Бога твого.</verse>
        <verse osisID='Deut.24.14'>Не будеш утискати наймита, убогого й незаможного з братів своїх та з приходька свого, що в Краї твоїм у брамах твоїх.</verse>
        <verse osisID='Deut.24.15'>Того ж дня даси йому заплату, і не зайде над нею незаплаченою сонце, бо вбогий він, і до неї лине душа його. І не буде він кликати на тебе до Господа, і не буде гріха на тобі.</verse>
        <verse osisID='Deut.24.16'>Не будуть забиті батьки за синів, а сини не будуть забиті за батьків, кожен за гріх свій смертю покараний буде.</verse>
        <verse osisID='Deut.24.17'>Не скривиш суду на приходька, на сироту, і не будеш брати в заставу вдовиної одежі.</verse>
        <verse osisID='Deut.24.18'>І будеш пам'ятати, що рабом був ти сам у Єгипті, і викупив тебе Господь, Бог твій, звідти, тому я наказую тобі робити цю річ.</verse>
        <verse osisID='Deut.24.19'>Коли будеш жати жниво своє на своїм полі, і забудеш на полі снопа, не вернешся взяти його, він буде приходькові, сироті та вдові, щоб поблагословив тебе Господь, Бог твій, у всім чині твоїх рук.</verse>
        <verse osisID='Deut.24.20'>Коли будеш оббивати оливку свою, не будеш переоббивати в галузках за собою: воно буде приходькові, сироті та вдові.</verse>
        <verse osisID='Deut.24.21'>Коли будеш збирати виноград свого виноградника, не будеш збирати полишеного за собою, воно буде приходькові, сироті та вдові.</verse>
        <verse osisID='Deut.24.22'>І будеш пам'ятати, що рабом був ти в єгипетськім краї, тому я наказую тобі робити цю річ.</verse>
      </chapter>
      <chapter osisID='Deut.25'>
        <verse osisID='Deut.25.1'>Коли буде суперечка між людьми, і вони прийдуть до суду, то розсудять їх, і оправдають справедливого, а несправедливого осудять.</verse>
        <verse osisID='Deut.25.2'>І станеться, якщо вартий биття той несправедливий, то покладе його суддя, і буде його бити перед собою, число ударів згідно з його несправедливістю.</verse>
        <verse osisID='Deut.25.3'>Сорока ударами буде його бити, не більше; щоб не бити його більше над те великим биттям, і щоб не був злегковажений брат твій на очах твоїх.</verse>
        <verse osisID='Deut.25.4'>Не зав'яжеш рота волові, коли він молотить.</verse>
        <verse osisID='Deut.25.5'>Коли браття сидітимуть разом, і один із них помре, а сина в нього нема, то жінка померлого не вийде заміж назовні за чужого, дівер її прийде до неї та й візьме її собі за жінку, і подіверує її.</verse>
        <verse osisID='Deut.25.6'>І буде перворідний, що вона породить, стане він ім'ям його брата, що помер, і не буде стерте ім'я його з Ізраїля.</verse>
        <verse osisID='Deut.25.7'>А якщо той чоловік не схоче взяти своєї братової, то братова його вийде до брами до старших та й скаже: Дівер мій відмовився відновити своєму братові ім'я в Ізраїлі, не хотів подіверувати мене.</verse>
        <verse osisID='Deut.25.8'>І покличуть його старші його міста, і промовлятимуть до нього, а він устане та й скаже: Не хочу взяти її,</verse>
        <verse osisID='Deut.25.9'>то підійде його братова до нього на очах старших, і здійме йому чобота з ноги його, і плюне в обличчя його, і заговорить, і скаже: Так робиться чоловікові, що не будує дому свого брата.</verse>
        <verse osisID='Deut.25.10'>І буде зване ім'я його в Ізраїлі: Дім роззутого.</verse>
        <verse osisID='Deut.25.11'>Коли чоловіки будуть сваритися разом один з одним, і підійде жінка одного, щоб оберегти свого чоловіка від руки того, що б'є, і простягне свою руку, і схопить за сором його,</verse>
        <verse osisID='Deut.25.12'>то відрубаєш руку її, нехай не змилосердиться око твоє!</verse>
        <verse osisID='Deut.25.13'>Не буде в тебе в торбі твоїй подвійного каменя до ваги, великого й малого,</verse>
        <verse osisID='Deut.25.14'>не буде тобі в твоїм домі подвійної ефи, великої й малої.</verse>
        <verse osisID='Deut.25.15'>Камінь до ваги буде в тебе повний і справедливий, ефа буде в тебе повна й справедлива, щоб продовжилися дні твої на землі, яку Господь, Бог твій, дає тобі.</verse>
        <verse osisID='Deut.25.16'>Бо огида перед Господом, Богом твоїм, кожен, хто чинить таке, хто чинить несправедливість.</verse>
        <verse osisID='Deut.25.17'>Пам'ятайте, що зробив був тобі Амалик у дорозі, коли ви виходили з Єгипту,</verse>
        <verse osisID='Deut.25.18'>що спіткав тебе в дорозі, і повбивав між тобою всіх задніх ослаблених, коли ти був змучений та струджений, а він не боявся Бога.</verse>
        <verse osisID='Deut.25.19'>І станеться, коли Господь, Бог твій, дасть тобі мир від усіх ворогів твоїх навколо в Краї, що Господь, Бог твій, дає тобі як спадок, щоб посісти його, то зітреш пам'ять Амалика з-під неба. Не забудь!</verse>
      </chapter>
      <chapter osisID='Deut.26'>
        <verse osisID='Deut.26.1'>І станеться, коли ти ввійдеш до того Краю, що Господь, Бог твій, дає тобі як спадок, і посядеш його, і осядеш у ньому,</verse>
        <verse osisID='Deut.26.2'>то візьмеш із початків усякого плоду землі, що збереш із Краю свого, що Господь, Бог твій, дає тобі, і покладеш їх у кіш, та й підеш до місця, яке вибере Господь, Бог твій, щоб там пробувало Ім'я Його.</verse>
        <verse osisID='Deut.26.3'>І прийдеш ти до священика, що буде тими днями, та й скажеш йому: Засвідчую це сьогодні Господеві, Богові твоєму, що я ввійшов до Краю, що Господь заприсягнув був батькам нашим, щоб дати нам.</verse>
        <verse osisID='Deut.26.4'>І візьме священик того коша з твоєї руки, і покладе його перед жертівником Господа, Бога твого.</verse>
        <verse osisID='Deut.26.5'>А ти відповіси та й скажеш перед лицем Господа, Бога свого: Мандрівний арамеянин був мій батько, і він зійшов до Єгипту, і часово замешкав там із небагатьма людьми, та й став там народом великим, сильним та численним.</verse>
        <verse osisID='Deut.26.6'>І чинили нам зло єгиптяни, і гнобили нас, і давали нас на роботу тяжку.</verse>
        <verse osisID='Deut.26.7'>І голосили ми до Господа, Бога батьків наших. І почув Господь голос наш, і побачив нашу біду, і труд наш, і утиск наш.</verse>
        <verse osisID='Deut.26.8'>І вивів нас Господь із Єгипту рукою сильною та раменом витягненим, і страхом великим, і ознаками та чудами.</verse>
        <verse osisID='Deut.26.9'>І привів нас до цього місця, і дав нам цей Край, Край, що тече молоком та медом.</verse>
        <verse osisID='Deut.26.10'>А тепер оце приніс я початок плоду тієї землі, яку Ти дав мені, Господи. І покладеш його перед лицем Господа, Бога свого, і поклонишся перед лицем Господа, Бога свого.</verse>
        <verse osisID='Deut.26.11'>І будеш радіти всім добром, що дав тобі Господь, Бог твій, тобі та домові твоєму, ти, і Левит, і приходько, що посеред тебе.</verse>
        <verse osisID='Deut.26.12'>А коли ти скінчиш десятинити всю десятину врожаю свого року третього, року десятини, і даси Левиту, приходькові, сироті та вдові, і будуть вони їсти в брамах твоїх і наситяться,</verse>
        <verse osisID='Deut.26.13'>то скажеш перед лицем Господа, Бога свого: Забрав я присвячене з дому, та й дав його Левиту та приходькові, сироті та вдові, за всіма Твоїми заповідями, що Ти наказав був мені, я не переступив котроїсь із заповідей Твоїх і не забув.</verse>
        <verse osisID='Deut.26.14'>Не їв я з нього в жалобі своїй, і не брав з нього в нечистості, і не дав з нього для померлого, я слухався голосу Господа, Бога свого, чинив усе, як наказав Ти мені.</verse>
        <verse osisID='Deut.26.15'>Споглянь же з святого мешкання Свого, із небес, і поблагослови народ Свій, Ізраїля, та землю, яку Ти дав нам, як присягнув був нашим батькам, Край, що тече молоком та медом.</verse>
        <verse osisID='Deut.26.16'>Цього дня Господь, Бог твій, наказує тобі виконувати ці постанови та закони, а ти будеш додержувати, та будеш виконувати їх усім серцем своїм та всією душею своєю.</verse>
        <verse osisID='Deut.26.17'>Ти сьогодні засвідчив Господеві, що Він буде тобі Богом, і що ти будеш ходити дорогами Його, і що будеш виконувати постанови Його, і заповіді Його, і закони Його, і що будеш слухатися голосу Його.</verse>
        <verse osisID='Deut.26.18'>А Господь сьогодні засвідчив тобі, що ти будеш Йому народом вибраним, як Він наказав був тобі, і що ти виконуватимеш усі заповіді Його,</verse>
        <verse osisID='Deut.26.19'>і що Він ставить тебе найвищим понад усі народи, яких Господь учинив, на хвалу, і на ім'я, і на славу, і що будеш ти для Господа, Бога свого, народом святим, як Він говорив вам.</verse>
      </chapter>
      <chapter osisID='Deut.27'>
        <verse osisID='Deut.27.1'>І наказав Мойсей та Ізраїлеві старші народові, говорячи: Додержуйте всіх заповідей, що я сьогодні наказую вам!</verse>
        <verse osisID='Deut.27.2'>І станеться того дня, коли ви перейдете Йордан до того Краю, що дає тобі Господь, Бог твій, то поставиш собі велике каміння, і повапниш їх вапном.</verse>
        <verse osisID='Deut.27.3'>І понаписуєш на них усі слова цього Закону, коли перейдеш, щоб увійшов ти до того Краю, що Господь, Бог твій, дає тобі, Край, що тече молоком та медом, як промовляв був Господь, Бог батьків твоїх, до тебе.</verse>
        <verse osisID='Deut.27.4'>І станеться, коли ви перейдете Йордан, поставите те каміння, що я наказую вам сьогодні, на горі Евал, і повапните їх вапном.</verse>
        <verse osisID='Deut.27.5'>І збудуєш там жертівника для Господа, Бога свого, жертівника з каміння, не піднесеш над ними заліза.</verse>
        <verse osisID='Deut.27.6'>З нетесаного каміння збудуєш жертівника Господа, Бога свого, і принесеш на ньому цілопалення Господеві, Богові своєму.</verse>
        <verse osisID='Deut.27.7'>І принесеш на жертву мирні жертви, і будеш там їсти, і будеш тішитися перед лицем Господа, Бога свого.</verse>
        <verse osisID='Deut.27.8'>І напишеш на тих каміннях усі слова цього Закону дуже виразно.</verse>
        <verse osisID='Deut.27.9'>І промовляв Мойсей та всі священики-Левити, до всього Ізраїля, говорячи: Уважай та слухай, Ізраїлю, ти цього дня став народом Господа, Бога свого.</verse>
        <verse osisID='Deut.27.10'>І будеш ти слухатися Господа, Бога свого, і будеш виконувати заповіді Його та постанови Його, що я наказую тобі сьогодні.</verse>
        <verse osisID='Deut.27.11'>І наказав Мойсей того дня народові, говорячи:</verse>
        <verse osisID='Deut.27.12'>Оці стануть на горі Ґарізім, щоб благословляти народ, коли ви перейдете Йордан: Симеон, і Левій, і Юда, і Іссахар, і Йосип, і Веніямин.</verse>
        <verse osisID='Deut.27.13'>А оці стануть для клятви на горі Евал: Рувим, Ґад, і Асир, і Завулон, Дан і Нефталим.</verse>
        <verse osisID='Deut.27.14'>І відповідять Левити, і скажуть до всіх Ізраїлевих мужів сильним голосом:</verse>
        <verse osisID='Deut.27.15'>Проклята людина, що зробить боввана різаного або литого, гидоту для Господа, чин різьбарських рук, і поставить таємно! І відповість увесь народ, та й скаже: амінь!</verse>
        <verse osisID='Deut.27.16'>Проклятий той, хто легковажить свого батька та свою матір! А ввесь народ скаже: амінь!</verse>
        <verse osisID='Deut.27.17'>Проклятий, хто пересуває межу свого ближнього!</verse>
        <verse osisID='Deut.27.18'>Проклятий, хто робить блудячим сліпого в дорозі! А ввесь народ скаже: амінь!</verse>
        <verse osisID='Deut.27.19'>Проклятий, хто перекручує право приходька, сироти та вдови! А ввесь народ скаже: амінь!</verse>
        <verse osisID='Deut.27.20'>Проклятий, хто лягає з жінкою батька свого, бо відкрив він подолка одежі свого батька! А ввесь народ скаже: амінь!</verse>
        <verse osisID='Deut.27.21'>Проклятий, хто лягає з усяким скотом! А ввесь народ скаже: амінь!</verse>
        <verse osisID='Deut.27.22'>Проклятий, хто лягає з сестрою своєю, дочкою свого батька або з дочкою своєї матері! А ввесь народ скаже: амінь!</verse>
        <verse osisID='Deut.27.23'>Проклятий, хто лягає з тещею своєю! А ввесь народ скаже: амінь!</verse>
        <verse osisID='Deut.27.24'>Проклятий, хто вбиває свого ближнього потаємно! А ввесь народ скаже: амінь!</verse>
        <verse osisID='Deut.27.25'>Проклятий, хто бере підкупа, щоб забити кого, пролляти кров неповинну! А ввесь народ скаже: амінь!</verse>
        <verse osisID='Deut.27.26'>Проклятий, хто не дотримає слів цього Закону, щоб виконувати їх! А ввесь народ скаже: амінь!</verse>
      </chapter>
      <chapter osisID='Deut.28'>
        <verse osisID='Deut.28.1'>І станеться, якщо дійсно будеш ти слухатися голосу Господа, Бога свого, щоб додержувати виконання всіх Його заповідей, що я наказую тобі сьогодні, то поставить тебе Господь, Бог твій, найвищим над усі народи землі.</verse>
        <verse osisID='Deut.28.2'>І прийдуть на тебе всі оці благословення, і досягнуть тебе, коли ти слухатимешся голосу Господа, Бога свого.</verse>
        <verse osisID='Deut.28.3'>Благословенний ти в місті, і благословенний ти на полі!</verse>
        <verse osisID='Deut.28.4'>Благословенний плід утроби твоєї, і плід твоєї землі, і плід худоби твоєї, порід биків твоїх і котіння отари твоєї!</verse>
        <verse osisID='Deut.28.5'>Благословенний твій кіш та діжа твоя!</verse>
        <verse osisID='Deut.28.6'>Благословенний ти у вході своїм, і благословенний ти в виході своїм!</verse>
        <verse osisID='Deut.28.7'>Господь учинить, що вороги твої, які повстають на тебе, будуть побиті перед тобою, вони однією дорогою вийдуть навперейми тебе, а сімома дорогами втікатимуть перед тобою.</verse>
        <verse osisID='Deut.28.8'>Господь накаже Своєму благословенню бути з тобою в коморах твоїх, та в усьому, чого доторкнеться рука твоя, і благословлятиме тебе в Краю, що Господь, Бог твій, дає тобі.</verse>
        <verse osisID='Deut.28.9'>Господь поставить тебе Собі за святий народ, як присягнув був тобі, коли ти будеш додержуватися заповідей Господа, Бога твого, і підеш дорогами Його.</verse>
        <verse osisID='Deut.28.10'>І побачать усі народи землі, що Господнє Ім'я кличеться на тобі, і будуть боятися тебе.</verse>
        <verse osisID='Deut.28.11'>І Господь дасть тобі добрий приріст у плоді утроби твоєї, і в плоді худоби твоєї, і в плоді поля твого на тій землі, що Господь заприсягнув був батькам твоїм, щоб дати тобі.</verse>
        <verse osisID='Deut.28.12'>Господь відчинить для тебе Свою добру скарбницю, небеса, щоб дати дощ для Краю твого в часі його, і щоб поблагословити всякий чин твоєї руки. І ти позичатимеш багатьом народам, а сам не позичатимеш ні в кого.</verse>
        <verse osisID='Deut.28.13'>І вчинить тебе Господь головою, а не хвостом, і ти будеш тільки верхом, а не будеш долом, коли будеш слухатися заповідей Господа, Бога свого, що я сьогодні наказую тобі, щоб додержувати й виконувати,</verse>
        <verse osisID='Deut.28.14'>і не відступиш від усіх тих слів, що я сьогодні наказую вам, ані праворуч, ані ліворуч, щоб ходити за іншими богами й служити їм.</verse>
        <verse osisID='Deut.28.15'>Та станеться, коли ти не будеш слухатися голосу Господа, Бога свого, щоб додержувати виконання всіх Його заповідей та постанов Його, що я сьогодні наказую тобі, то прийдуть на тебе всі оці прокляття, і досягнуть тебе:</verse>
        <verse osisID='Deut.28.16'>Проклятий ти в місті, і проклятий ти в полі!</verse>
        <verse osisID='Deut.28.17'>Проклятий кіш твій та діжа твоя!</verse>
        <verse osisID='Deut.28.18'>Проклятий плід утроби твоєї та плід твоєї землі, порід биків твоїх та котіння отари твоєї!</verse>
        <verse osisID='Deut.28.19'>Проклятий ти у вході своїм, і проклятий ти в виході своїм!</verse>
        <verse osisID='Deut.28.20'>Пошле Господь на тебе прокляття, і замішання, і нещастя на всякий почин твоєї руки, що ти зробиш, аж поки ти не будеш вигублений, і аж поки ти скоро не загинеш через зло твоїх чинів, що опустив ти Мене.</verse>
        <verse osisID='Deut.28.21'>Приліпить Господь до тебе моровицю, аж поки вона не вигубить тебе з-над землі, куди ти входиш посісти її.</verse>
        <verse osisID='Deut.28.22'>Ударить Господь тебе сухотами, і пропасницею, і запаленням, і гарячкою, і мечем, і посухою, і іржею, і вони будуть гнати тебе, аж поки ти не загинеш.</verse>
        <verse osisID='Deut.28.23'>І стане небо твоє, що над твоєю головою, міддю, а земля, що під тобою, залізом.</verse>
        <verse osisID='Deut.28.24'>Дасть Господь замість дощу Краєві твоєму куряву, а порох із неба буде сходити на тебе, аж поки не будеш ти вигублений.</verse>
        <verse osisID='Deut.28.25'>Віддасть тебе Господь на поразку твоїм ворогам. Однією дорогою ти вийдеш навперейми його, а сімома дорогами втікатимеш перед ним, і будеш розпорошений по всіх царствах землі.</verse>
        <verse osisID='Deut.28.26'>І буде твій труп на їжу для всякого птаства небесного та для худоби земної, і не буде нікого, хто б їх пополошив.</verse>
        <verse osisID='Deut.28.27'>Ударить тебе Господь єгипетським гнояком, ґудзами, лишаями, струпами такими, що не зможеш їх вилікувати.</verse>
        <verse osisID='Deut.28.28'>Ударить тебе Господь божевіллям, і сліпотою, і туподумством.</verse>
        <verse osisID='Deut.28.29'>І будеш ти мацати в південь, як мацає сліпий у темряві, і не матимеш поводження в дорогах своїх, і будеш ти по всі дні тільки утискуваний та грабований, та не буде кому боронити.</verse>
        <verse osisID='Deut.28.30'>Одружишся з жінкою, та хто інший лежатиме з нею. Хату збудуєш, та в ній не сидітимеш. Засадиш виноградника, та не будеш користатися ним.</verse>
        <verse osisID='Deut.28.31'>Заколений буде віл твій на очах твоїх, та їсти не будеш із нього. Твій осел буде заграбований перед тобою, і не вернеться до тебе. Отара твоя віддана буде ворогам твоїм, і не буде кому боронити тебе.</verse>
        <verse osisID='Deut.28.32'>Сини твої та дочки твої будуть віддані іншому народові, а очі твої будуть бачити й гинути за ними цілий день, а твоя рука не матиме сили.</verse>
        <verse osisID='Deut.28.33'>Плід твоєї землі та ввесь труд твій поїсть народ, якого ти не знав, а ти будеш тільки утискуваний та гноблений по всі дні.</verse>
        <verse osisID='Deut.28.34'>І ти збожеволієш від того, що бачитимуть очі твої.</verse>
        <verse osisID='Deut.28.35'>Ударить тебе Господь злим гнояком на колінах і на стегнах, від якого не зможеш вилікуватися, від стопи ніг твоїх і аж до черепа твого.</verse>
        <verse osisID='Deut.28.36'>Відведе Господь тебе та царя твого, якого поставиш над собою, до народу, якого не знав ти та батьки твої, і ти будеш служити там іншим богам, дереву та каменеві.</verse>
        <verse osisID='Deut.28.37'>І станеш ти страхіттям, поговором та посміховищем серед усіх народів, куди відведе тебе Господь.</verse>
        <verse osisID='Deut.28.38'>Багато насіння винесеш на поле, та мало збереш, бо пожере його сарана.</verse>
        <verse osisID='Deut.28.39'>Позасаджуєш виноградники й будеш обробляти, та не будеш пити вина й не будеш збирати, бо пожере його черва.</verse>
        <verse osisID='Deut.28.40'>Будуть у тебе оливки по всім краї твоїм, та оливою не будеш маститися, бо поспадає оливка твоя.</verse>
        <verse osisID='Deut.28.41'>Ти породиш синів і дочок, та не будуть для тебе вони, бо підуть у неволю.</verse>
        <verse osisID='Deut.28.42'>Усяке твоє дерево та плід твоєї землі обсяде черва.</verse>
        <verse osisID='Deut.28.43'>Приходько, що серед тебе, піднесеться понад тебе високо-високо, а ти зійдеш низько-низько.</verse>
        <verse osisID='Deut.28.44'>Він тобі позичатиме, а ти йому не позичатимеш, він стане головою, а ти станеш хвостом.</verse>
        <verse osisID='Deut.28.45'>І прийдуть на тебе всі оці прокляття, і будуть гнати тебе, і доженуть тебе, аж поки ти будеш вигублений, бо не слухав ти голосу Господа, Бога свого, щоб виконувати заповіді Його та постанови Його, що Він наказав був тобі.</verse>
        <verse osisID='Deut.28.46'>І будуть вони на тобі на ознаку та на доказ, та на насінні твоєму аж навіки.</verse>
        <verse osisID='Deut.28.47'>За те, що не служив ти Господеві, Богові своєму, у радості та в добрі серця, із рясноти всього,</verse>
        <verse osisID='Deut.28.48'>то будеш служити ворогові своєму, якого Господь пошле на тебе, у голоді, і в прагненні, і в наготі, і в недостатку всього, а він дасть залізне ярмо на твою шию, аж поки вигубить тебе.</verse>
        <verse osisID='Deut.28.49'>Господь нанесе на тебе народ іздалека, з кінця землі, так, як летить орел, народ, що мови його ти не розумієш,</verse>
        <verse osisID='Deut.28.50'>народ жорстокий, що не зважатиме на старого, а для юнака не буде милостивий.</verse>
        <verse osisID='Deut.28.51'>І він буде жерти плід твоєї худоби та плід твоєї землі, аж поки вигубить тебе, і він не позоставить тобі збіжжя, ані виноградного соку, ані оливи, ані породу биків твоїх, ані котіння отари твоєї, аж поки вигубить тебе.</verse>
        <verse osisID='Deut.28.52'>І він буде облягати тебе в усіх твоїх брамах, аж поки порозвалює по всім твоїм краї твої міцні і укріплені мури, на які ти надіявся, і буде гнобити тебе в усіх твоїх брамах по всім твоїм краї, що дав тобі Господь, Бог твій.</verse>
        <verse osisID='Deut.28.53'>І будеш ти їсти плід утроби своєї, тіло синів своїх та дочок своїх, що дав тобі Господь, Бог твій, в облозі та в утиску, яким буде гнобити тебе твій ворог.</verse>
        <verse osisID='Deut.28.54'>Кожен найлагідніший серед тебе й найбільше випещений, буде око його лихе на брата свого, і на жінку лоня свого, і на решту синів своїх, що позоставить їх ворог,</verse>
        <verse osisID='Deut.28.55'>щоб не дати ані одному з них тіла синів своїх, що буде він їсти, бо йому не позостанеться нічого в облозі та в утискові, яким буде утискати тебе твій ворог по всіх твоїх брамах.</verse>
        <verse osisID='Deut.28.56'>Найлагідніша між тобою й найбільше випещена, що через пещення та ніжність не пробувала ставити на землю стопи своєї ноги, зле буде око її на мужа лоня свого, і на сина свого, і на дочку свою,</verse>
        <verse osisID='Deut.28.57'>і на послід, що виходить з-поміж ніг її при породі, і на дітей своїх, що породить, бо поїсть їх таємно через недостаток усього в облозі та в утиску, яким буде гнобити тебе твій ворог у брамах твоїх.</verse>
        <verse osisID='Deut.28.58'>Якщо ти не будеш додержувати, щоб виконувати всі слова цього Закону, написані в цій книзі, щоб боятися того славного й страшного Ймення Господа, Бога твого,</verse>
        <verse osisID='Deut.28.59'>то Господь наведе надзвичайні порази на тебе, та порази на насіння твоє, порази великі та певні, і хвороби злі та постійні.</verse>
        <verse osisID='Deut.28.60'>І наведе Він на тебе всякий єгипетський біль, якого боявся ти, а він пристане до тебе.</verse>
        <verse osisID='Deut.28.61'>Також усяку хворобу та всяку поразу, що не написана в книзі цього Закону, наведе їх Господь на тебе, аж поки будеш ти вигублений.</verse>
        <verse osisID='Deut.28.62'>І позостане вас мало, замість того, що були ви, щодо численности, як зорі небесні, бо ти не слухався голосу Господа, Бога свого.</verse>
        <verse osisID='Deut.28.63'>І станеться, як Господь радів був вами, коли робив вам добро, і коли розмножував вас, так буде радіти Господь вами, коли вигублятиме вас та коли винищуватиме вас, і ви будете вирвані з-над цієї землі, куди ти входиш посісти її.</verse>
        <verse osisID='Deut.28.64'>І розпорошить тебе Господь серед усіх народів від кінця землі й аж до кінця землі, і ти служитимеш там іншим богам, яких не знав ані ти, ані батьки твої, дереву та каменеві.</verse>
        <verse osisID='Deut.28.65'>І поміж цими народами не будеш ти спокійний, і не буде місця спочинку для стопи твоїх ніг. І Господь дасть тобі там серце тремтяче, і ослаблення очей, і омлівання душі.</verse>
        <verse osisID='Deut.28.66'>І буде життя твоє висіти на волоску перед тобою і ти боятимешся вдень та вночі, і не будеш певний свого життя.</verse>
        <verse osisID='Deut.28.67'>Уранці ти скажеш: О, якби вечір!, а ввечері скажеш: О, якби ранок! зо страху серця свого, що будеш боятися, та з видіння очей своїх, що будеш бачити.</verse>
        <verse osisID='Deut.28.68'>І верне тебе Господь до Єгипту на кораблях тією дорогою, про яку я казав тобі, що вже більше не побачиш її, і там ви продаватиметеся ворогам своїм за рабів та за невільниць, та не буде покупця...</verse>
      </chapter>
      <chapter osisID='Deut.29'>
        <verse osisID='Deut.29.1'>(28-69) Оце слова заповіту, що наказав був Господь Мойсеєві скласти з Ізраїлевими синами в моавському краї, окрім того заповіту, що склав був із ними на Хориві.</verse>
        <verse osisID='Deut.29.2'>(29-1) І скликав Мойсей усього Ізраїля та й сказав їм: Ви бачили все, що зробив був Господь на ваших очах в єгипетськім краї фараонові, і всім рабам його та всьому його краєві,</verse>
        <verse osisID='Deut.29.3'>(29-2) ті великі випробування, що бачили очі твої, ті великі ознаки та чуда,</verse>
        <verse osisID='Deut.29.4'>(29-3) та не дав вам Господь серця, щоб пізнати, і очей, щоб бачити, і ушей, щоб слухати, аж до дня цього.</verse>
        <verse osisID='Deut.29.5'>(29-4) І провадив я вас сорок літ пустинею, не зужилися одежі ваші на вас, а чобіт твій не зужився на твоїй нозі.</verse>
        <verse osisID='Deut.29.6'>(29-5) Не їли ви хліба, і вина та п'янкого напою не пили ви, щоб пізнати, що Я Господь, Бог ваш.</verse>
        <verse osisID='Deut.29.7'>(29-6) А коли ви прийшли до цього місця, то вийшов був навперейми вас на війну Сигон, цар хешбонський, та Оґ, цар башанський, і побили ми їх,</verse>
        <verse osisID='Deut.29.8'>(29-7) і забрали ми їхній край, та й дали його на спадок Рувимовим та Ґадовим та половині племени Манасіїного.</verse>
        <verse osisID='Deut.29.9'>(29-8) Додержуй же слів цього заповіту, і виконуй їх, щоб мали ви поводження в усьому, що будете робити.</verse>
        <verse osisID='Deut.29.10'>(29-9) Ви стоїте сьогодні всі перед лицем Господа, Бога вашого: голови ваші, племена ваші, старші ваші та урядники ваші, усякий Ізраїлів муж,</verse>
        <verse osisID='Deut.29.11'>(29-10) діти ваші, ваші жінки та твій приходько, що посеред таборів твоїх від колія дров твоїх аж до черпача твоєї води,</verse>
        <verse osisID='Deut.29.12'>(29-11) щоб ти ввійшов у заповіт Господа, Бога свого, та в клятву Його, що Господь, Бог твій, сьогодні складає з тобою,</verse>
        <verse osisID='Deut.29.13'>(29-12) щоб поставити сьогодні тебе народом для Себе, а Він буде тобі Богом, як Він говорив був тобі, і як присягнув був батькам твоїм, Авраамові, Ісакові та Якову.</verse>
        <verse osisID='Deut.29.14'>(29-13) І не з вами самими я складаю цього заповіта та цю клятву,</verse>
        <verse osisID='Deut.29.15'>(29-14) але теж і з тим, хто тут з нами сьогодні стоїть перед лицем Господа, Бога нашого, так і з тим, хто сьогодні не з нами тут.</verse>
        <verse osisID='Deut.29.16'>(29-15) Бо ви знаєте, що ми сиділи були в єгипетськім краї, і що ми проходили серед тих народів, які ви перейшли,</verse>
        <verse osisID='Deut.29.17'>(29-16) І ви бачили їхні огиди та їхніх бовванів, дерево та камінь, срібло та золото, що з ними.</verse>
        <verse osisID='Deut.29.18'>(29-17) Стережіться, щоб не був серед вас чоловік або жінка, або рід, або плем'я, що серце його сьогодні відвертається від Господа, Бога нашого, щоб піти служити богам цих народів, щоб не був серед вас корінь, що вирощує їдь та полин,</verse>
        <verse osisID='Deut.29.19'>(29-18) щоб не було, що коли він почує слова цього прокляття, то поблагословиться в серці своїм, говорячи: Мир буде мені, хоч і ходитиму в сваволі свого серця. Тоді загине і напоєний, і спрагнений.</verse>
        <verse osisID='Deut.29.20'>(29-19) Не захоче Господь простити йому, бо тоді запалиться Господній гнів та лютість Його на цього чоловіка, і буде лежати на ньому все прокляття, написане в цій книзі, і Господь витре ім'я його з-під неба.</verse>
        <verse osisID='Deut.29.21'>(29-20) І відділить його Господь на зло від усіх Ізраїлевих племен, згідно з усіма прокляттями заповіту, написаного в цій книзі Закону.</verse>
        <verse osisID='Deut.29.22'>(29-21) І скаже останнє покоління, ваші сини, що постануть за вами, і чужий, що прийде з далекої країни, і побачить порази цього Краю та його хвороби, які пошле Господь на нього:</verse>
        <verse osisID='Deut.29.23'>(29-22) сірка та сіль, погорілище уся земля його, не буде вона засіювана, і не пустить рослин, і не зійде на ній жодна трава, як по знищенні Содому та Гомори, Адми та Цевоїму, що поруйнував був Господь у гніві Своїм та в люті Своїй.</verse>
        <verse osisID='Deut.29.24'>(29-23) І скажуть усі ті народи: Для чого Господь зробив так цьому Краєві? Що то за горіння цього великого гніву?</verse>
        <verse osisID='Deut.29.25'>(29-24) І скажуть: За те, що вони покинули заповіта Господа, Бога своїх батьків, якого Він склав був із ними, коли виводив їх з єгипетського краю.</verse>
        <verse osisID='Deut.29.26'>(29-25) І вони пішли, і служили іншим богам, і вклонялися їм, богам, що не знали їх, і що Він не приділив їм.</verse>
        <verse osisID='Deut.29.27'>(29-26) І запалився Господній гнів на цей Край, щоб навести на нього все прокляття, написане в цій книзі.</verse>
        <verse osisID='Deut.29.28'>(29-27) І вирвав їх Господь з-над цієї землі в гніві, і в люті, і в великім обуренні, та й кинув їх до іншого краю, як цього дня.</verse>
        <verse osisID='Deut.29.29'>(29-28) Закрите те, що є Господа, Бога нашого, а відкрите наше та наших синів аж навіки, щоб виконувати всі слова цього Закону.</verse>
      </chapter>
      <chapter osisID='Deut.30'>
        <verse osisID='Deut.30.1'>І станеться, коли прийдуть на тебе всі ці слова, благословення та прокляття, що я дав перед тобою, і ти візьмеш їх до свого серця серед усіх цих народів, куди закинув тебе Господь, Бог твій,</verse>
        <verse osisID='Deut.30.2'>і ти навернешся до Господа, Бога свого, і будеш слухатися Його голосу в усьому, що я сьогодні тобі наказую, ти та сини твої, усім своїм серцем та всією своєю душею,</verse>
        <verse osisID='Deut.30.3'>то поверне з неволі Господь, Бог твій, тебе, і змилосердиться над тобою, і знову позбирає тебе зо всіх народів, куди розпорошив тебе Господь, Бог твій.</verse>
        <verse osisID='Deut.30.4'>Якщо буде твій вигнанець на кінці неба, то й звідти позбирає тебе Господь, Бог твій, і звідти Він візьме тебе.</verse>
        <verse osisID='Deut.30.5'>І введе тебе Господь, Бог твій, до Краю, що посіли батьки твої, і ти посядеш його, і Він учинить добро тобі, і розмножить тебе більше за батьків твоїх.</verse>
        <verse osisID='Deut.30.6'>І обріже Господь, Бог твій, серце твоє та серце насіння твого, щоб ти любив Господа, Бога свого, усім своїм серцем та всією душею своєю, щоб жити тобі.</verse>
        <verse osisID='Deut.30.7'>І дасть Господь, Бог твій, усі ці прокляття на ворогів твоїх, та на тих, хто ненавидить тебе, хто гнав тебе.</verse>
        <verse osisID='Deut.30.8'>А ти вернешся, і будеш слухатися Господнього голосу, і будеш виконувати всі Його заповіді, які я сьогодні наказую тобі.</verse>
        <verse osisID='Deut.30.9'>І зробить Господь, Бог твій, що будеш ти мати надмір у кожному чині своєї руки, у плоді утроби своєї, і в плоді худоби своєї, і в плоді своєї землі на добре, бо Господь знову буде радіти тобою на добро, як радів був твоїми батьками,</verse>
        <verse osisID='Deut.30.10'>коли будеш слухатися голосу Господа, Бога свого, щоб дотримувати заповіді Його та постанови Його, написані в цій книзі Закону, коли навернешся до Господа, Бога свого, усім серцем своїм та всією душею своєю,</verse>
        <verse osisID='Deut.30.11'>бо ця заповідь, що я сьогодні наказую тобі, не тяжка вона для тебе, і не далека вона.</verse>
        <verse osisID='Deut.30.12'>Не на небі вона, щоб сказати: Хто зійде на небо для нас, та нам її візьме і нам оголосить, а ми будемо виконувати її?</verse>
        <verse osisID='Deut.30.13'>І не по тім боці моря вона, щоб сказати: Хто піде для нас на той бік моря, і візьме її нам, і оголосить її нам, а ми будемо виконувати її?</verse>
        <verse osisID='Deut.30.14'>Бож дуже близька до тебе та річ, вона в устах твоїх та в серці твоїм, щоб виконувати її.</verse>
        <verse osisID='Deut.30.15'>Дивися: я сьогодні дав перед тобою життя та добро, і смерть та зло.</verse>
        <verse osisID='Deut.30.16'>Бо я сьогодні наказую тобі любити Господа, Бога свого, ходити Його дорогами, та додержувати заповіді Його, і постанови Його, і закона Його, щоб ти жив, і розмножився, і поблагословить тебе Господь, Бог твій, у Краї, куди ти входиш на насліддя.</verse>
        <verse osisID='Deut.30.17'>А якщо серце твоє відвернеться, і не будеш ти слухатися, і даси себе звести, і станеш вклонятися іншим богам, і будеш їм служити,</verse>
        <verse osisID='Deut.30.18'>я сьогодні представив вам, що конче погинете ви, недовго житимете на цій землі, до якої ти переходиш Йордан, щоб увійти туди на оволодіння її.</verse>
        <verse osisID='Deut.30.19'>Сьогодні взяв я за свідків проти вас небо й землю, життя та смерть дав я перед вами, благословення та прокляття. І ти вибери життя, щоб жив ти та насіння твоє,</verse>
        <verse osisID='Deut.30.20'>щоб любити Господа, Бога свого, щоб слухатися голосу Його та щоб линути до Нього, бож Він життя твоє, і довгота днів твоїх, щоб сидіти на цій землі, яку заприсягнув Господь батькам твоїм Авраамові, Ісакові та Якову, дати їм.</verse>
      </chapter>
      <chapter osisID='Deut.31'>
        <verse osisID='Deut.31.1'>І пішов Мойсей, і промовляв до всього Ізраїля оці слова,</verse>
        <verse osisID='Deut.31.2'>та й сказав їм: Я сьогодні віку ста й двадцяти літ. Не можу вже виходити та входити, і Господь сказав мені: Не перейдеш ти цього Йордану.</verse>
        <verse osisID='Deut.31.3'>Господь, Бог твій, Він піде перед тобою, Він вигубить ці народи перед тобою, і ти заволодієш ними. Ісус перейде перед тобою, як говорив був Господь.</verse>
        <verse osisID='Deut.31.4'>І зробить їм Господь, як зробив був Сигонові та Оґові, аморейським царям та їхньому краєві, яких вигубив Він.</verse>
        <verse osisID='Deut.31.5'>І дасть їх Господь перед вас, а ви зробите їм згідно з усією заповіддю, що я вам наказав був.</verse>
        <verse osisID='Deut.31.6'>Будьте сильні та відважні, не бійтеся, не лякайтеся перед ними, бо Господь, Бог твій, Він Той хто ходить з тобою, не опустить Він тебе й не покине тебе.</verse>
        <verse osisID='Deut.31.7'>І покликав Мойсей Ісуса, та й до нього сказав на очах усього Ізраїля: Будь сильний та відважний, бо ти ввійдеш з цим народом до того Краю, якого Господь заприсягнув їхнім батькам, щоб їм дати, і ти даси їм його на спадок.</verse>
        <verse osisID='Deut.31.8'>А Господь, Він Той, що піде перед тобою, не опустить тебе й не покине тебе, не бійся й не лякайся.</verse>
        <verse osisID='Deut.31.9'>І написав Мойсей цього Закона, та й дав його до священиків, Левієвих синів, що носять ковчега Господнього заповіту, та до всіх Ізраїлевих старших.</verse>
        <verse osisID='Deut.31.10'>І наказав їм Мойсей, говорячи: У кінці семи літ, окресленого часу року відпущення, у свято Кучок,</verse>
        <verse osisID='Deut.31.11'>коли прийде ввесь Ізраїль з'явитися перед лицем Господа, Бога свого, у місці, яке вибере Він, будеш читати цього Закона перед усім Ізраїлем до їхніх ушей.</verse>
        <verse osisID='Deut.31.12'>Збери той народ, чоловіків, і жінок, і дітей, і приходька свого, що в твоїх брамах, щоб вони чули й щоб навчалися, і боялися Господа, Бога вашого, і додержували виконувати всі слова цього Закону.</verse>
        <verse osisID='Deut.31.13'>А їхні сини, що не знали, будуть чути та навчатися боятися Господа, Бога вашого, по всі дні, що ви житимете на цій землі, куди ви переходите Йордан, щоб посісти її.</verse>
        <verse osisID='Deut.31.14'>І сказав Господь до Мойсея: Оце наблизилися дні твої до смерти. Поклич Ісуса, і станьте в скинії заповіту, а Я йому накажу. І пішов Мойсей та Ісус, і стали в скинії заповіту.</verse>
        <verse osisID='Deut.31.15'>І появився Господь у скинії в стовпі хмари, і став той стовп хмари біля скинійного входу.</verse>
        <verse osisID='Deut.31.16'>І сказав Господь до Мойсея: Ось ти спочинеш з батьками своїми, а цей народ устане та й буде блудодіяти з богами того чужого Краю, куди він увіходить, щоб бути в середині його, і покине Мене, і зламає заповіта Мого, що склав був Я з ним.</verse>
        <verse osisID='Deut.31.17'>І того дня запалиться Мій гнів на нього, і Я покину їх, і сховаю Своє лице від них, а він буде знищений, і знайдуть його численні нещастя та утиски. І скаже він того дня: Хіба не через те, що нема в мене мого Бога, знайшли мене ці нещастя?</verse>
        <verse osisID='Deut.31.18'>А Я того дня конче сховаю лице Своє через усе те зло, що зробив він, бо звернувся до інших богів.</verse>
        <verse osisID='Deut.31.19'>А тепер запишіть собі оцю пісню, і навчи її Ізраїлевих синів. Вклади її в їхні уста, щоб була мені ця пісня за свідка на Ізраїлевих синів.</verse>
        <verse osisID='Deut.31.20'>Коли Я введу його до тієї землі, яку присягнув його батькам, що тече молоком та медом, і він буде їсти й насититься, і потовстіє, і звернеться до інших богів, і будуть служити їм, а Мене кинуть з образою, і зламає він заповіта Мого,</verse>
        <verse osisID='Deut.31.21'>то станеться, коли знайдуть його численні нещастя та утиски, що пісня ця стане проти нього за свідка, бо вона не забудеться з уст насіння його. Бо Я знаю наставлення серця його, що він чинить сьогодні, перше ніж введу його до того Краю, що Я присягнув.</verse>
        <verse osisID='Deut.31.22'>І написав Мойсей ту пісню того дня, і навчив її Ізраїлевих синів.</verse>
        <verse osisID='Deut.31.23'>І наказав він Ісусові, Навиновому синові, та й сказав: Будь сильний та відважний, бо ти впровадиш Ізраїлевих синів до того Краю, що Я присягнув їм, а Я буду з тобою.</verse>
        <verse osisID='Deut.31.24'>І сталося, як Мойсей скінчив писати слова цього Закону до книги аж до кінця їх,</verse>
        <verse osisID='Deut.31.25'>то Мойсей наказав Левитам, що носять ковчега Господнього заповіту, говорячи:</verse>
        <verse osisID='Deut.31.26'>Візьміть книгу цього Закону, і покладіть її збоку ковчега заповіту Господа, Бога вашого, і вона буде там на тебе за свідка.</verse>
        <verse osisID='Deut.31.27'>Бо я знаю неслухняність твою та тверду твою шию. Бо ще сьогодні, коли я живу з вами, ви були неслухняні Господеві, а тим більш будете по смерті моїй!</verse>
        <verse osisID='Deut.31.28'>Зберіть до мене всіх старших ваших племен та урядників ваших, а я буду промовляти до їхніх ушей ці слова, і покличу небо й землю на свідчення проти них.</verse>
        <verse osisID='Deut.31.29'>Бо я знаю, що по смерті моїй, псуючися, зіпсуєтеся ви, і відхилитесь з тієї дороги, яку я наказав вам, і в кінці днів спіткає вас нещастя, коли будете робити зло в Господніх очах, щоб гнівити Його чином своїх рук.</verse>
        <verse osisID='Deut.31.30'>І промовляв Мойсей до ушей всієї Ізраїлевої громади слова оцієї пісні аж до закінчення їх:</verse>
      </chapter>
      <chapter osisID='Deut.32'>
        <verse osisID='Deut.32.1'>Слухай, небо, а я говоритиму, і хай почує земля мову уст моїх!</verse>
        <verse osisID='Deut.32.2'>Нехай ллється наука моя, мов той дощ, хай тече, як роса, моя мова, як краплі дощу на траву, та як злива на зелень.</verse>
        <verse osisID='Deut.32.3'>Як буду я кликати Ймення Господнє, то славу віддайте ви нашому Богові!</verse>
        <verse osisID='Deut.32.4'>Він Скеля, а діло Його досконале, всі бо дороги Його справедливі, Бог вірний, і кривди немає в Ньому, справедливий і праведний Він.</verse>
        <verse osisID='Deut.32.5'>Зіпсулись вони, не Його то сини, покоління невірне й покручене.</verse>
        <verse osisID='Deut.32.6'>Чи тим віддасте Господеві, народе нікчемний й немудрий? Чи ж не Він Батько твій, твій Творець? Він тебе вчинив, і Він міцно поставив тебе.</verse>
        <verse osisID='Deut.32.7'>Пам'ятай про дні давні, розважайте про роки усіх поколінь, запитай свого батька, і покаже тобі твоїх тих старших, а вони тобі скажуть.</verse>
        <verse osisID='Deut.32.8'>Як Всевишній народам спадок давав, коли Він розділяв синів людських, Він поставив границі народам за числом Ізраїлевих синів.</verse>
        <verse osisID='Deut.32.9'>Бо частка Господня народ Його, Яків відміряний уділ спадщини Його.</verse>
        <verse osisID='Deut.32.10'>Знайшов Він його на пустинній землі та в степу завивання пустельних гієн, та й його оточив, уважав Він за ним, зберігав Він його, як зіницю оту свого ока.</verse>
        <verse osisID='Deut.32.11'>Як гніздо своє будить орел, як ширяє він понад своїми малятами, крила свої простягає, бере їх, та носить їх він на рамені крилатім своїм,</verse>
        <verse osisID='Deut.32.12'>так Господь Сам провадив його, а бога чужого при нім не було.</verse>
        <verse osisID='Deut.32.13'>Він його садовив на висотах землі, і він їв польові врожаї, Він медом із скелі його годував, і оливою з скельного кременя,</verse>
        <verse osisID='Deut.32.14'>маслом з худоби великої та молоком від худоби дрібної, разом із лоєм ягнят та баранів з Башану й козлів, разом з такою пшеницею, як лій на нирках, і кров виноградної ягоди пив ти вином.</verse>
        <verse osisID='Deut.32.15'>І потовстів Єшурун та й брикатися став. І ти потовстів, погрубів, став гладкий. І покинув він Бога, що його створив, і Скелю спасіння свого злегковажив.</verse>
        <verse osisID='Deut.32.16'>Чужими богами Його роздражнили, Його розгнівили своїми гидотами.</verse>
        <verse osisID='Deut.32.17'>Вони демонам жертви складали, не Богу, складали богам, що не відали їх, новим, що недавно прийшли, не лякалися їх батьки ваші!</verse>
        <verse osisID='Deut.32.18'>Забуваєш ти Скелю, Яка породила тебе, і забуваєш ти Бога, що тебе народив.</verse>
        <verse osisID='Deut.32.19'>І побачив Господь, та й зненавидів їх, через гнів на синів Своїх і на дочок Своїх,</verse>
        <verse osisID='Deut.32.20'>та й сказав: Лице Я Своє заховаю від них, побачу, який їх кінець, бо вони покоління розбещене, діти, що в них нема віри.</verse>
        <verse osisID='Deut.32.21'>Роздражнили Мене вони тим, хто не Бог, Мене розгнівили своїми марнотами, тому роздражню Я їх тим, хто не народ, нерозумним народом розгніваю їх.</verse>
        <verse osisID='Deut.32.22'>Бо був загорівся огонь Мого гніву, і палився він аж до шеолу найглибшого, і він землю поїв та її врожай, і спалив був підвалини гір.</verse>
        <verse osisID='Deut.32.23'>Я на них нагромаджу нещастя, зуживу Свої стріли на них.</verse>
        <verse osisID='Deut.32.24'>Будуть виснажені вони голодом, і поїджені будуть огнем та заразою лютою, і зуба звірини нашлю Я на них, з отрутою плазунів по землі.</verse>
        <verse osisID='Deut.32.25'>Надворі забиватиме меч, а в кімнатах страхіття, як юнака, так і дівчину, грудне немовля з чоловіком посивілим.</verse>
        <verse osisID='Deut.32.26'>Я сказав: Повигублюю їх, відірву від людей їхню пам'ять,</verse>
        <verse osisID='Deut.32.27'>та це Я відклав з-за ворожого гніву, щоб противники їх не згордилися, щоб вони не сказали: Піднеслася наша рука, і не Господь учинив усе це.</verse>
        <verse osisID='Deut.32.28'>Бо вони люд безрадний, і нема в них розумування.</verse>
        <verse osisID='Deut.32.29'>Коли б були мудрі вони, зрозуміли б оце, розсудили б були про кінець свій.</verse>
        <verse osisID='Deut.32.30'>Як може один гнати тисячу, а два проганять десять тисяч, коли то не те, що їх продала їхня Скеля, і Господь видав їх?</verse>
        <verse osisID='Deut.32.31'>Не така бо їх скеля, як наша та Скеля, хай судять самі вороги.</verse>
        <verse osisID='Deut.32.32'>Бо їх виноград з винограду содомського та з піль тих гоморських, винні ягоди їхні отруйні то ягоди, вони грона гіркоти для них,</verse>
        <verse osisID='Deut.32.33'>вино їхнє зміїна отрута і гадюча погибельна їдь!</verse>
        <verse osisID='Deut.32.34'>Чи замкнене в Мене не це, у скарбницях Моїх запечатане?</verse>
        <verse osisID='Deut.32.35'>Моя пімста й відплата на час, коли їхня нога посковзнеться, бо близький день погибелі їх, поспішає майбутнє для них.</verse>
        <verse osisID='Deut.32.36'>Бо розсудить Господь Свій народ, і змилосердиться Він над Своїми рабами, як побачить, що їхня рука ослабіла, і нема ні невільного, ані вільного.</verse>
        <verse osisID='Deut.32.37'>І Він скаже тоді: Де їх боги, де скеля, що в ній поховались вони,</verse>
        <verse osisID='Deut.32.38'>що їли вони лій кривавих їх жертов, пили вино жертов їх литих? Нехай встануть і вам допоможуть, і хай будуть покровом для вас.</verse>
        <verse osisID='Deut.32.39'>Побачте тепер, що Я Я є Той, і Бога немає крім Мене. Побиваю й оживлюю Я, і не врятує ніхто від Моєї руки.</verse>
        <verse osisID='Deut.32.40'>Бо до неба підношу Я руку Свою та й кажу: Я навіки Живий!</verse>
        <verse osisID='Deut.32.41'>Поправді кажу вам: Я вістря Свого меча нагострю, і рука Моя схопиться суду, тоді відімщу Я Своїм ворогам, і Своїм ненависникам Я відплачу.</verse>
        <verse osisID='Deut.32.42'>Я стріли Свої понапоюю кров'ю, а Мій меч поїдатиме м'ясо, кров'ю забитого й бранця, головами кучматими ворога.</verse>
        <verse osisID='Deut.32.43'>Радійте, погани, з народом Його, бо Він відімститься за кров Своїх всіх рабів, і пімсту поверне Своїм ворогам, і викупить землю Свою, Свій народ.</verse>
        <verse osisID='Deut.32.44'>І прийшов Мойсей, і промовляв всі слова цієї пісні до ушей народу, він та Ісус, син Навинів.</verse>
        <verse osisID='Deut.32.45'>А коли Мойсей скінчив промовляти всі ці слова до всього Ізраїля,</verse>
        <verse osisID='Deut.32.46'>то сказав він до них: Приложіть свої серця до всіх тих слів, які я сьогодні чинив свідками проти вас, що ви накажете їх своїм синам, щоб додержували виконувати всі слова цього Закону.</verse>
        <verse osisID='Deut.32.47'>Бо це для вас не слово порожнє, воно життя ваше, і цим словом ви продовжите дні на цій землі, куди ви переходите Йордан, щоб посісти її.</verse>
        <verse osisID='Deut.32.48'>І Господь промовляв до Мойсея того самого дня, говорячи:</verse>
        <verse osisID='Deut.32.49'>Вийди на ту гору Аварім, на гору Нево, що в моавському краї, що навпроти Єрихону, і побач ханаанський Край, що Я даю Ізраїлевим синам на володіння.</verse>
        <verse osisID='Deut.32.50'>І вмри на горі, куди ти вийдеш, і долучися до своєї рідні, як помер був твій брат Аарон на Гор-горі, і долучився до своєї рідні,</verse>
        <verse osisID='Deut.32.51'>за те, що ви спроневірилися були Мені серед Ізраїлевих синів при воді Меріви в Кадешу на пустині Цін, за те, що ви не освятили Мене серед Ізраїлевих синів.</verse>
        <verse osisID='Deut.32.52'>Бо знавпроти побачиш ти той Край, та не ввійдеш туди, до того Краю, що Я даю Ізраїлевим синам.</verse>
      </chapter>
      <chapter osisID='Deut.33'>
        <verse osisID='Deut.33.1'>А оце благословення, яким поблагословив Ізраїлевих синів Мойсей, чоловік Божий, перед своєю смертю,</verse>
        <verse osisID='Deut.33.2'>та й сказав: Господь від Сінаю прибув, і зійшов від Сеїру до них, появився у світлі з Парану гори, і прийшов із Меріви Кадешу. По правиці Його огонь Закону для них.</verse>
        <verse osisID='Deut.33.3'>Теж народи Він любить. Всі святії його у руці Твоїй, і вони припадають до ніг Твоїх, слухають мови Твоєї.</verse>
        <verse osisID='Deut.33.4'>Дав Мойсей нам Закона, спадщину зборові Якова.</verse>
        <verse osisID='Deut.33.5'>І був Він царем в Єшуруні, як народнії голови разом збирались, племена Ізраїлеві.</verse>
        <verse osisID='Deut.33.6'>Рувим хай живе, і нехай не помре, і число люду його нехай буде велике.</verse>
        <verse osisID='Deut.33.7'>А це про Юду. І він сказав: Почуй, Господи, голосу Юди, і до народу його Ти впровадиш його. Йому воюватимуть руки його, а Ти будеш поміч йому на його ворогів.</verse>
        <verse osisID='Deut.33.8'>А про Левія сказав: Твій туммім і твій урім для чоловіка святого Твого, що його Ти був випробував у Массі, що суперечку з ним мав над водою Меріви,</verse>
        <verse osisID='Deut.33.9'>що каже про батька свого та про матір свою: Не бачив тебе, що братів своїх не пізнає, і не знає синів своїх, бо додержують слова Твого, і вони заповіту Твого стережуть.</verse>
        <verse osisID='Deut.33.10'>Навчають вони про права Твої Якова, а про Закона Твойого Ізраїля, приносять кадило Тобі та на жертівник Твій цілопалення.</verse>
        <verse osisID='Deut.33.11'>Поблагослови його силу, о Господи, а чин його рук уподобай Собі. Поламай стегна тим, що стають проти нього, та ненависть мають на нього, щоб більш не повстали вони!</verse>
        <verse osisID='Deut.33.12'>Про Веніямина сказав: Він Господній улюбленець, перебуває безпечно при Ньому, а Він окриває його цілий день і в раменах Його спочиває.</verse>
        <verse osisID='Deut.33.13'>А про Йосипа він сказав: Благословенний від Господа Край Його дарами з неба, з роси та з безодні, що долі лежить,</verse>
        <verse osisID='Deut.33.14'>і з дару врожаїв від сонця, і з дару рослини від місяців,</verse>
        <verse osisID='Deut.33.15'>і з верхів'я гір сходу, і з дару відвічних пагірків,</verse>
        <verse osisID='Deut.33.16'>і з дару землі та її повноти. А милість Того, що в терновім кущі пробував, нехай прийде на голову Йосипа та на тім'я вирізненого між братами своїми.</verse>
        <verse osisID='Deut.33.17'>Величність його як вола його перворідного, а роги його роги буйвола, ними буде колоти народи всі разом, аж до кінців землі, а вони міріяди Єфремові, а вони Манасіїні тисячі.</verse>
        <verse osisID='Deut.33.18'>А про Завулона сказав: Радій, Завулоне, як будеш виходити, і ти, Іссахаре, у наметах своїх!</verse>
        <verse osisID='Deut.33.19'>Вони кличуть народи на гори, приносять там праведні жертви, бо будуть вони споживати достаток морський та скарби, зариті в піску.</verse>
        <verse osisID='Deut.33.20'>А про Ґада сказав: Благословенний, хто Ґада розширює! Він ліг, як левиця, і жере рам'я й череп.</verse>
        <verse osisID='Deut.33.21'>Забезпечив він частку для себе, бо там частка прихована від Праводавця, і прийшов із головами народу, виконав правду Господню і Його постанови з Ізраїлем.</verse>
        <verse osisID='Deut.33.22'>А на Дана сказав: Дан левів левчук, що з Башану вискакує.</verse>
        <verse osisID='Deut.33.23'>А на Нефталима сказав: Нефталим ситий милістю, і повен Господнього благословення, захід та південь посядь!</verse>
        <verse osisID='Deut.33.24'>А про Асира сказав: Асир благословенний найбільше з синів, уподобаний серед братів своїх, і в оливу вмочає він ногу свою.</verse>
        <verse osisID='Deut.33.25'>Залізо та мідь то запора твоя, а сила твоя як усі твої дні.</verse>
        <verse osisID='Deut.33.26'>Немає такого, як Бог, Єшуруне, що їде по небу на поміч тобі, а Своєю величністю їде на хмарах.</verse>
        <verse osisID='Deut.33.27'>Покрова твоя Бог Предвічний і ти в вічних раменах Його. І вигнав Він ворога перед тобою, і сказав: Повинищуй його!</verse>
        <verse osisID='Deut.33.28'>І перебуває Ізраїль безпечно, самотно, він Яковове джерело в Краї збіжжя й вина, а небо його сипле краплями росу.</verse>
        <verse osisID='Deut.33.29'>Ти блаженний, Ізраїлю! Який інший народ, якого спасає Господь, як тебе? Він Щит допомоги твоєї, і Меч Він твоєї величности. І будуть твої вороги при тобі упокорюватись, а ти по висотах їх будеш ступати.</verse>
      </chapter>
      <chapter osisID='Deut.34'>
        <verse osisID='Deut.34.1'>І вийшов Мойсей із моавських степів на гору Нево, на верхів'я Пісґі, що навпроти Єрихону, а Господь дав йому побачити ввесь Край: Ґілеад аж до Дану,</verse>
        <verse osisID='Deut.34.2'>і ввесь Нефталим, і край Єфрема та Манасії, і ввесь край Юди аж до Останнього моря,</verse>
        <verse osisID='Deut.34.3'>і південь, і рівнину долини Єрихону, пальмового міста аж до Цоару.</verse>
        <verse osisID='Deut.34.4'>І сказав Господь до нього: Оце той Край, що Я присягнув Авраамові, Ісакові та Якову, говорячи: Насінню твоєму Я дам його. Я вчинив, що ти бачиш його власними очима, та туди не перейдеш.</verse>
        <verse osisID='Deut.34.5'>І впокоївся там Мойсей, Господній раб, у моавському краї на приказ Господа.</verse>
        <verse osisID='Deut.34.6'>І похований він у долині в моавському краї навпроти Бет-Пеору, і ніхто не знає гробу його аж до цього дня.</verse>
        <verse osisID='Deut.34.7'>А Мойсей був віку ста й двадцяти літ, коли він помер, та не затемнилось око його, і вологість його не зменшилась.</verse>
        <verse osisID='Deut.34.8'>І оплакували Мойсея Ізраїлеві сини в моавських степах тридцять день, та й покінчилися дні оплакування жалоби за Мойсеєм.</verse>
        <verse osisID='Deut.34.9'>А Ісус, син Навинів, був повний духа мудрости, бо Мойсей поклав свої руки на нього. І слухали його Ізраїлеві сини, і робили, як Господь наказав був Мойсеєві.</verse>
        <verse osisID='Deut.34.10'>І не появився вже в Ізраїлі пророк, як Мойсей, що знав його Господь обличчя-в-обличчя,</verse>
        <verse osisID='Deut.34.11'>щодо всіх ознак та чуд, що Господь послав його чинити в єгипетськім краї фараонові й усім рабам його та всьому його краєві,</verse>
        <verse osisID='Deut.34.12'>і щодо всієї тієї сильної руки, і щодо всього того страху великого, що Мойсей чинив на очах усього Ізраїля.</verse>
      </chapter>
    </div></osisText>
</osis>