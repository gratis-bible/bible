<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='ru' osisIDWork='ukrub' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='ukrub'>
        <title>Ukrainian Version</title>
        <contributor>The Unbound Bible Biola University: Administrative Computing 13800 Biola Ave. La Mirada, CA 90639 United States of America 562-903-4722</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-23</date>
        <description/>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>ukrub</identifier>
        <source>ftp://unboundftp.biola.edu/pub/ukrainian_utf8.zip</source>
        <language type='IETF'>ru</language>
        <relation/>
        <coverage>provide the bible to then world</coverage>
        <rights>I think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>Видіння 2377 Ісаї 3470, Амосового 531 сина 1121, яке він був бачив 2372 8804 про Юдею 3063 та про Єрусалим 3389 за днів 3117 Уззії 5818, Йотама 3147, Ахаза 271 та Єзекії 3169, Юдиних 3063 царів 4428.</verse>
        <verse osisID='Isa.1.2'>Послухайте ви, небеса, і ти, земле, почуй, бо говорить Господь: Синів Собі виховав й викохав Я, а вони зняли бунт проти Мене!...</verse>
        <verse osisID='Isa.1.3'>Віл знає свого власника, а осел ясла пана свого, а Ізраїль не знає Мене, не звертає уваги народ Мій на Мене...</verse>
        <verse osisID='Isa.1.4'>О люду ти грішний, народе тяжкої провини, лиходійське насіння, сини-шкідники, ви покинули Господа, ви Святого Ізраїлевого понехтували, обернулись назад!</verse>
        <verse osisID='Isa.1.5'>У що будете биті ще, коли неслухняними далі ви будете? Хвора ваша вся голова, і все серце боляще...</verse>
        <verse osisID='Isa.1.6'>Від підошви ноги й аж до голови нема цілого місця на ньому: рани й ґудзі, та свіжі порази невичавлені, і не позав'язувані, і оливою не порозм'якшувані...</verse>
        <verse osisID='Isa.1.7'>Земля ваша спустошена, огнем спалені ваші міста, поле ваше, на ваших очах поїдають чужинці його, з того всього пустиня, немов з руйнування чужинців!...</verse>
        <verse osisID='Isa.1.8'>І позосталась Сіонська дочка, мов курінь в винограднику, мов шатро на ночліг в огірковому полі, як місто обложене...</verse>
        <verse osisID='Isa.1.9'>Коли б був Господь Саваот не лишив нам останку малого, ми були б як Содом, до Гоморри ми стали б подібні...</verse>
        <verse osisID='Isa.1.10'>Послухайте слова Господнього, содомські князі, почуйте Закон Бога нашого, народе гоморський,</verse>
        <verse osisID='Isa.1.11'>нащо Мені многота ваших жертов? говорить Господь. Наситився Я цілопаленнями баранів і жиром ситих телят, а крови биків та овець і козлів не жадаю!</verse>
        <verse osisID='Isa.1.12'>Як приходите ви, щоб явитися перед обличчям Моїм, хто жадає того з руки вашої, щоб топтали подвір'я Мої?</verse>
        <verse osisID='Isa.1.13'>Не приносьте ви більше марнотного дару, ваше кадило огида для Мене воно; новомісяччя та ті суботи і скликання зборів, не можу знести Я марноти цієї!...</verse>
        <verse osisID='Isa.1.14'>Новомісяччя ваші й усі ваші свята ненавидить душа Моя їх: вони стали Мені тягарем, Я змучений зносити їх...</verse>
        <verse osisID='Isa.1.15'>Коли ж руки свої простягаєте, Я мружу від вас Свої очі! Навіть коли ви молитву примножуєте, Я не слухаю вас, ваші руки наповнені кров'ю...</verse>
        <verse osisID='Isa.1.16'>Умийтесь, очистьте себе! Відкиньте зло ваших учинків із-перед очей Моїх, перестаньте чинити лихе!</verse>
        <verse osisID='Isa.1.17'>Навчіться чинити добро, правосуддя жадайте, карайте грабіжника, дайте суд сироті, за вдову заступайтесь!</verse>
        <verse osisID='Isa.1.18'>Прийдіть, і будемо правуватися, говорить Господь: коли ваші гріхи будуть як кармазин, стануть білі, мов сніг; якщо будуть червоні, немов багряниця, то стануть мов вовна вони!</verse>
        <verse osisID='Isa.1.19'>Як захочете ви та послухаєтесь, то будете добра землі споживати.</verse>
        <verse osisID='Isa.1.20'>А коли ви відмовитеся й неслухняними будете, меч пожере вас, бо уста Господні сказали оце!</verse>
        <verse osisID='Isa.1.21'>Як стало розпусницею вірне місто: було повне воно правосуддя, справедливість у нім пробувала, тепер же розбійники!</verse>
        <verse osisID='Isa.1.22'>Срібло твоє стало жужелицею, твоє питво водою розпущене...</verse>
        <verse osisID='Isa.1.23'>Князі твої вперті і друзі злодіям вони, хабара вони люблять усі та женуться за дачкою, не судять вони сироти, удовина справа до них не доходить...</verse>
        <verse osisID='Isa.1.24'>Тому то говорить Господь, Господь Саваот, Сильний Ізраїлів: О, буду Я тішитися над Своїми супротивниками, і помщусь на Своїх ворогах!</verse>
        <verse osisID='Isa.1.25'>І на тебе Я руку Свою оберну, і твою жужелицю немов лугом витоплю, і все твоє оливо повідкидаю!</verse>
        <verse osisID='Isa.1.26'>І верну твоїх суддів, як перше було, і твоїх радників, як напочатку. По цьому тебе будуть звати: місто справедливости, місто вірне!</verse>
        <verse osisID='Isa.1.27'>Правосуддям Сіон буде викуплений, а той, хто навернеться в нім, справедливістю.</verse>
        <verse osisID='Isa.1.28'>А знищення грішників та винуватців відбудеться разом, і ті, що покинули Господа, будуть понищені.</verse>
        <verse osisID='Isa.1.29'>І будете ви посоромлені за ті дуби, що їх пожадали, і застидаєтеся за садки, які вибрали ви.</verse>
        <verse osisID='Isa.1.30'>Бо станете ви, як той дуб, що листя всихає йому, і як сад, що не має води.</verse>
        <verse osisID='Isa.1.31'>І станеться сильний кострицею, його ж діло за іскру, і вони обоє попаляться разом, і не буде нікого, хто б те погасив!</verse>
      </chapter>
      <chapter osisID='Isa.2'>
        <verse osisID='Isa.2.1'>Слово, що його бачив Ісая, син Амосів, про Юдею та про Єрусалим:</verse>
        <verse osisID='Isa.2.2'>І станеться на кінці днів, міцно поставлена буде гора дому Господнього на шпилі гір, і піднята буде вона понад згір'я, і полинуть до неї всі люди.</verse>
        <verse osisID='Isa.2.3'>І підуть численні народи та й скажуть: Ходіть та зберімось на гору Господню, до дому Бога Якового, і доріг Своїх Він нас навчить, і ми підемо стежками Його! Бо вийде з Сіону Закон, і слово Господнє з Єрусалиму.</verse>
        <verse osisID='Isa.2.4'>І Він буде судити між людьми, і буде численні народи розсуджувати. І мечі свої перекують вони на лемеші, а списи свої на серпи. Не підійме меча народ проти народу, і більше не будуть навчатись війни!</verse>
        <verse osisID='Isa.2.5'>Доме Яковів, ідіть, і попростуємо в світлі Господньому!</verse>
        <verse osisID='Isa.2.6'>Бо Ти був покинув народа Свого, дім Яковів, бо повні безладдя зо сходу вони, та ворожбитів, немов филистимляни, і накладають із дітьми чужинців.</verse>
        <verse osisID='Isa.2.7'>І наповнився край його сріблом та золотом, і немає кінця його скарбам. І наповнився край його кіньми, і немає кінця колесницям його.</verse>
        <verse osisID='Isa.2.8'>І наповнився край його ідолами, він кланяється ділу рук своїх, тому, що зробили були його пальці,</verse>
        <verse osisID='Isa.2.9'>і поклонилась людина, і чоловік упокорився... А Ти їм не даруй!</verse>
        <verse osisID='Isa.2.10'>Іди в скелю, і сховайся у порох від страху Господнього, і від пишноти Його величі!</verse>
        <verse osisID='Isa.2.11'>Горді очі людини поникнуть, і буде обнижена людська високість, і буде високим Сам тільки Господь того дня!</verse>
        <verse osisID='Isa.2.12'>Бо настане день Господа Саваота на все горде й високе, і на все висунене, і понижене буде воно,</verse>
        <verse osisID='Isa.2.13'>і на всі кедри ливанські, високі та висунені, і на всілякі башанські дуби,</verse>
        <verse osisID='Isa.2.14'>і на всі гори високі, і на всі згір'я піднесені,</verse>
        <verse osisID='Isa.2.15'>і на всі башти високі, і на всі мури стрімкі,</verse>
        <verse osisID='Isa.2.16'>і на всі кораблі із Таршішу, і на все, на що дивимося пожадливо!</verse>
        <verse osisID='Isa.2.17'>І понизиться гордість людини, й обнижена буде високість людей, і буде високим Сам тільки Господь того дня,</verse>
        <verse osisID='Isa.2.18'>а божища зовсім минуться!</verse>
        <verse osisID='Isa.2.19'>І вони підуть до скельних печер та до пороху в ями від страху Господнього і від пишноти Його величі, коли прийде Він острах збудити на землі!</verse>
        <verse osisID='Isa.2.20'>Покине людина того дня божків своїх срібних і божків своїх золотих, що собі наробила була, щоб вклонятись кротам і кажанам,</verse>
        <verse osisID='Isa.2.21'>щоб піти у печери й розщілини скельні від страху Господнього і від слави величчя Його, коли прийде Він острах збудити на землі!</verse>
        <verse osisID='Isa.2.22'>Відкинься ж собі від людини, що віддих у носі її, бо защо її поважати?</verse>
      </chapter>
      <chapter osisID='Isa.3'>
        <verse osisID='Isa.3.1'>Бо Господь ось, Господь Саваот візьме з Єрусалиму й з Юдеї підпору й опору: усяку підпору від хліба, і всяку підпору води,</verse>
        <verse osisID='Isa.3.2'>лицаря та вояка, суддю та пророка, і чарівника та старого,</verse>
        <verse osisID='Isa.3.3'>п'ятдесятника та родовитого, і радника, і в мистецтві премудрого, і в закляттях умілого,</verse>
        <verse osisID='Isa.3.4'>і за правителів дам юнаків, і дітваки запанують над ними!</verse>
        <verse osisID='Isa.3.5'>І буде чавити народ один одного, і кожен свого ближнього! Повстане хлопчак на старого, а легковажений на поважаного...</verse>
        <verse osisID='Isa.3.6'>Бо схопить брат брата свого в домі батька свого та й скаже: Ти маєш одежу, то будь нашим правителем, і під рукою твоєю хай буде руїна оця!</verse>
        <verse osisID='Isa.3.7'>Того дня він підійме свій голос та й скаже: Не буду я рани обв'язувати вам, бо в домі моєму немає ні хліба, ні одягу, не настановляйте мене за правителя люду!</verse>
        <verse osisID='Isa.3.8'>Бо рухнув Єрусалим, і впала Юдея, бо їхній язик та їхній чин проти Господа, щоб упертими бути очам Його слави...</verse>
        <verse osisID='Isa.3.9'>Проти них свідчить вираз лиця їхнього, а гріх свій вони виявляють, немов той Содом, не перечать. Горе їхній душі, бо вчинили вони собі зло!</verse>
        <verse osisID='Isa.3.10'>Скажіте про праведного: Буде добре йому, бо вони споживуть плід учинків своїх.</verse>
        <verse osisID='Isa.3.11'>Та горе безбожному, зле, бо йому буде зроблений чин його рук!</verse>
        <verse osisID='Isa.3.12'>Народ Мій, дітиська його утискають, а жінки мають гору над ним... Народе ти Мій, твої провідники вчинили блудячим тебе, і дорогу стежок твоїх сплутали!</verse>
        <verse osisID='Isa.3.13'>Господь став на прю, і стоїть, щоб судити народи.</verse>
        <verse osisID='Isa.3.14'>Господь іде на суд, щоб судитись з старшими народу Свого та з вождями його: Ви виноградника знищили, грабунок з убогого в ваших домах!</verse>
        <verse osisID='Isa.3.15'>Що це сталося вам, що народ Мій ви гнобите та утискаєте вбогих? Так говорить Господь, Бог Саваот.</verse>
        <verse osisID='Isa.3.16'>І промовив Господь: Зате, що дочки Сіонські загорділи, і ходять витягненошиї, і моргають очима, і все ходять дрібними крочками, і дзвонять спряжками на ногах своїх,</verse>
        <verse osisID='Isa.3.17'>тому вчинить Господь тім'я Сіонських дочок паршивим, і їхній сором обнажить Господь!...</verse>
        <verse osisID='Isa.3.18'>Того дня поскидає Господь окрасу спряжок на їхніх ногах, і чільця, і місяці,</verse>
        <verse osisID='Isa.3.19'>сережки, нараменники, і серпанки,</verse>
        <verse osisID='Isa.3.20'>і завої, і ланцюжки на ногах, і пояски, і пляшечки з пахощами, і чарівничі привіски,</verse>
        <verse osisID='Isa.3.21'>персні, і сережки носові,</verse>
        <verse osisID='Isa.3.22'>чудові убрання, і окриття, і намітки та торби,</verse>
        <verse osisID='Isa.3.23'>дзеркала й льняні хитони та турбани, і прозорі покривала.</verse>
        <verse osisID='Isa.3.24'>І станеться, замість бальзаму сморід буде, і замість пояса шнур, а замість мистецько укладених кучерів лисина, і замість хитона цінного верета з паском, а замість краси спаленина!</verse>
        <verse osisID='Isa.3.25'>Попадають мужі твої від меча, а лицарство твоє на війні,</verse>
        <verse osisID='Isa.3.26'>і будуть стогнати та плакати ворота її, і буде спустошена, й сяде на землю Сіонська дочка...</verse>
      </chapter>
      <chapter osisID='Isa.4'>
        <verse osisID='Isa.4.1'>І того дня сім жінок схоплять мужа одного, говорячи: Ми будемо їсти свій хліб, і зодягатимем одіж свою, тільки йменням твоїм хай нас кличуть, забери ти наш сором!</verse>
        <verse osisID='Isa.4.2'>Того дня буде парость Господня красою та славою, плід же земний величністю та пишнотою для врятованих із Ізраїля.</verse>
        <verse osisID='Isa.4.3'>І буде зосталий в Сіоні й полишений в Єрусалимі, святим буде зватися він, кожен, хто жити записаний в Єрусалимі,</verse>
        <verse osisID='Isa.4.4'>коли нечистоту Господь змиє з сіонських дочок, а кров Єрусалиму сполоще з-посеред його духом права та духом очищення.</verse>
        <verse osisID='Isa.4.5'>І створить Господь над усяким житлом на Сіонській горі та над місцем зібрання удень хмару, вночі ж дим і блиск огню полум'яного, бо над всякою славою буде покрова...</verse>
        <verse osisID='Isa.4.6'>І буде шатро удень тінню від спеки, і захистом та укриттям від негоди й дощу!</verse>
      </chapter>
      <chapter osisID='Isa.5'>
        <verse osisID='Isa.5.1'>Заспіваю ж я вам про Свойого Улюбленого пісню любовну про Його виноградника! На плодючому версі гори виноградника мав був Мій Приятель.</verse>
        <verse osisID='Isa.5.2'>І обкопав Він його, й від каміння очистив його, і виноградом добірним його засадив, і башту поставив посеред його, і витесав у ньому чавило, і чекав, що родитиме він виноград, та він уродив дикі ягоди!</verse>
        <verse osisID='Isa.5.3'>Тепер же ти, єрусалимський мешканче та мужу юдейський, розсудіть но між Мною й Моїм виноградником:</verse>
        <verse osisID='Isa.5.4'>що ще можна вчинити було для Мого виноградника, але Я не зробив того в ньому? Чому Я чекав, що родитиме він виноград, а він уродив дикі ягоди?</verse>
        <verse osisID='Isa.5.5'>А тепер завідомлю Я вас, що зроблю для Свого виноградника: живопліт його викину, і він буде на знищення, горожу його розвалю, і він на потоптання буде,</verse>
        <verse osisID='Isa.5.6'>зроблю Я загубу йому, він не буде обтинаний ані підсапуваний, і виросте терня й будяччя на ньому, а хмарам звелю, щоб дощу не давали на нього!</verse>
        <verse osisID='Isa.5.7'>Бо виноградник Господа Саваота то Ізраїлів дім, а муж Юди коханий Його саджанець. Сподівавсь правосуддя, та ось кроволиття, сподівавсь справедливости Він, та ось зойк...</verse>
        <verse osisID='Isa.5.8'>Горе тим, що долучують дома до дому, а поле до поля приточують, аж місця бракує для інших, так ніби самі сидите серед краю!</verse>
        <verse osisID='Isa.5.9'>В мої уші сказав був Господь Саваот: Направду, багато домів попустошені будуть, великі та добрі, і не буде мешканця для них.</verse>
        <verse osisID='Isa.5.10'>Бо десять загонів землі виноградника бата одного вродять, а насіння одного хомера породить ефу.</verse>
        <verse osisID='Isa.5.11'>Горе тим, що встають рано вранці і женуть за напоєм п'янким, і тривають при нім аж до вечора, щоб вином розпалятись!</verse>
        <verse osisID='Isa.5.12'>І сталася цитра та арфа, бубон та сопілка й вино за їхню гулянку, а на діло Господнє не дивляться, не вбачають Його чину рук.</verse>
        <verse osisID='Isa.5.13'>Тому піде народ Мій на вигнання непередбачено, і вельможі його голодуватимуть, а натовп його висохне з прагнення...</verse>
        <verse osisID='Isa.5.14'>Тому то розширив шеол пожадливість свою і безмірно розкрив свою пащу, і зійде до нього його пишнота, і його натовп, і гуркіт його, й ті, що тішаться в ньому.</verse>
        <verse osisID='Isa.5.15'>І людина понижиться, і упокориться муж, а очі високих поникнуть,</verse>
        <verse osisID='Isa.5.16'>а Господь Саваот возвеличиться в суді, і Бог Святий виявить святість Свою в справедливості!</verse>
        <verse osisID='Isa.5.17'>І пастися будуть овечки, немов би на луці своїй, а зоставлене з ситих чужі поїдять.</verse>
        <verse osisID='Isa.5.18'>Горе тим, що вину притягають до себе шнурами марноти, а гріх як мотуззям від воза,</verse>
        <verse osisID='Isa.5.19'>та кажуть: Хай квапиться Він, хай принаглить Свій чин, щоб ми бачили, а постанова Святого Ізраїлевого хай наблизиться і нехай прийде і пізнаємо ми!</verse>
        <verse osisID='Isa.5.20'>Горе тим, що зло називають добром, а добро злом, що ставлять темноту за світло, а світло за темряву, що ставлять гірке за солодке, а солодке за гірке!</verse>
        <verse osisID='Isa.5.21'>Горе мудрим у власних очах та розумним перед собою самим!</verse>
        <verse osisID='Isa.5.22'>Горе тим, що хоробрі винце попивати, і силачі на мішання п'янкого напою,</verse>
        <verse osisID='Isa.5.23'>що несправедливого чинять в суді за хабар справедливим, а праведність праведного усувають від нього...</verse>
        <verse osisID='Isa.5.24'>Тому, як огненний язик пожирає стерню, а від полум'я никне трава, отак спорохнявіє корінь у них, і рознесеться їхній цвіт, немов курява, бо від себе відкинули Закон Господа Саваота, і знехтували вони слово Святого Ізраїлевого!</verse>
        <verse osisID='Isa.5.25'>Тому запалився гнів Господа на народ Його, і на нього Він витягнув руку Свою, та й уразив його: і захиталися гори, і сталось їхнього трупу, як сміття серед вулиць!... При цьому всьому не відвернувсь Його гнів, і витягнена ще рука Його!</verse>
        <verse osisID='Isa.5.26'>І підійме прапора народу здалека, і засвище йому з кінця краю, і прийде він хутко та легко,</verse>
        <verse osisID='Isa.5.27'>немає між ними утомленого та такого, який би спіткнувся! Не дримає ніхто і не спить, а пояс із стегон його не здіймається та не зривається шнур при взутті його.</verse>
        <verse osisID='Isa.5.28'>Його стріли погострені, і всі луки його понатягувані. Копита у коней його немов кремінь вважаються, а колеса його немов вихор.</verse>
        <verse osisID='Isa.5.29'>Його рик як левиці, і він заричить, немов ті левчуки, і він загарчить, і здобич ухопить, й її понесе, і ніхто не врятує!</verse>
        <verse osisID='Isa.5.30'>І на нього ревітиме він того дня, як те море реве... І погляне на землю, а там густа темрява, і світло померкло у хмарах її...</verse>
      </chapter>
      <chapter osisID='Isa.6'>
        <verse osisID='Isa.6.1'>Року смерти царя Озії бачив я Господа, що сидів на високому та піднесеному престолі, а кінці одежі Його переповнювали храм.</verse>
        <verse osisID='Isa.6.2'>Серафими стояли зверху Його, по шість крил у кожного: двома закривав обличчя своє, і двома закривав ноги свої, а двома літав.</verse>
        <verse osisID='Isa.6.3'>І кликав один до одного й говорив: Свят, свят, свят Господь Саваот, уся земля повна слави Його!</verse>
        <verse osisID='Isa.6.4'>І захиталися чопи порогів від голосу того, хто кликав, а храм переповнився димом!</verse>
        <verse osisID='Isa.6.5'>Тоді я сказав: Горе мені, бо я занапащений! Бо я чоловік нечистоустий, і сиджу посеред народу нечистоустого, а очі мої бачили Царя, Господа Саваота!</verse>
        <verse osisID='Isa.6.6'>І прилетів до мене один з Серафимів, а в руці його вугіль розпалений, якого він узяв щипцями з-над жертівника.</verse>
        <verse osisID='Isa.6.7'>І він доторкнувся до уст моїх та й сказав: Ось доторкнулося це твоїх уст, і відійшло беззаконня твоє, і гріх твій окуплений.</verse>
        <verse osisID='Isa.6.8'>І почув я голос Господа, що говорив: Кого Я пошлю, і хто піде для Нас? А я відказав: Ось я, пошли Ти мене!</verse>
        <verse osisID='Isa.6.9'>А Він проказав: Іди, і скажеш народові цьому: Ви будете чути постійно, та не зрозумієте, і будете бачити завжди, але не пізнаєте.</verse>
        <verse osisID='Isa.6.10'>Учини затужавілим серце народу цього, і тяжкими зроби його уші, а очі йому позаклеюй, щоб не бачив очима своїми, й ушима своїми не чув, і щоб не зрозумів своїм серцем, і не навернувся, і не був уздоровлений він!</verse>
        <verse osisID='Isa.6.11'>І сказав я: Аж доки, о Господи? А Він відказав: Аж доки міста спустіють без мешканця, і доми без людей, а земля спустошена буде зовсім...</verse>
        <verse osisID='Isa.6.12'>І віддалить людину Господь, і буде велике опущення серед землі...</verse>
        <verse osisID='Isa.6.13'>І коли позостанеться в ній ще десята частина, вона знову спустошена буде... Але мов з теребинту й мов з дубу, зостанеться в них пень по зрубі, насіння бо святости пень їхній!</verse>
      </chapter>
      <chapter osisID='Isa.7'>
        <verse osisID='Isa.7.1'>І сталося за днів Ахаза, сина Йотама, Уззіїного сина, царя Юди, вийшов Рецін, цар сирійський, і Пеках, син Ремаліїн, цар Ізраїлів, до Єрусалиму на війну на нього, та не міг звоювати його.</verse>
        <verse osisID='Isa.7.2'>І сповіщено Давидів дім, і сказано: Став табором Арам у землі Єфремовій. І захиталося серце його й серце народу його, як хитаються лісові дерева від вітру!</verse>
        <verse osisID='Isa.7.3'>І сказав Господь до Ісаї: Вийди навпроти Ахаза, ти та твій син Шеар-Яшув, до кінця водоводу горішнього ставу, на биту дорогу Поля-Валюшників.</verse>
        <verse osisID='Isa.7.4'>І скажеш до нього: Стережися й будь спокійний, не бійся, а серце твоє нехай не м'якне через два залишки тих димлячих головешок, від полум'я гніву Реціна й Арама та сина Ремаліїного,</verse>
        <verse osisID='Isa.7.5'>за те, що Арам, Єфрем та син Ремаліїн радили проти тебе лихе, говорячи:</verse>
        <verse osisID='Isa.7.6'>Ходім на Юдею та її налякаємо, і здобудемо для себе, і настановимо царем серед нього Тавеїлового сина.</verse>
        <verse osisID='Isa.7.7'>Так сказав Господь Бог: Цього не станеться й не буде!</verse>
        <verse osisID='Isa.7.8'>Бо голова Араму Дамаск, а голова Дамаску Рецін, та ще шістдесят і п'ять літ, і буде зламаний Єфрем, так що перестане бути народом!</verse>
        <verse osisID='Isa.7.9'>А голова Єфрему Самарія, а голова Самарії син Ремаліїн. Якщо ви не повірите, то не встоїте.</verse>
        <verse osisID='Isa.7.10'>І Господь далі говорив до Ахаза й казав:</verse>
        <verse osisID='Isa.7.11'>Зажадай собі знака від Господа, Бога твого, і зійди глибоко до шеолу, або зійди високо догори!</verse>
        <verse osisID='Isa.7.12'>А Ахаз відказав: Не пожадаю я, і не буду спокушувати Господа.</verse>
        <verse osisID='Isa.7.13'>І він сказав: Послухайте, доме Давидів, чи мало вам трудити людей, що трудите також Бога мого?</verse>
        <verse osisID='Isa.7.14'>Тому Господь Сам дасть вам знака: Ось Діва в утробі зачне, і Сина породить, і назвеш ім'я Йому: Еммануїл.</verse>
        <verse osisID='Isa.7.15'>Масло та мед буде Він споживати, аж поки не пізнає того, як зло відкидати та добро вибирати.</verse>
        <verse osisID='Isa.7.16'>Бо поки пізнає Та Дитина, як зло відкидати та добро вибирати, буде покинена та земля, що ти лякаєшся перед двома царями її.</verse>
        <verse osisID='Isa.7.17'>Спровадить Господь на тебе, і на народ твій, і на дім батька твого дні, які не приходили від дня відступлення Єфрема від Юди, спровадить царя асирійського.</verse>
        <verse osisID='Isa.7.18'>І станеться в день той, привабить Господь муху, що в кінці рік Єгипту, та бджолу, що в асирійському краї,</verse>
        <verse osisID='Isa.7.19'>і вони прилетять, та усядуться всі по проваллях стрімких та по щілинах скельних, і в усіх терновиннях, та на луках усіх...</verse>
        <verse osisID='Isa.7.20'>Дня того оголить Господь немов бритвою, найнятою по тім боці ріки, царем асирійським, голову та волосся ніг, забере також бороду.</verse>
        <verse osisID='Isa.7.21'>І буде дня того, що хто прогодує корівку та дві штуки худоби дрібної,</verse>
        <verse osisID='Isa.7.22'>то станеться, що від многоти молока, що надоїть, споживатиме масло, бо масло та мед буде їсти всякий, хто зостанеться серед землі.</verse>
        <verse osisID='Isa.7.23'>І буде дня того: кожне місце, що в нім буде тисяча лоз винограду на тисячу срібла, стане терниною та будяком!</verse>
        <verse osisID='Isa.7.24'>Зо стрілами й з луком він буде ходити туди, бо стане терниною та будяком уся земля...</verse>
        <verse osisID='Isa.7.25'>А на всі гори, що заступом копано їх, ти не зійдеш туди, бо будеш боятись тернини й будяччя, і стануться місцем вони, куди волів посилатимуть, і топтатимуть вівці його...</verse>
      </chapter>
      <chapter osisID='Isa.8'>
        <verse osisID='Isa.8.1'>І промовив до мене Господь: Візьми собі велику таблицю, і напиши на ній людським письмом: Квапиться здобич, скорий грабіж.</verse>
        <verse osisID='Isa.8.2'>І взяв я за свідків собі свідків вірних, священика Урію та Захарія, Єверехіїного сина.</verse>
        <verse osisID='Isa.8.3'>І зблизився я до пророчиці, і вона зачала, і породила сина. Господь же до мене промовив: Назви ім'я йому: Квапиться здобич, скорий грабіж.</verse>
        <verse osisID='Isa.8.4'>Бо поки юнак той умітиме кликати Батьку мій, та: Мамо моя, понесеться багатство Дамаску та здобич Самарії перед обличчя царя асирійського.</verse>
        <verse osisID='Isa.8.5'>І Господь ще далі говорив до мене й казав:</verse>
        <verse osisID='Isa.8.6'>За те, що народ цей знехтував воду Сілоамську, яка тихо пливе, і має радість з Реціном і з сином Ремаліїним,</verse>
        <verse osisID='Isa.8.7'>то тому ось Господь піднесе на них воду ріки, сильну й велику, царя асирійського та всю славу його. І підійметься вона понад усі свої річища, і піде понад усі береги свої.</verse>
        <verse osisID='Isa.8.8'>І перейде по Юді вона, заллє та затопить, аж до шиї досягне, і розтягне вона свої крила на всю широчінь твого краю, о Еммануїле!</verse>
        <verse osisID='Isa.8.9'>Озлобляйтесь народи, й збентежені будете, почуй, уся земле далека! Озбройтесь, і збентежені будете, озбройтесь, і збентежені будете!</verse>
        <verse osisID='Isa.8.10'>Радьте раду і буде вона поруйнована, слово кажіть і не збудеться, бо з нами Бог!</verse>
        <verse osisID='Isa.8.11'>Бо так говорив був до мене Господь у силі Своєї руки надо мною, й остерігав мене, щоб не ходити дорогою цього народу, і казав:</verse>
        <verse osisID='Isa.8.12'>Не кажіть змова на все, на що каже змова цей народ, і не бійтесь того, чого він боїться, і не лякайтеся!</verse>
        <verse osisID='Isa.8.13'>Господа Саваота Його свято шануйте, і Його вам боятись, Його вам лякатись!</verse>
        <verse osisID='Isa.8.14'>І буде Він за святиню, і за камінь спотикання, і за скелю спокуси для двох домів Ізраїля, за сітку й за пастку для мешканця Єрусалиму.</verse>
        <verse osisID='Isa.8.15'>І спіткнуться об них багатохто, і попадають, і будуть поламані, і заплутаються, і будуть схоплені.</verse>
        <verse osisID='Isa.8.16'>Зв'яжи свідоцтво, запечатай Закона між Моїми учнями.</verse>
        <verse osisID='Isa.8.17'>І я буду чекати Господа, що ховає лице Своє від Якового дому, і буду надіятись на Нього.</verse>
        <verse osisID='Isa.8.18'>Ось я та ті діти, що дав мені Господь, вони на знаки та на чуда в Ізраїлі від Господа Саваота, що пробуває на горі Сіон.</verse>
        <verse osisID='Isa.8.19'>А коли вам скажуть: Запитуйте духів померлих та чародіїв, що цвірінькають та муркають, то відповісте: Чи ж народ не звертається до свого Бога? За живих питатися мертвих?</verse>
        <verse osisID='Isa.8.20'>До Закону й свідоцтва! Як вони не так кажуть, як це, то немає для них зорі ранньої!</verse>
        <verse osisID='Isa.8.21'>І буде блукати утискуваний та голодний. І станеться, коли він зголодніє, то запіниться, і прокляне царя свого та Бога свого, і погляне догори,</verse>
        <verse osisID='Isa.8.22'>і подивиться він на землю, аж ось тут горе та темнота, темрява утиску, і він буде пхнутий у темність...</verse>
      </chapter>
      <chapter osisID='Isa.9'>
        <verse osisID='Isa.9.1'>(8-23) Бо не буде темноти для того, хто утискуваний. Перша пора злегковажила була край Завулонів та край Нефталимів, а остання прославить дорогу приморську, другий бік Йордану, округу поганів.</verse>
        <verse osisID='Isa.9.2'>(9-1) Народ, який в темряві ходить, Світло велике побачить, і над тими, хто сидить у краю тіні смерти, Світло засяє над ними!</verse>
        <verse osisID='Isa.9.3'>(9-2) Ти помножиш народ цей, Ти збільшиш йому радість. Вони перед лицем Твоїм будуть радіти, як радіють в жнива, як тішаться в час, коли ділять здобич!</verse>
        <verse osisID='Isa.9.4'>(9-3) Бо зламав Ти ярмо тягару його, і кия з рамена його, жезло його пригнобителя, як за днів Мадіяма.</verse>
        <verse osisID='Isa.9.5'>(9-4) Усякий бо чобіт військовий, що гупає гучно, та одежа, поплямлена кров'ю, стане все це пожежею, за їжу огню!</verse>
        <verse osisID='Isa.9.6'>(9-5) Бо Дитя народилося нам, даний нам Син, і влада на раменах Його, і кликнуть ім'я Йому: Дивний Порадник, Бог сильний, Отець вічности, Князь миру.</verse>
        <verse osisID='Isa.9.7'>(9-6) Без кінця буде множитися панування та мир на троні Давида й у царстві його, щоб поставити міцно його й щоб підперти його правосуддям та правдою відтепер й аж навіки, ревність Господа Саваота це зробить!</verse>
        <verse osisID='Isa.9.8'>(9-7) Проти Якова слово послав був Господь, а впало воно на Ізраїля,</verse>
        <verse osisID='Isa.9.9'>(9-8) і пізнає народ, увесь він, Єфрем та мешканець Самарії, що говорять з пихою й надутістю серця:</verse>
        <verse osisID='Isa.9.10'>(9-9) Попадали цегли, а ми побудуємо з каменя тесаного, сікомори позрубувано, та замінимо їх кедрами!</verse>
        <verse osisID='Isa.9.11'>(9-10) Та над ним Господь зміцнив противників Реціна, а його ворогів нацькував:</verse>
        <verse osisID='Isa.9.12'>(9-11) Арама попереду, а филистимлян позаду, і пожерли Ізраїля цілою пащею... При цьому всьому не відвернувсь Його гнів, і витягнена ще рука Його!</verse>
        <verse osisID='Isa.9.13'>(9-12) Та народ не звернувся до Того, Хто вразив його, і не шукали Господа Саваота...</verse>
        <verse osisID='Isa.9.14'>(9-13) Тому то Господь відсік від Ізраїля голову й хвіст, пальму й очеретину за одного дня.</verse>
        <verse osisID='Isa.9.15'>(9-14) Старий та поважаний це та голова, а пророк, що навчає неправди, це хвіст.</verse>
        <verse osisID='Isa.9.16'>(9-15) І сталося, що поводатарі цього народу зробилися звідниками, і гинуть проваджені ними.</verse>
        <verse osisID='Isa.9.17'>(9-16) Тому то його юнаками радіти не буде Господь, а до сиріт його й його вдів милосердя не матиме, бо кожен безбожний й злочинець, і злобне всі уста говорять. При цьому всьому не відвернувсь Його гнів, і витягнена ще рука Його!...</verse>
        <verse osisID='Isa.9.18'>(9-17) Бо злоба горить, як огонь, пожирає тернину й будяччя, і палає по запустах лісу, і крутяться вверх стовпи диму...</verse>
        <verse osisID='Isa.9.19'>(9-18) Від лютости Господа Саваота земля загориться, і стане народ, як пожива огню, і не пощадить жоден брата свого!...</verse>
        <verse osisID='Isa.9.20'>(9-19) І різати буде праворуч, та буде голодний, і жертиме зліва, але не насититься, кожен жертиме тіло рамена свого:</verse>
        <verse osisID='Isa.9.21'>(9-20) Манасія Єфрема, а Єфрем Манасію, разом обоє на Юду... При цьому всьому не відвернувсь Його гнів, і витягнена ще рука Його!...</verse>
      </chapter>
      <chapter osisID='Isa.10'>
        <verse osisID='Isa.10.1'>Горе законодавцям несправедливим, та писарям, які пишуть на лихо,</verse>
        <verse osisID='Isa.10.2'>щоб від правосуддя усунути бідних, і щоб відняти права від убогих народу Мого, щоб стали вдовиці здобичею їм, і пограбувати сиріт...</verse>
        <verse osisID='Isa.10.3'>А що ви чинитимете в день навіщення, і наглої згуби, що прийде здалека, до кого втечете за поміччю, і де позоставите славу свою?</verse>
        <verse osisID='Isa.10.4'>Нічого не лишиться тільки зігнутися між полоненими, і попадати між позабиваними... При цьому всьому не відвернувсь Його гнів, і витягнена ще рука Його!...</verse>
        <verse osisID='Isa.10.5'>Біда асирійцеві, жезлові гніву Мого, а кий у руках його це пересердя Моє!</verse>
        <verse osisID='Isa.10.6'>На люд нечестивий пошлю Я його, про народ Мого гніву йому накажу, щоб набрати здобичі й вчинити грабунок, і щоб потоптати його, як болото на вулицях.</verse>
        <verse osisID='Isa.10.7'>Та не так він собі розуміє, а серце його не так мислить, бо в серці його щоб немало народів понищити та погубити!</verse>
        <verse osisID='Isa.10.8'>Бо говорить: Хіба мої провідники разом усі не царі?</verse>
        <verse osisID='Isa.10.9'>Чи ж Кално не такий, як Кархеміш? Чи ж Хамат не такий, як Арпад? Хіба ж не така Самарія, як Дамаск?</verse>
        <verse osisID='Isa.10.10'>Тому що рука моя царства божків досягла, а в них більші боввани, як в Єрусалимі та в Самарії,</verse>
        <verse osisID='Isa.10.11'>то хіба не зроблю я так само для Єрусалиму й бовванів його, як зробив я був для Самарії й божків її?</verse>
        <verse osisID='Isa.10.12'>І станеться, як доконає ввесь чин Свій Господь на Сіонській горі та в Єрусалимі, то скаже: Навіщу я плоди гордовитости серця царя асирійського та пишноту чванливих очей його!</verse>
        <verse osisID='Isa.10.13'>Бо він каже: Вчинив я це міццю своєї руки й своїм розумом, я бо розумний, і відміняю границі народів, а їхній маєток грабую, й як сильний, скидаю пануючих!</verse>
        <verse osisID='Isa.10.14'>І досягла, мов кубло те, багатства народів рука моя, й як збирають покинені яйця, я всю землю зібрав, і ніхто не порушив крилом, і дзюбка не відкрив, і не зацвірінькав...</verse>
        <verse osisID='Isa.10.15'>Чи буде сокира пишатися понад свого рубача? Чи понад свого пилувальника буде гордитися пилка? Ніби жезло повищує тих, хто його підіймає, ніби підносить кий того, хто не є дерево!</verse>
        <verse osisID='Isa.10.16'>Зате Господь, Бог Саваот пошле сухорлявість на ситих його, і під його славою полум'я буде палати, немов би пожар!</verse>
        <verse osisID='Isa.10.17'>І Світло Ізраїля стане огнем, а Святий його полум'ям, і запалить воно, й пожере його терня й будяччя його в один день!</verse>
        <verse osisID='Isa.10.18'>І славу лісу його й його саду вигубить Він від душі й аж до тіла, і буде, що знидіє він, мов той хворий,</verse>
        <verse osisID='Isa.10.19'>і буде останок дерев його лісу такий нечисленний, що й хлопець їх спише!</verse>
        <verse osisID='Isa.10.20'>І станеться в день той, останок Ізраїля і врятовані дому Якова не будуть вже більш опиратись на того, хто б'є їх, й обіпруться у правді на Господа, Святого Ізраїлевого.</verse>
        <verse osisID='Isa.10.21'>Рештки навернуться, рештки Якова, до Сильного Бога.</verse>
        <verse osisID='Isa.10.22'>Бо коли б був народ твій, Ізраїль, як морський пісок, тільки рештки із нього навернуться! Загибіль призначена є, щоб виповнилась справедливість,</verse>
        <verse osisID='Isa.10.23'>бо виконає Господь, Бог Саваот постановлену згубу посеред всієї землі.</verse>
        <verse osisID='Isa.10.24'>Тому так промовляє Господь, Бог Саваот: Мій народе, мешканче Сіону, не бійсь асирійця! Він палицею тебе вдарить, і кия свого підійме на тебе, як колись на дорозі єгипетській.</verse>
        <verse osisID='Isa.10.25'>Бо мало ще, трохи побуде, та й скінчиться лють, і звернеться гнів Мій на знищення їх!</verse>
        <verse osisID='Isa.10.26'>І збудить на нього бича Господь Саваот, як уразив був Він Мадіяма при скелі Орев, і кий Його буде на морі, і його Він простягне, як колись на Єгипет!</verse>
        <verse osisID='Isa.10.27'>І станеться в день той, з твого рамена тягар його здійметься, а з-над шиї твоєї ярмо його, і через ситість ярмо буде знищене!</verse>
        <verse osisID='Isa.10.28'>Він прийде навпроти Айяту, перейде в Мігрон, свої речі складе до Міхмашу.</verse>
        <verse osisID='Isa.10.29'>Перейдуть провалля, Гева ночліг нам, затремтіла Рама, утекла Саулова Гів'а.</verse>
        <verse osisID='Isa.10.30'>Заголоси ти, о дочко Галліму, послухай, Лаїше, о бідний Анатоте!</verse>
        <verse osisID='Isa.10.31'>Мадмена розбіглась, мешканці Гевіму втікають...</verse>
        <verse osisID='Isa.10.32'>Ще сьогодні зостанеться він у Нові; своєю рукою грозить горі дочки Сіону, пагірку Єрусалиму.</verse>
        <verse osisID='Isa.10.33'>Ось Господь, Бог Саваот відтинає галузки застрашальною силою, і найвищі поставою будуть постинані, а високі будуть понижені.</verse>
        <verse osisID='Isa.10.34'>І буде обтята навколо залізом гущавина лісу, і Ліван упаде від Могутнього!</verse>
      </chapter>
      <chapter osisID='Isa.11'>
        <verse osisID='Isa.11.1'>І вийде Пагінчик із пня Єссеєвого, і Галузка дасть плід із коріння його.</verse>
        <verse osisID='Isa.11.2'>І спочине на Нім Дух Господній, дух мудрости й розуму, дух поради й лицарства, дух пізнання та страху Господнього.</verse>
        <verse osisID='Isa.11.3'>Його уподобання в страху Господньому, і Він не на погляд очей своїх буде судити, і не на послух ушей Своїх буде рішати,</verse>
        <verse osisID='Isa.11.4'>але буде судити убогих за правдою, і правосуддя чинитиме слушно сумирним землі. І вдарить Він землю жезлом Своїх уст, а віддихом губ Своїх смерть заподіє безбожному.</verse>
        <verse osisID='Isa.11.5'>І станеться поясом клубів Його справедливість, вірність же поясом стегон Його!</verse>
        <verse osisID='Isa.11.6'>І замешкає вовк із вівцею, і буде лежати пантера з козлям, і будуть разом телятко й левчук, та теля відгодоване, а дитина мала їх водитиме!</verse>
        <verse osisID='Isa.11.7'>А корова й ведмідь будуть пастися разом, разом будуть лежати їхні діти, і лев буде їсти солому, немов та худоба!</verse>
        <verse osisID='Isa.11.8'>І буде бавитися немовлятко над діркою гада, і відняте від перс дитинча простягне свою руку над нору гадюки,</verse>
        <verse osisID='Isa.11.9'>не вчинять лихого та шкоди не зроблять на всій святій Моїй горі, бо земля буде повна пізнання Господнього так, як море вода покриває!</verse>
        <verse osisID='Isa.11.10'>І станеться в день той: до Кореня Єссеєвого, що стане прапором народам, погани звертатися будуть до Нього, і буде славою місце спочинку Його!</verse>
        <verse osisID='Isa.11.11'>І станеться в день той, і знову подруге простягне Господь Свою руку, щоб набути останок народу Свого, що полишиться з Ашшуру й з Єгипту, і з Патросу та з Етіопії, і з Еламу й з Шін'ару, і з Хамату, та з морських островів.</verse>
        <verse osisID='Isa.11.12'>І поганам підійме Він прапора, і згромадить вигнанців Ізраїля, і розпорошення Юди збере з чотирьох країв світу!</verse>
        <verse osisID='Isa.11.13'>І спиниться заздрість Єфрема, і витяті будуть супротивники Юди, не буде вже заздрити Юді Єфрем, а Юда не буде гнобити Єфрема.</verse>
        <verse osisID='Isa.11.14'>І вони полетять на плече филистимлян до моря, пограбують гуртом синів сходу, на Едома й Моава вони накладуть свою руку, і діти Аммона їх слухати будуть.</verse>
        <verse osisID='Isa.11.15'>І вчинить закляттям Господь затоку моря Єгипетського, і руку Свою простягне на ріку в сильнім вітрі Своїм, і на сім потоків розділить її, й буде можна її у взутті переходити.</verse>
        <verse osisID='Isa.11.16'>І буде широка дорога для решти народу Його, що з Ашшуру зостанеться, як була для Ізраїля в день, коли він виходив із краю єгипетського.</verse>
      </chapter>
      <chapter osisID='Isa.12'>
        <verse osisID='Isa.12.1'>І ти скажеш дня того: Хвалю Тебе, Господи, бо Ти гнівавсь на мене, та гнів Твій вщухає, й мене Ти порадуєш,</verse>
        <verse osisID='Isa.12.2'>оце, Бог спасіння моє! Безпечний я, і не боюсь, бо Господь, Господь сила моя та мій спів, і спасінням для мене Він став!</verse>
        <verse osisID='Isa.12.3'>І ви в радості будете черпати воду з спасенних джерел!</verse>
        <verse osisID='Isa.12.4'>І скажете ви того дня: Дякуйте Господу, кличте Імення Його, сповістіть між народів про вчинки Його, пригадайте, що Ймення Його превеличне!</verse>
        <verse osisID='Isa.12.5'>Співайте для Господа, Він бо величне вчинив, і хай це буде знане по цілій землі!</verse>
        <verse osisID='Isa.12.6'>Радій та співай, ти мешканко Сіону, бо серед тебе Великий, Святий Ізраїлів!</verse>
      </chapter>
      <chapter osisID='Isa.13'>
        <verse osisID='Isa.13.1'>Пророцтво про Вавилон, що бачив Ісая, син Амосів.</verse>
        <verse osisID='Isa.13.2'>Підійміте прапора на лисую гору, кличте їх голосніш, помахайте рукою, щоб ішли у ворота!</verse>
        <verse osisID='Isa.13.3'>Я звелів був Своїм посвяченим, теж покликав лицарство Своє на Мій гнів, що зухвало радіють.</verse>
        <verse osisID='Isa.13.4'>Чути гамір у горах, як народу численного, чути гомін згромаджених тут царств народів: це переглядає Господь Саваот бойове Своє військо!</verse>
        <verse osisID='Isa.13.5'>Приходять з далекого краю, із кінців небес, Господь і знаряддя гніву Його, щоб усю землю понищити!</verse>
        <verse osisID='Isa.13.6'>Голосіть, бо близький день Господній, він від Всемогутнього прийде, немов зруйнування...</verse>
        <verse osisID='Isa.13.7'>Тому то ослабнуть всі руки, і кожне серце людини зневіриться.</verse>
        <verse osisID='Isa.13.8'>І вони налякаються, болі та муки їх схоплять, немов породілля та, будуть тремтіти... Остовпіють один перед одним, полум'яні обличчя то їхні обличчя...</verse>
        <verse osisID='Isa.13.9'>Оце день Господній приходить, суворий, і лютість, і полум'я гніву, щоб землю зробити спустошенням, а грішних її повигублювати з неї!</verse>
        <verse osisID='Isa.13.10'>Бо зорі небесні та їхні сузір'я не дадуть свого світла, сонце затьмиться при сході своєму, а місяць не буде вже сяяти світлом своїм...</verse>
        <verse osisID='Isa.13.11'>І Я покараю всесвіт за зло, а безбожних за їхню провину, бундючність злочинця спиню, а гордість насильників знижу!</verse>
        <verse osisID='Isa.13.12'>Я зроблю людину дорожчою від щирого золота, і смертну людину від офірського золота.</verse>
        <verse osisID='Isa.13.13'>Тому небеса захитаю, і рухнеться земля з свого місця від лютости Господа Саваота, у День, як палатиме гнів Його...</verse>
        <verse osisID='Isa.13.14'>І буде народ, як та сарна сполошена чи як отара, якої зібрати немає кому... До народу свого кожен звернеться, і кожен до краю свого втікатиме.</verse>
        <verse osisID='Isa.13.15'>Кожен знайдений буде заколеним, і кожен узятий впаде від меча...</verse>
        <verse osisID='Isa.13.16'>А їхні діти на їхніх очах порозбивані будуть, їхні доми пограбовані будуть, а їхніх жінок побезчестять!</verse>
        <verse osisID='Isa.13.17'>Оце Я збуджу на них мідян, що срібла не лічать, а золото не чують бажання до нього,</verse>
        <verse osisID='Isa.13.18'>і будуть вбивати юнаків їхні луки, і над плодом утроби вони милосердя не матимуть, їхнє око над дітьми не матиме милости...</verse>
        <verse osisID='Isa.13.19'>І стане тоді Вавилон, краса царств, пишнота халдейської гордости, таким, як Бог зруйнував був Содом та Гоморру!</verse>
        <verse osisID='Isa.13.20'>Не буде назавжди заселений він, нізамешкалий з роду в рід, і араб там не стане наметом, і там пастухи не спочинуть з своєю отарою...</verse>
        <verse osisID='Isa.13.21'>Але будуть барложити там звірі пустині, і будуть доми їхні совами повні, і там пробуватимуть струсі, і волохаті демони там танцюватимуть...</verse>
        <verse osisID='Isa.13.22'>І завиють шакали в порожніх хоромах його, а гієни в веселих палацах! І близьке вже наступлення часу його, і не забаряться ці його дні!</verse>
      </chapter>
      <chapter osisID='Isa.14'>
        <verse osisID='Isa.14.1'>Бо Господь змилосердиться над Яковом, і вибере знову Ізраїля, і на їхній землі їх поселить. І чужинець долучений буде до них, і приєднані будуть до дому Якового.</verse>
        <verse osisID='Isa.14.2'>І народи їх візьмуть, і їх попровадять до їхнього місця, а Ізраїлів дім на Господній землі за рабів та за невільниць їх прийме собі на спадщину. І візьмуть вони до неволі тих, хто їх поневолив, і вони над своїми гнобителями запанують!</verse>
        <verse osisID='Isa.14.3'>І буде в той день, як Господь дасть тобі відпочинок із терпіння твого та з неспокою твого, та з праці тяжкої, яку ти був мусів робити,</verse>
        <verse osisID='Isa.14.4'>то ти заспіваєш оцю пісню глумливу про царя Вавилону та й скажеш: Як гнобитель минувся, минулося гноблення!</verse>
        <verse osisID='Isa.14.5'>Господь зламав кия безбожних і жезла пануючих,</verse>
        <verse osisID='Isa.14.6'>що народи постійним ударом у лютості бив, що в гніві гнобив був людей переслідуванням безупинним.</verse>
        <verse osisID='Isa.14.7'>Спочила була, заспокоїлася вся земля, і виспівує голосно.</verse>
        <verse osisID='Isa.14.8'>Кипариси та кедри ливанські тобою втішаються й кажуть: Відколи ти ліг, не приходить на нас дроворуб!</verse>
        <verse osisID='Isa.14.9'>Заворушивсь тобою іздолу шеол назустріч твоєму приходу; померлих тобі побудив, усіх проводирів на землі, і підняв з їхніх тронів всіх людських царів.</verse>
        <verse osisID='Isa.14.10'>Вони всі зачнуть говорити та й скажуть тобі: І ти ослабів, як і ми, став подібний до нас!</verse>
        <verse osisID='Isa.14.11'>Зіпхнута в шеол твоя гордість та гра твоїх арф; вистелено під тобою червою, і червяк накриває тебе...</verse>
        <verse osisID='Isa.14.12'>Як спав ти з небес, о сину зірниці досвітньої, ясная зоре, ти розбився об землю, погромнику людів!</verse>
        <verse osisID='Isa.14.13'>Ти ж сказав був у серці своєму: Зійду я на небо, повище зір Божих поставлю престола свого, і сяду я на горі збору богів, на кінцях північних,</verse>
        <verse osisID='Isa.14.14'>підіймуся понад гори хмар, уподібнюсь Всевишньому!</verse>
        <verse osisID='Isa.14.15'>Та скинений ти до шеолу, до найглибшого гробу!</verse>
        <verse osisID='Isa.14.16'>Ті, що на тебе дивитися будуть, приглядатися будуть до тебе, звернути увагу на тебе: Чи то той чоловік, що змушував землю тремтіти, що зневолював царства труситись,</verse>
        <verse osisID='Isa.14.17'>що він обертав у пустиню вселенну, а міста її бурив, що в'язнів своїх не пускав він додому?</verse>
        <verse osisID='Isa.14.18'>Усі царі людів, вони всі у славі лягли, кожен у своїй усипальні,</verse>
        <verse osisID='Isa.14.19'>ти ж від гробу свого відкинений геть, мов галузка бридка, оточений вбитими та мечем перешитими, що до гробу між камінь спускаються, як потоптаний труп...</verse>
        <verse osisID='Isa.14.20'>Ти не будеш поєднаний з ними у гробі, бо землю свою зруйнував, свій народ повбивав... Насіння злочинців повік не згадається!</verse>
        <verse osisID='Isa.14.21'>Його дітям зготуйте різню за вину їхніх батьків, щоб вони не повстали, і землі не вспадкували, і не наповнили світу містами.</verse>
        <verse osisID='Isa.14.22'>І на них Я повстану, говорить Господь Саваот, і витну ім'я Вавилону й останок його, і нащадка й онука, говорить Господь!</verse>
        <verse osisID='Isa.14.23'>І вчиню Я його їжакові оселею та водним багном, і мітлою вигублення позамітаю його, говорить Господь Саваот!</verse>
        <verse osisID='Isa.14.24'>Присягав був Господь Саваот та казав: Поправді, як мислив собі Я, так станеться, й як Я був врадив те сповниться,</verse>
        <verse osisID='Isa.14.25'>щоб стовкти асирійця в країні Моїй, і на горах Моїх розтопчу Я його! І ярмо його здійметься з них, і тягар його скинеться з їхніх рамен!</verse>
        <verse osisID='Isa.14.26'>Це та рада, яка про всю землю ураджена, і це та рука, що простягнена на всі народи.</verse>
        <verse osisID='Isa.14.27'>Бо врадив Господь Саваот, і хто Його раду відмінить? А рука Його витягнена, й хто відверне її?</verse>
        <verse osisID='Isa.14.28'>У році смерти царя Ахаза було таке пророцтво:</verse>
        <verse osisID='Isa.14.29'>Не тішся, уся филистимськая земле, що зламане жезло, яке тебе вдарило, бо з гадючого кореня виповзе люта змія, і огнистий летючий дракон буде плодом її!</verse>
        <verse osisID='Isa.14.30'>І пастися будуть перворідні бідних, і вбогі безпечно лежатимуть, а твій корень Я голодом виморю, і рештки твої він доб'є!</verse>
        <verse osisID='Isa.14.31'>Плач же, брамо, ти ж місто, кричи, розпливлася ти, вся филистимськая земле, бо приходить із півночі дим, і не буде нікого, хто відстав би з його вояків!</verse>
        <verse osisID='Isa.14.32'>І що відповісться народнім послам? Що Сіона Господь заложив, і сховаються в ньому убогі з народу Його!</verse>
      </chapter>
      <chapter osisID='Isa.15'>
        <verse osisID='Isa.15.1'>Пророцтво про Моава. Справді вночі Ар-Моав пограбований був та понищений, справді вночі Кір-Моав пограбований був та понищений.</verse>
        <verse osisID='Isa.15.2'>Він пішов до святині, а Дивон на верхів'я, щоб плакати; на Нево й на Медеву голосить Моав. На всіх головах його лисина, обстрижена кожна його борода,</verse>
        <verse osisID='Isa.15.3'>на всіх його вулицях підперезались веретою, на дахах його та на площах його всі голосять, з плачу розпливаються...</verse>
        <verse osisID='Isa.15.4'>І кричали Ешбон та Ел'але, аж до Ягацу був чутий їхній голос, тому то голосять вояки Моава, і душа його в ньому тремтить.</verse>
        <verse osisID='Isa.15.5'>Моє серце кричить про Моава, втікачі його аж до Цоару, до Еглат-Шелішійї, бо з плачем ходять збіччям Лухіту, бо на Хоронаїмській дорозі встає крик загибелі,</verse>
        <verse osisID='Isa.15.6'>бо води Німріму спустошенням будуть, бо посохла трава, мурава позникала, немає нічого зеленого...</verse>
        <verse osisID='Isa.15.7'>Тому то набутий останок і маєток вони віднесуть за потік степовий.</verse>
        <verse osisID='Isa.15.8'>Бо країну Моава той крик оточив, по Еглаїм його голосіння, і по Беер-Елім голосіння його.</verse>
        <verse osisID='Isa.15.9'>Бо наповнилась кров'ю димонська вода, бо Я покладу на Димон додаткове: лева для втікачів із Моава, і на останок землі.</verse>
      </chapter>
      <chapter osisID='Isa.16'>
        <verse osisID='Isa.16.1'>Овечки пошліть власникові землі, із Сели на пустиню, на гору Сіонської дочки.</verse>
        <verse osisID='Isa.16.2'>І станеться, мов те сполошене птаство, з кубла повигонене, будуть дочки Моавські при бродах Арнону:</verse>
        <verse osisID='Isa.16.3'>Подай раду, зроби присуд, учини нічну тінь свою повного полудня, сховай вигнаних, біженця не видавай...</verse>
        <verse osisID='Isa.16.4'>Нехай мешкають в тебе вигнанці Моаву, стань їм захистом перед грабіжником, бо не стало насильника, скінчився грабунок, загинув топтач із землі...</verse>
        <verse osisID='Isa.16.5'>І буде утверджений милістю трон, і сяде на ньому у правді в наметі Давида суддя, що дбатиме за правосуддя та буде в справедливості вправний.</verse>
        <verse osisID='Isa.16.6'>Ми чули про гордість Моава, що гордий він дуже, про сваволю його й його гордість, про лютість його, про неслушні його нісенітниці...</verse>
        <verse osisID='Isa.16.7'>Буде тому голосити Моав над Моавом, увесь голосити він буде! За паляницями з грон Кір-Харесету плакати будуть насправді побиті,</verse>
        <verse osisID='Isa.16.8'>бо посохли хешбонські поля, і виноградник Сівми; володарі народів понищили грозна добірні, які до Язеру сягали й зникали в пустині; галузки ж його розтягалися, і море вони перейшли.</verse>
        <verse osisID='Isa.16.9'>Тому то язерським плачем буду плакати за виноградину Сівми. Сльозою своєю тебе орошу, о Хешбоне й Ел'але, бо крик бою напав на твій збір та на жниво твоє.</verse>
        <verse osisID='Isa.16.10'>І буде забрана радість та втіха із саду, а по виноградниках пісні не буде й не здійметься окрик. Вина по чавилах не буде топтати чавильник, окрик радости Я припинив!</verse>
        <verse osisID='Isa.16.11'>Тому то в жалобі звучать про Моав мої нутрощі, мов би та арфа, а нутро моє про Кір-Херес.</verse>
        <verse osisID='Isa.16.12'>І буде, як виявиться, що змучивсь на взгір'ї Моав, і ввійде молитись у святиню свою, та він не осягне нічого.</verse>
        <verse osisID='Isa.16.13'>Оце слово, яке говорив був віддавна Господь про Моава.</verse>
        <verse osisID='Isa.16.14'>А тепер Господь каже, говорячи: За три роки, однакові з літами наймита, буде зневажена слава Моава з усім велелюддям його, а позосталість мала та дрібна, невелика!</verse>
      </chapter>
      <chapter osisID='Isa.17'>
        <verse osisID='Isa.17.1'>Пророцтво про Дамаск. Ось Дамаск вилучається з міст, і стається, як купа руїн.</verse>
        <verse osisID='Isa.17.2'>Покинені будуть міста Ароеру, для черід вони будуть, і ті будуть лежати, і не буде кому їх сполошити...</verse>
        <verse osisID='Isa.17.3'>Заникне твердиня з Єфрема, і царство з Дамаску, і решта Араму будуть, як слава синів Ізраїля, говорить Господь Саваот!</verse>
        <verse osisID='Isa.17.4'>І станеться в день той, слава Якова знидіє, і вихудне товщ його тіла.</verse>
        <verse osisID='Isa.17.5'>І буде, немов би жнець збирає збіжжя, а рамено його жне колосся; і буде, немов би збирають колосся в долині Рефаїм.</verse>
        <verse osisID='Isa.17.6'>І на ньому зостануться залишки з плодів, як при оббиванні оливки: дві-три ягідки на верховітті, чотири-п'ять на галузках плідної деревини, говорить Господь, Бог Ізраїлів.</verse>
        <verse osisID='Isa.17.7'>Того дня зверне людина зір до свого Творця, а очі її на Святого Ізраїлевого дивитися будуть.</verse>
        <verse osisID='Isa.17.8'>І не буде звертатись людина до жертівників, чину рук своїх, і не буде дивитись на те, що зробили були її пальці, ні на ашери, ані на стовпи на честь сонця.</verse>
        <verse osisID='Isa.17.9'>Того дня її сильні міста будуть, мов ті опустілі місця лісу та верхів'я гір, що їх позоставлено перед синами Ізраїля, і руїною станеться те.</verse>
        <verse osisID='Isa.17.10'>Бо забула ти, дочко Ізраїля, Бога спасіння свого, і не пам'ятала про Скелю сили своєї. Тому то садиш розсадника приємного, і пересаджуєш туди чужу виноградину.</verse>
        <verse osisID='Isa.17.11'>Того дня, як садила, ти обгородила його, і про посів свій подбала, щоб рано зацвіло. Але жниво минулося в день слабости невигойного болю!...</verse>
        <verse osisID='Isa.17.12'>Біда, рев численних народів, гуркочуть, як гуркіт морів, і галас племен, вони галасують, як гуркіт міцної води.</verse>
        <verse osisID='Isa.17.13'>Галасують племена, як гуркіт міцної води, та Він їм погрозить, і кожен далеко втече, і буде гнаний, немов та полова на горах за вітром, і мов перед вихром перекотиполе...</verse>
        <verse osisID='Isa.17.14'>Як вечір насуне то й жах ось, поки ранок настане не буде його. Це талан наших грабівників, і це доля дерилюдів наших!...</verse>
      </chapter>
      <chapter osisID='Isa.18'>
        <verse osisID='Isa.18.1'>Горе тобі, дзвінкокрилий ти краю, що з другого боку річок етіопських,</verse>
        <verse osisID='Isa.18.2'>що морем послів посилаєш на човнах папірусових по поверхні води! Ідіть, скороходні посли, до народу високого й блискучезбройного, до народу страшного віддавна й аж досі, до люду пресильного, що топче усе, що річки його землю поперетинали.</verse>
        <verse osisID='Isa.18.3'>Усі мешканці всесвіту, що на землі пробуваєте, дивіться, коли піднесеться прапор на горах, слухайте, чи не затрублять у ріг.</verse>
        <verse osisID='Isa.18.4'>Бо Господь так промовив до мене: Я буду спокійний, і буду дивитися з місця Свого пробування, як тепло те при світлі ясному, як та хмара роси в спеку жнив!</verse>
        <verse osisID='Isa.18.5'>Бо перед жнивами, як скінчиться цвіт, недозріле ж усе стане зрілими грознами, то Він зріже серпами галуззя м'які, а галузки, що стеляться, повідкидає, повідрубує Він.</verse>
        <verse osisID='Isa.18.6'>Будуть вони позоставлені разом для хижого птаха гірського й звірини земної, і літо над ним проведе хижий птах, і вся земна звірина над ним перезимує.</verse>
        <verse osisID='Isa.18.7'>Того часу принесений буде дарунок для Господа Саваота від народу високого й блискучезбройного, і від народу страшного віддавна й аж досі, від люду пресильного, що топче усе, що річки його землю поперетинали, до місця Ймення Господа Саваота на Сіонській горі.</verse>
      </chapter>
      <chapter osisID='Isa.19'>
        <verse osisID='Isa.19.1'>Пророцтво про Єгипет. Ось на хмарі легенькій несеться Господь і прибуде в Єгипет, і затремтять перед лицем Його боввани Єгипту, і серце Єгипту розтане посеред нього.</verse>
        <verse osisID='Isa.19.2'>І підбурю єгиптянина на єгиптянина, і будуть точити війну кожен з братом своїм, і кожен із ближнім своїм, місто з містом, а царство із царством.</verse>
        <verse osisID='Isa.19.3'>І Єгипет на дусі поникне в своєму нутрі, а раду його Я поплутаю, і вони будуть питати бовванів своїх, і заклиначів духів та духів померлих і своїх ворожбитів.</verse>
        <verse osisID='Isa.19.4'>І віддам Я Єгипет у руку жорстокого пана, і цар лютий над ним запанує, говорить Господь, Господь Саваот!</verse>
        <verse osisID='Isa.19.5'>І зникне із Моря вода, і висохне Річка, та й стане суха.</verse>
        <verse osisID='Isa.19.6'>І засмердяться річки та нужденними стануть, і повисихають притоки Єгипту, пов'яне комиш та очерет.</verse>
        <verse osisID='Isa.19.7'>Луги над рікою, над берегом річки, і все, що при річці посіяне, повисихає, розвіється все, і не буде його.</verse>
        <verse osisID='Isa.19.8'>І заплачуть рибалки, і будуть ридати всі ті, що гачка закидають до річки, а ті, що розтягують невід на воду, стратять надію.</verse>
        <verse osisID='Isa.19.9'>А ті, що працюють при чесанім льоні та тчуть полотно, засоромляться.</verse>
        <verse osisID='Isa.19.10'>І будуть основи Єгипту розбиті, всі ж працюючі за плату на дусі впадуть.</verse>
        <verse osisID='Isa.19.11'>Дійсно, вельможі Цоану безумні, і нерозумною стала рада мудрих фараонових радників. І як фараонові скажете: Я син мудреців, я син давніх царів?</verse>
        <verse osisID='Isa.19.12'>Де ж вони, де твої мудреці? І хай розкажуть тобі й хай пізнають, що порадив Господь Саваот на Єгипет.</verse>
        <verse osisID='Isa.19.13'>Стали немудрі вельможі Цоану, вельможі Мемфісу обманені, учинили блудячим Єгипет головніші з племен його.</verse>
        <verse osisID='Isa.19.14'>Господь влив у нього дух одуру, і вони вчинили блудячим Єгипет в усякому чині його, як блудить п'яниця в блювоті своїй...</verse>
        <verse osisID='Isa.19.15'>І Єгипет не матиме діла, що вміли б вчинити його голова або хвіст, пальмова галузка чи очеретина.</verse>
        <verse osisID='Isa.19.16'>Того дня стане Єгипет, немов ті жінки, і тремтітиме, і буде лякатись помаху руки Господа Саваота, що Він нею над ним помахає.</verse>
        <verse osisID='Isa.19.17'>І стане юдейська земля для Єгипту за пострах: кожен, кому пригадають про неї, злякається перед задумом Господа Саваота, якого повзяв Він на нього.</verse>
        <verse osisID='Isa.19.18'>Того дня буде п'ять міст в єгипетськім краї, що говоритимуть ханаанською мовою й присягатимуть Господом Саваотом. Одне буде зватися Ір-Гахерес.</verse>
        <verse osisID='Isa.19.19'>Того дня серед краю єгипетського буде жертівник Господу, і стовп при границі його Господеві.</verse>
        <verse osisID='Isa.19.20'>І він буде в єгипетськім краї ознакою й свідком для Господа Саваота, коли будуть взивати до Господа перед гнобителями, то пошле їм спасителя та оборонця, який їх спасе.</verse>
        <verse osisID='Isa.19.21'>І стане знаний Господь для Єгипту, і того дня познають єгиптяни Господа, і будуть служити жертвою й жертвою хлібною, і присягнуть обітницю Господеві, і виповнять.</verse>
        <verse osisID='Isa.19.22'>І вразить єгиптян Господь, буде бити їх та лікувати, і до Господа звернуться, і Він дасться їм ублагати Себе, і їх вилікує.</verse>
        <verse osisID='Isa.19.23'>Того дня буде бита дорога з Єгипту в Асирію, і прийдуть асирійці до єгиптян, а єгиптяни до асирійців, і будуть служити єгиптяни з асирійцями Господеві.</verse>
        <verse osisID='Isa.19.24'>Того дня буде Ізраїль третім краєм побіч Єгипту й Асирії, благословенням серед землі,</verse>
        <verse osisID='Isa.19.25'>бо Господь Саваот його поблагословив та й сказав: Благословенний народ мій Єгипет, і Ашшур, чин Моїх рук, та Ізраїль, спадщина Моя!</verse>
      </chapter>
      <chapter osisID='Isa.20'>
        <verse osisID='Isa.20.1'>Того року, коли Тартан прийшов до Ашдоду, як його послав був Сарґон, цар асирійський, і він воював був з Ашдодом і здобув його,</verse>
        <verse osisID='Isa.20.2'>того часу казав був Господь через Ісаю, Амосового сина, говорячи: Іди, і розв'яжеш верету з-над стегон своїх, і здіймеш взуття зо своєї ноги! І він зробив так, ходив нагий та босий.</verse>
        <verse osisID='Isa.20.3'>І Господь говорив: Як ходив Мій раб Ісая нагий та босий три роки, це ознака та чудо про Єгипет та про Етіопію,</verse>
        <verse osisID='Isa.20.4'>так поведе цар асирійський полонених Єгипту й вигнанців Етіопії, юнаків та старих, нагих та босих, навіть з озадком відкритим. Сором Єгипту!</verse>
        <verse osisID='Isa.20.5'>І будуть збентежені та засоромлені за Етіопію, куди звернений зір їхній, та за Єгипет, їхню пишноту.</verse>
        <verse osisID='Isa.20.6'>І скаже того дня мешканець того побережжя: Оце таке місце, куди звернений зір наш, куди ми втікали за поміччю, щоб урятуватися перед асирійським царем. І як ми втечемо?</verse>
      </chapter>
      <chapter osisID='Isa.21'>
        <verse osisID='Isa.21.1'>Пророцтво про пустиню надморську. Як носяться бурі на півдні, так ворог іде із пустині, із краю страшного.</verse>
        <verse osisID='Isa.21.2'>Видіння грізне мені явлене: Грабує грабіжник, пустошник пустошить. Прийди, о Еламе, Мадай обложи, усяким зідханням зробив Я кінець.</verse>
        <verse osisID='Isa.21.3'>Тому то наповнилися мої стегна тремтінням, і болі схопили мене, немов породільні ті болі. Я скривився від того, що чув, я від баченого перестрашивсь.</verse>
        <verse osisID='Isa.21.4'>Забилося серце моє, тремтіння напало мене несподівано; вечір розкоші моєї змінився мені на страхіття.</verse>
        <verse osisID='Isa.21.5'>Поставлений стіл, килимами накрито, їсться та п'ється. Уставайте, правителі, щити намастіть!</verse>
        <verse osisID='Isa.21.6'>Бо до мене сказав Господь так: Іди, вартового постав, що побачить, нехай донесе.</verse>
        <verse osisID='Isa.21.7'>І коли він похода побачив, по парі їздців, поїзд ослів, поїзд верблюдів, і прислухується він з увагою, із увагою пильною.</verse>
        <verse osisID='Isa.21.8'>І він крикнув, як лев: Я завжди стою вдень на варті, о Господи, і стою на сторожі своїй усі ночі!</verse>
        <verse osisID='Isa.21.9'>Аж ось іще похід мужів, по двоє їздців. І він відповів та сказав: Упав, упав Вавилон, а всі статуї богів його порозбивані об землю!</verse>
        <verse osisID='Isa.21.10'>О мій помолочений ти, сину току мого! Я звістив вам, що чув був від Господа Саваота, Бога Ізраїлевого.</verse>
        <verse osisID='Isa.21.11'>Пророцтво про Думу. До мене кричить із Сеїру: Стороже, яка пора ночі? Стороже, яка пора ночі?</verse>
        <verse osisID='Isa.21.12'>А сторож сказав: Настав ранок, а все ж іще ніч. Якщо ви питатимете, то питайте та знову прийдіть!</verse>
        <verse osisID='Isa.21.13'>Пророцтво про Арабію. У лісі в степу ночувати, ви будете каравани деданів.</verse>
        <verse osisID='Isa.21.14'>Мешканці Теманського краю, винесіть воду назустріч для спрагненого, втікача зустрічайте із хлібом!</verse>
        <verse osisID='Isa.21.15'>Бо втекли вони перед мечами, перед голим мечем, і перед натягненим луком, і перед тяготою війни.</verse>
        <verse osisID='Isa.21.16'>Бо до мене Господь сказав так: Ще за рік, як рік наймита, і вся слава Кедару покінчиться.</verse>
        <verse osisID='Isa.21.17'>А понадто полишиться невелике число лучників з лицарів кедарських синів, бо Господь, Бог Ізраїлів, це говорив.</verse>
      </chapter>
      <chapter osisID='Isa.22'>
        <verse osisID='Isa.22.1'>Пророцтво про долину Видіння. Що це сталось тобі, що ти висипав увесь на дахи?</verse>
        <verse osisID='Isa.22.2'>Місто сповнене галасом, місто гучне, місто веселе! Побиті твої не побиті мечем, і не повмирали в війні.</verse>
        <verse osisID='Isa.22.3'>Усі разом утекли твої проводирі, без вистрілу луку пов'язані усі, хто з тобою знайшовся, пов'язані разом, хоч вони повтікали далеко.</verse>
        <verse osisID='Isa.22.4'>Тому я сказав: Відверніться від мене, я гірко заплачу! Не силуйтеся потішати мене, що народу мого дочка поруйнована,</verse>
        <verse osisID='Isa.22.5'>бо це день збентеження, і стоптання, і заколоту, день Господа, Бога Саваота, у долині Видіння, день розвалення муру та зойку на горах!</verse>
        <verse osisID='Isa.22.6'>А Елам узяв сагайдака, у поході мужів з верхівцями, Кір же витяг щита.</verse>
        <verse osisID='Isa.22.7'>І сталось, найкращі долини твої понаповнювались колесницями, а при брамі їздці понаставлені.</verse>
        <verse osisID='Isa.22.8'>І відкрив він заслону із Юди, і ти поглянув того дня на зброю дому лісу.</verse>
        <verse osisID='Isa.22.9'>І побачили в Місті Давидовім щілини, що багато їх стало, і зібрали води з ставу долішнього;</verse>
        <verse osisID='Isa.22.10'>і порахували доми в Єрусалимі, і порозбивали доми ті на зміцнення муру;</verse>
        <verse osisID='Isa.22.11'>і зробили ви між двома мурами збір для старого ставка, але ви не дивились на Того, Хто це зробив, Хто це віддавна створив, ви не бачили.</verse>
        <verse osisID='Isa.22.12'>І Господь, Бог Саваот того дня був покликав на плач, і на голосіння, і на обстригання волосся, і щоб оперезатись веретою.</verse>
        <verse osisID='Isa.22.13'>Та ось радість і втіха: забивають худобу велику та ріжуть худобу дрібну, їдять м'ясо й вино попивають, викрикуючи: Будем їсти та пити, бо взавтра помрем!</verse>
        <verse osisID='Isa.22.14'>І відкрив Господь Саваот в мої уші: Напевно не проститься вам беззаконство оце, аж поки ви не помрете, промовив Господь, Бог Саваот.</verse>
        <verse osisID='Isa.22.15'>Так промовив Господь, Бог Саваот: Іди, увійди до того управителя, до Шевни, що над домом, та й скажеш:</verse>
        <verse osisID='Isa.22.16'>Що ти тут маєш, і хто тут у тебе, що гроба для себе тут видовбав? Ти вирубав на висоті свого гроба, ти видовбав в скелі оселю собі,</verse>
        <verse osisID='Isa.22.17'>та Господь тебе з силою викине, лицарю, і хапаючи, схопить тебе,</verse>
        <verse osisID='Isa.22.18'>звиваючи, звине тебе на клубок, і кине, як кулю, у землю простору, і там ти помреш, і підуть туди й вози славні твої, о ганьбо ти дому свого господаря!</verse>
        <verse osisID='Isa.22.19'>І попхну тебе з стану твого, і скину тебе з того місця, на якому стоїш.</verse>
        <verse osisID='Isa.22.20'>І станеться в день той, і покличу Свого раба Еліякима, сина Хілкійїного,</verse>
        <verse osisID='Isa.22.21'>і на нього хітона твого одягну, і підпережу Я його твоїм поясом, панування твоє дам у руку його, і стане він батьком для мешканця Єрусалиму та для Юдиного дому!</verse>
        <verse osisID='Isa.22.22'>І дам ключа дому Давидового на рамено його, і коли він відчинить, не буде кому замикати, коли ж він замкне, то не буде кому відчиняти.</verse>
        <verse osisID='Isa.22.23'>І його Я заб'ю, мов кілка, в певне місце, і стане він домові батька свого троном слави.</verse>
        <verse osisID='Isa.22.24'>І повісять на ньому всю славу отцівського дому його, нащадки та дикі відростки, увесь посуд малий від мисок й аж до всякого посуду глиняного!</verse>
        <verse osisID='Isa.22.25'>Того дня, говорить Господь Саваот, похитнеться кілок, що був в певне місце забитий, і буде відрубаний та й упаде, і знищений буде тягар, що на ньому, бо так каже Господь!...</verse>
      </chapter>
      <chapter osisID='Isa.23'>
        <verse osisID='Isa.23.1'>Пророцтво про Тир. Голосіть, кораблі Таршішу, бо Тир поруйнований: без домів і без входу з кіттейського краю... Так було їм відкрито.</verse>
        <verse osisID='Isa.23.2'>Замовчіте, мешканці надмор'я! Сидонські купці, які морем пливуть, тебе переповнили.</verse>
        <verse osisID='Isa.23.3'>І насіння Шіхору у водах великих, жниво Ріки то набуток його, і народам він став за торговицю.</verse>
        <verse osisID='Isa.23.4'>Соромся, Сидоне, сказало бо море, морська твердиня, говорячи: я не терпіла з породу та не породила, і не виховала юнаків, і дівчат я не викохала.</verse>
        <verse osisID='Isa.23.5'>Коли до Єгипту ця звістка прибуде, вони затремтять, як на звістку про Тир.</verse>
        <verse osisID='Isa.23.6'>Перейдіть до Таршішу, ридайте, мешканці надмор'я!</verse>
        <verse osisID='Isa.23.7'>Чи це ваше місто веселе, що початок його з давен-давна? Його ноги несуть його в далечину оселитися.</verse>
        <verse osisID='Isa.23.8'>Хто це постановив був про Тир, що корони давав, що князями бували купці його, а його торговці на землі були в шані?</verse>
        <verse osisID='Isa.23.9'>Господь Саваот це призначив, щоб збезчестити пиху всякій славі, щоб усіх славних землі злегковажити.</verse>
        <verse osisID='Isa.23.10'>Перейди ти свій край, мов Ріка, дочко Таршішу, вже нема перепони</verse>
        <verse osisID='Isa.23.11'>Свою руку простяг Він на море, і царства затряс! Господь про Ханаан наказав, щоб твердиню його зруйнувати,</verse>
        <verse osisID='Isa.23.12'>і сказав: Не будеш ти більше радіти, збезчещена дівчино, дочко Сидону! Уставай, перейди до Кіттіму, але й там ти спочинку не матимеш.</verse>
        <verse osisID='Isa.23.13'>Це земля ханаанська: на ніщо обернувсь цей народ, Ашшур для пустинних звірів влаштував був її. Вони збудували тут башти вартові, і палаци її повалили, у руїну її обернули.</verse>
        <verse osisID='Isa.23.14'>Голосіть, кораблі Таршішу, бо спустошена ваша твердиня!</verse>
        <verse osisID='Isa.23.15'>І станеться в день той, Тир буде забутий на сімдесят літ, як дні панування одного царя. По семидесяти літах станеться Тирові, як у тій пісні блудниці:</verse>
        <verse osisID='Isa.23.16'>Візьми гусла, і пройдися по місті, забута блуднице! Приємно заграй, багато пісень заспівай, щоб тебе пригадали!</verse>
        <verse osisID='Isa.23.17'>І буде, як сімдесят літ покінчиться, згадає про Тира Господь, і знову він братиме плату за блудодійство, і чинитиме блуд з усіма царствами світу на поверхні землі.</verse>
        <verse osisID='Isa.23.18'>І стане набуток його та прибуток його із торгівлі Господеві присвяченим. Не буде збиратися він і не буде ховатись, бо набуток його буде тим, хто сидітиме перед обличчям Господнім, щоб їсти досита та мати розкішну одежу.</verse>
      </chapter>
      <chapter osisID='Isa.24'>
        <verse osisID='Isa.24.1'>Ось Господь нищить землю й пустошить її, й обертає поверхню її, а мешканців її розпорошує.</verse>
        <verse osisID='Isa.24.2'>І стане священик як і народ, а пан немов раб, пані, як невільниця її, продавець немов той покупець, боргувальник немов винуватець, віритель як довжник.</verse>
        <verse osisID='Isa.24.3'>Земля буде дощенту зруйнована та пограбована вся, бо це слово Господь проказав,</verse>
        <verse osisID='Isa.24.4'>засумує, зів'яне земля, ослабіє й зів'яне вселенна, ослабіють вельможі народу землі...</verse>
        <verse osisID='Isa.24.5'>Й осквернилась земля під своїми мешканцями, бо переступили закони, постанову порушили, зламали вони заповіта відвічного...</verse>
        <verse osisID='Isa.24.6'>Тому землю прокляття поїло, й одержали кару мешканці її, тому то згоріли мешканці землі, і небагато людей позосталося...</verse>
        <verse osisID='Isa.24.7'>Сумує вино молоде, виноградина в'яне, усі радісносерді зідхають,</verse>
        <verse osisID='Isa.24.8'>спинилися радощі бубнів, галас веселунів перестав, затихла потіха від гусел!</verse>
        <verse osisID='Isa.24.9'>При пісні вина вже не п'ють, став гірким п'янкий напій для тих, хто його попиває...</verse>
        <verse osisID='Isa.24.10'>Зруйноване місто спустошене, всі доми позамикані, щоб не ввійти...</verse>
        <verse osisID='Isa.24.11'>На вулицях крик за вином, усяка радість померкла, веселість землі на вигнання пішла,</verse>
        <verse osisID='Isa.24.12'>позосталося в місті спустошення, і розбита на звалище брама...</verse>
        <verse osisID='Isa.24.13'>Бо так буде посеред землі, посеред народів, як при оббиванні оливки, немов при визбируванні, коли збір винограду скінчився.</verse>
        <verse osisID='Isa.24.14'>Свій голос підіймуть і будуть радіти, через величність Господню викрикувати голосно будуть від моря.</verse>
        <verse osisID='Isa.24.15'>Тому Господа славте на сході, на морських островах Ім'я Господа, Бога Ізраїлевого!</verse>
        <verse osisID='Isa.24.16'>Ми чуємо співи від краю землі: Слава Праведному! Але я сказав: Гину, гину, ой горе мені: Грабіжники граблять, і грабуючи, граблять грабіжно!</verse>
        <verse osisID='Isa.24.17'>Страх і яма та пастка на тебе, мешканче землі!</verse>
        <verse osisID='Isa.24.18'>І станеться, той, хто втікатиме від крику жаху, до ями впаде, хто ж із ями виходить, буде схоплений в пастку, бо відкриті розтвори згори, а підстави землі затремтіли...</verse>
        <verse osisID='Isa.24.19'>Земля поруйнована зовсім, земля поторощена, вся земля захиталась...</verse>
        <verse osisID='Isa.24.20'>Захиталась земля, немов п'яний, і рухається, мов нічліжний курінь, і вчинився над нею тяжким її гріх, і впала вона, й більш не встане!</verse>
        <verse osisID='Isa.24.21'>І станеться в день той, Господь навістить військо висоти на висоті, і земних царів на землі,</verse>
        <verse osisID='Isa.24.22'>і будуть зібрані разом, мов в'язні до ями, й у в'язницю вони будуть замкнені, а по днях багатьох будуть навіщені!</verse>
        <verse osisID='Isa.24.23'>Місяць тоді засоромиться та застидається сонце, бо Господь Саваот зацарював на Сіонській горі та в Єрусалимі, а перед старішими слава Його!</verse>
      </chapter>
      <chapter osisID='Isa.25'>
        <verse osisID='Isa.25.1'>Господи, Ти мій Бог! Я буду Тебе величати, хвалитиму Ймення Твоє, бо Ти чудо вчинив, виконав давні приречення, певную правду!</verse>
        <verse osisID='Isa.25.2'>Бо Ти купою каменя місто вчинив, укріплене місто руїною, чужинецький палац перестав бути містом, навіки не буде воно відбудоване!</verse>
        <verse osisID='Isa.25.3'>Тому буде хвалити Тебе народ сильний, місто людів насильників буде боятись Тебе,</verse>
        <verse osisID='Isa.25.4'>бо твердинею став Ти нужденному, твердинею став для убогого в час його утиску, охороною від хуртовини, тінню від спеки, і дух тих насильників був немов хуртовина на стіну!</verse>
        <verse osisID='Isa.25.5'>Як спекоту в пустині, Ти крики чужинців приборкав; як тінню від хмари спекоту, спів насильників так Він приглушить.</verse>
        <verse osisID='Isa.25.6'>І вчинить Господь Саваот на горі цій гостину з страв ситих, гостину із вин молодих, із шпікового товщу, із очищених вин молодих.</verse>
        <verse osisID='Isa.25.7'>І Він на горі цій понищить заслону, заслону над усіма народами, та покриття, що розтягнене над усіма людами.</verse>
        <verse osisID='Isa.25.8'>Смерть знищена буде назавжди, і витре сльозу Господь Бог із обличчя усякого, і ганьбу народу Свого він усуне з усієї землі, бо Господь це сказав.</verse>
        <verse osisID='Isa.25.9'>І скажуть в той день: Це наш Бог, що на Нього ми мали надію і Він спас нас! Це Господь, що на Нього ми мали надію, тішмося ж ми та радіймо спасінням Його!</verse>
        <verse osisID='Isa.25.10'>Бо Господня рука на горі цій спочине, Моав же на місці своєму потоптаний буде, як солома витоптується у гноївці,</verse>
        <verse osisID='Isa.25.11'>і простягне він руки свої серед неї, немов той пливак простягає, щоб пливати, і принизить пиху його Він разом з підступами його рук.</verse>
        <verse osisID='Isa.25.12'>А високу твердиню цих мурів твоїх Він розвалить, понизить, на землю їх кине, у порох!</verse>
      </chapter>
      <chapter osisID='Isa.26'>
        <verse osisID='Isa.26.1'>Того дня заспівають у Юдинім краї пісню таку: У нас сильне місто! Він чинить спасіння за мури й примурки.</verse>
        <verse osisID='Isa.26.2'>Відчиняйте ворота, і хай ввійде люд праведний, хто вірність хоронить!</verse>
        <verse osisID='Isa.26.3'>Думку, оперту на Тебе, збережеш Ти у повнім спокої, бо на Тебе надію вона покладає.</verse>
        <verse osisID='Isa.26.4'>Надійтеся завжди на Господа, бо в Господі, в Господі вічна твердиня!</verse>
        <verse osisID='Isa.26.5'>Бо знизив Він тих, хто замешкує на висоті, неприступне те місто понизив його, Він понизив його до землі, повалив аж у порох його!</verse>
        <verse osisID='Isa.26.6'>Його топче нога, ноги вбогого, стопи нужденних...</verse>
        <verse osisID='Isa.26.7'>Проста дорога для праведного, путь праведного Ти вирівнюєш.</verse>
        <verse osisID='Isa.26.8'>І на дорозі судів Твоїх, Господи, маємо надію на Тебе: За Ймення Твоє та за пам'ять Твою пожадання моєї душі,</verse>
        <verse osisID='Isa.26.9'>за Тобою душа моя тужить вночі, також дух мій в мені спозаранку шукає Тебе, бо коли на землі Твої суди, то мешканці світу навчаються правди!</verse>
        <verse osisID='Isa.26.10'>Хоч буде безбожний помилуваний, то проте справедливости він не навчиться: у краю правоти він чинитиме лихо, а величности Господа він не побачить!</verse>
        <verse osisID='Isa.26.11'>Господи, піднялася рука Твоя високо, та не бачать вони! Нехай же побачать горливість Твою до народу, і нехай посоромляться, хай огонь пожере ворогів твоїх!</verse>
        <verse osisID='Isa.26.12'>Ти, Господи, вчиниш нам мир, бо й усі чини наші нам Ти доконав!</verse>
        <verse osisID='Isa.26.13'>Господи, Боже наш, панували над нами пани окрім Тебе, та тільки Тобою ми згадуємо Ймення Твоє.</verse>
        <verse osisID='Isa.26.14'>Померлі вони не оживуть, мертві не встануть вони, тому Ти навідав та вигубив їх, і затер всяку згадку про них.</verse>
        <verse osisID='Isa.26.15'>Розмножив Ти, Господи, люд, розмножив Ти люд, і прославив Себе, всі границі землі Ти далеко посунув.</verse>
        <verse osisID='Isa.26.16'>Господи, в горі шукали Тебе, шепіт прохання лили, коли Ти їх картав.</verse>
        <verse osisID='Isa.26.17'>Як жінка вагітна до породу зближується, в своїх болях тремтить та кричить, так ми стали, о Господи, перед обличчям Твоїм:</verse>
        <verse osisID='Isa.26.18'>ми були вагітними та корчилися з болю, немов би родили ми вітер, ми спасіння землі не вчинили, і мешканці всесвіту не народились...</verse>
        <verse osisID='Isa.26.19'>Померлі твої оживуть, воскресне й моє мертве тіло. тому пробудіться й співайте, ви мешканці пороху, бо роса Твоя це роса зцілень, і земля викине мертвих!</verse>
        <verse osisID='Isa.26.20'>Іди, мій народе, ввійди до покоїв своїх, і свої двері замкни за собою, сховайся на хвилю малу, поки лютість перейде!</verse>
        <verse osisID='Isa.26.21'>Бо Господь ось виходить із місця Свого, навідати провини мешканців землі, кожного з них, і відкриє земля свою кров, і вже не закриє забитих своїх!</verse>
      </chapter>
      <chapter osisID='Isa.27'>
        <verse osisID='Isa.27.1'>У той день навідає Господь Своїм твердим, і дужим та сильним мечем левіятана, змія прудкого, і левіятана, змія звивкого, і дракона, що в морі, заб'є.</verse>
        <verse osisID='Isa.27.2'>У той день заспівайте про нього, про виноградник принадний:</verse>
        <verse osisID='Isa.27.3'>Я Господь, його Сторож, щохвилі його Я напоюю; щоб хто не навідав його, стережу його вдень та вночі,</verse>
        <verse osisID='Isa.27.4'>Я гніву не маю. Хто Мені дасть тернину й будяччя, на бій Я піду проти них, і спалю їх усіх!...</verse>
        <verse osisID='Isa.27.5'>Хіба буде держатися міцно Мого він захисту, щоб мир учинити зо Мною, зо Мною щоб мир учинити!</verse>
        <verse osisID='Isa.27.6'>Яків у майбутньому пустить коріння, розцвітеться Ізраїль і пуп'янки пустить, і поверхню вселенної плодом наповнять.</verse>
        <verse osisID='Isa.27.7'>Чи Він уразив його, як уразив того, хто бив був його? Чи він був забитий, як забиті були його вбивники?</verse>
        <verse osisID='Isa.27.8'>Ти вигнав його, відіслав його й судишся з ним, вигнав його Своїм подувом сильним у день східнього вітру.</verse>
        <verse osisID='Isa.27.9'>Тому вина Якова буде окуплена цим, а це плід увесь: усунення з нього гріха, коли він учинить каміння все жертівника побитим, немов грудки крейди, і не стоятимуть більше Астарти, і стовпи на честь сонця.</verse>
        <verse osisID='Isa.27.10'>Бо місто укріплене буде самотнє, мешкання покинене та позоставлене, мов би пустиня, там пастися буде теля, і там буде лежати воно, та понищить галузки його.</verse>
        <verse osisID='Isa.27.11'>Коли висохнуть віття його, то поламане буде, жінки прийдуть і спалять його... А що це нерозумний народ, тому милосердя до нього Творець його мати не буде, і не буде ласкавий до нього Створитель його...</verse>
        <verse osisID='Isa.27.12'>І станеться в день той, плоди помолотить Господь від бігу ріки до потоку єгипетського, а ви по одному позбирані будете, синове Ізраїля!</verse>
        <verse osisID='Isa.27.13'>І станеться в день той, і буде засурмлено в велику сурму, і прийдуть, хто гинув у краї асирійському, і вигнанці до краю єгипетського, і будуть вони на святій горі в Єрусалимі вклонятися Господеві.</verse>
      </chapter>
      <chapter osisID='Isa.28'>
        <verse osisID='Isa.28.1'>Горе тобі, Самарії, короні пишноти Єфремлян п'яних, квітці зів'ялій краси його гордости, що лежить на верхів'ї долини врожайної, від вина поп'янілих!</verse>
        <verse osisID='Isa.28.2'>Ось потужний та сильний у Господа, мов злива із градом, мов буря руїнна, мов повідь сильна, заливна, його кине на землю із силою!</verse>
        <verse osisID='Isa.28.3'>Ногами потоптана буде корона пишноти Єфремлян п'яних,</verse>
        <verse osisID='Isa.28.4'>і станеться квітка зів'яла краси його гордости, що на верхів'ї долини врожайної, немов передчасно дозріла та смоква, що її як побачить людина, ковтає її, як вона ще в долоні його!</verse>
        <verse osisID='Isa.28.5'>Стане Господь Саваот того дня за прекрасну корону, і за пишний вінок для останку народу Його,</verse>
        <verse osisID='Isa.28.6'>і духом права тому, хто сидить у суді, і хоробрістю тим, хто до брами повертає бій!</verse>
        <verse osisID='Isa.28.7'>І ось ці від вина позбивались з дороги, і від п'янкого напою хитаються: священик і пророк позбивались з дороги напоєм п'янким, від вина збаламутились, від напою п'янкого хитаються, блудять вони у видіннях, у постановах своїх спотикаються...</verse>
        <verse osisID='Isa.28.8'>Бо всі столи повні блювотою калу, аж місця нема!...</verse>
        <verse osisID='Isa.28.9'>Кого буде навчати пізнання, і кому виясняти об'явлення буде? Відставлених від молока чи від перс повідлучуваних?</verse>
        <verse osisID='Isa.28.10'>Бо на заповідь заповідь, заповідь на заповідь, правило на правило, правило на правило, трохи тут, трохи там.</verse>
        <verse osisID='Isa.28.11'>Тому незрозумілими устами й іншою мовою буде казати народові цьому</verse>
        <verse osisID='Isa.28.12'>Отой, Хто до них говорив: Це спочинок! Дайте змученому відпочити, і це відпочинок, та вони не хотіли послухати.</verse>
        <verse osisID='Isa.28.13'>І станеться їм слово Господа: заповідь на заповідь, заповідь на заповідь, правило на правило, правило на правило, трохи тут, трохи там, щоб пішли та попадали навзнак, і щоб були зламані й впали до пастки й зловилися!...</verse>
        <verse osisID='Isa.28.14'>Тому то послухайте слова Господнього, ганьбителі, що пануєте над тим народом, що в Єрусалимі!</verse>
        <verse osisID='Isa.28.15'>Бо кажете ви: Заповіта ми склали зо смертю і з шеолом зробили умову. Як перейде той бич, мов вода заливна, то не прийде до нас, бо брехню ми зробили притулком своїм, і в брехні ми сховались!</verse>
        <verse osisID='Isa.28.16'>Тому Господь Бог сказав так: Оце поклав каменя Я на Сіоні, каменя випробуваного, наріжного, дорогого, міцно закладеного. Хто вірує в нього, не буде той засоромлений!</verse>
        <verse osisID='Isa.28.17'>І право за мірило Я покладу, а справедливість вагою; і притулок брехні град понищить, а сховище води заллють!</verse>
        <verse osisID='Isa.28.18'>І заповіт ваш із смертю поламаний буде, а ваша умова з шеолом не втримається: як перейде нищівна кара, то вас вона стопче!</verse>
        <verse osisID='Isa.28.19'>Коли тільки перейде вона, вона вас забере, бо щоранку вона переходити буде, удень та вночі, і станеться, тільки з тремтінням ви будете слухати звістку про це...</verse>
        <verse osisID='Isa.28.20'>Бо буде постеля коротка, щоб на ній розтягнутись, а покривало вузьке, щоб накритися ним...</verse>
        <verse osisID='Isa.28.21'>Бо повстане Господь, немов на горі Перацім; затремтить Він у гніві, немов у долині в Гів'оні, щоб Свій чин учинити, предивний Свій чин, щоб зробити роботу Свою, незвичайну роботу Свою!</verse>
        <verse osisID='Isa.28.22'>Тож не насміхайтесь тепер, щоб не стали міцнішими ваші кайдани, бо призначене знищення чув я від Господа, Бога Саваота, про всю землю...</verse>
        <verse osisID='Isa.28.23'>Візьміть це до ушей і почуйте мій голос, послухайте пильно й почуйте мій голос!</verse>
        <verse osisID='Isa.28.24'>Чи кожного дня оре ратай на посів, ралить землю свою й боронує?</verse>
        <verse osisID='Isa.28.25'>Чи ж, як рівною зробить поверхню її, він не сіє чорнуху й не кидає кмин, не розсіває пшеницю та просо й ячмінь на означенім місці, а жито в межах її?</verse>
        <verse osisID='Isa.28.26'>І за правом напутив його, його Бог його вивчив цього:</verse>
        <verse osisID='Isa.28.27'>Бож не бороною чорнуха молотиться, і коло возове не ходить по кмині, а палицею б'ють чорнуху та києм той кмин.</verse>
        <verse osisID='Isa.28.28'>Розтирається збіжжя? Ні, бо його не назавжди молотиться конче, і підганяють коло возове та коні на нього, а не розтирають його.</verse>
        <verse osisID='Isa.28.29'>І це вийшло від Господа Саваота, чудова порада Його, і велика премудрість Його!</verse>
      </chapter>
      <chapter osisID='Isa.29'>
        <verse osisID='Isa.29.1'>Горе Аріїлу, Аріїлу, місту, що Давид у нім таборував! Рік до року додайте, хай свята закінчать свій круг!</verse>
        <verse osisID='Isa.29.2'>І притисну Аріїла, і станеться лемент та плач, і він стане на мене, як огнище Боже.</verse>
        <verse osisID='Isa.29.3'>І отаборюся проти тебе навколо, і сторожею стисну тебе, і башти поставлю на тебе.</verse>
        <verse osisID='Isa.29.4'>І ти будеш понижений, і будеш з землі говорити, і приглушено буде звучати твоє слово. І стане твій голос з землі, мов померлого дух, і шепотітиме з пороху слово твоє.</verse>
        <verse osisID='Isa.29.5'>І буде юрба ворогів твоїх, мов тонкий пил, юрба ж насильників мов полова зниклива, і це станеться нагло, раптовно..</verse>
        <verse osisID='Isa.29.6'>Господь Саваот тебе громом та трусом навідає, і шумом великим, вихром та бурею, та огняним їдким полум'ям.</verse>
        <verse osisID='Isa.29.7'>І буде, як сон, як видіння нічне та юрба всіх народів, що на Аріїла воюють, і всі, хто воює на нього, і проти твердині його, і хто йому докучає.</verse>
        <verse osisID='Isa.29.8'>І буде, мов бачить голодний у сні, ніби їсть, а прокинеться він і порожня душа його, і мов спрагнений бачить у сні, ніби п'є, а прокинеться він і ось змучений, а душа його спрагнена! Так буде натовпові всіх народів, що підуть війною на гору Сіон.</verse>
        <verse osisID='Isa.29.9'>Одубійте й дивуйтесь, заліпіть собі очі й осліпніть! Вони повпивалися, та не вином, захитались, та не від п'янкого напою,</verse>
        <verse osisID='Isa.29.10'>бо вилив Господь на вас духа глибокого сну та закрив ваші очі, затьмарив пророків і ваших голів та провидців!</verse>
        <verse osisID='Isa.29.11'>І буде вам кожне видіння, немов би слова запечатаної книжки, що дають її тому, хто вміє читати, та кажуть: Читай но оце, та відказує той: Не можу, вона ж запечатана.</verse>
        <verse osisID='Isa.29.12'>І дають оту книжку тому, хто не вміє читати, та кажуть: Читай но оце, та відказує той: Я не вмію читати.</verse>
        <verse osisID='Isa.29.13'>І промовив Господь: За те, що народ цей устами своїми наближується, і губами своїми шанує Мене, але серце своє віддалив він від Мене, а страх їхній до Мене заучена заповідь людська,</verse>
        <verse osisID='Isa.29.14'>тому Я ось ізнову предивне вчиню з цим народом, вчиню чудо й диво, і загине мудрість премудрих його, а розум розумних його заховається.</verse>
        <verse osisID='Isa.29.15'>Горе тим, що глибоко задум ховають від Господа, і чиняться в темряві їхні діла, і що говорять вони: Хто нас бачить, і хто про нас знає?</verse>
        <verse osisID='Isa.29.16'>О, ваша фальшивосте! Чи ганчар уважається рівним до глини? Чи зроблене скаже про майстра свого: Він мене не зробив, а твір про свого творця говоритиме: Він не розуміє цього?</verse>
        <verse osisID='Isa.29.17'>Хіба за короткого часу Ліван на садка не обернеться, а садок порахований буде за ліс?</verse>
        <verse osisID='Isa.29.18'>І в той день слова книжки почують глухі, а очі сліпих із темноти та з темряви бачити будуть,</verse>
        <verse osisID='Isa.29.19'>і сумирні побільшать у Господі радість свою, а люди убогі в Святому Ізраїля тішитись будуть!</verse>
        <verse osisID='Isa.29.20'>Бо скінчився насильник, і минувся насмішник, і понищені всі ті, хто дбає про кривду,</verse>
        <verse osisID='Isa.29.21'>хто судить людину за слово одне, на того ж, хто судить у брамі, вони ставлять пастку, і праведного випихають обманою.</verse>
        <verse osisID='Isa.29.22'>Тому то Господь, що викупив Авраама, сказав домові Якова так: Не буде тепер засоромлений Яків, й обличчя його не поблідне тепер,</verse>
        <verse osisID='Isa.29.23'>бо як він серед себе побачить дітей своїх, чин Моїх рук, вони будуть святити Моє Ймення, і посвятять Святого Якового, і будуть боятися Бога Ізраїля!</verse>
        <verse osisID='Isa.29.24'>Тоді то хто блудить у дусі, ті розум пізнають, а хто ремствує, ті поуки навчаться!</verse>
      </chapter>
      <chapter osisID='Isa.30'>
        <verse osisID='Isa.30.1'>Горе синам неслухняним, говорить Господь, що чинять наради, які не від Мене, і складають умови, та без духу Мого, щоб додати гріх на гріх,</verse>
        <verse osisID='Isa.30.2'>що йдуть, щоб зійти до Єгипту, але Моїх уст не питали, щоб захисту у фараона шукати, і щоб сховатися в тіні Єгипту!</verse>
        <verse osisID='Isa.30.3'>І стане вам соромом захист отой фараонів, а ховання у тіні Єгипту за ганьбу,</verse>
        <verse osisID='Isa.30.4'>бо в Цоані були його провідники, і його посланці до Ханесу прийшли.</verse>
        <verse osisID='Isa.30.5'>Вони посоромлені будуть усі за народ, що не буде корисний для них, що не буде на поміч і не на пожиток, а на сором та ганьбу...</verse>
        <verse osisID='Isa.30.6'>Пророцтво 4853 про Бегемота 929 півдня 5045. В краю 776 утиску 6869 та переслідування 6695, звідки левиця 3833 та лев 3918, гадюка 660 й огнистий 8314 0 летючий 5774 8789 дракон 8314 0, носять 5375 8799 багатство 2428 своє на хребті 3802 молодих 5895 0 ослюків 5895 0, і скарби 214 свої на верблюжім 1581 горбі 1707 до народу 5971, який не поможе 3276 8686.</verse>
        <verse osisID='Isa.30.7'>А Єгипет 4714, його поміч 5826 8799 марна 1892 та пуста 7385, тому то я кликнув 7121 8804 на теє 2063: Рагав 7293, сидіти 7674 0 спокійно 7674 0!</verse>
        <verse osisID='Isa.30.8'>Тепер увійди, напиши на таблиці для них, і в книжці спиши це, і нехай на пізніші часи воно буде і свідком навіки.</verse>
        <verse osisID='Isa.30.9'>Бо це неслухняний народ, це брехливі сини, сини, що не хочуть послухати науки Господньої,</verse>
        <verse osisID='Isa.30.10'>що говорять провидцям: Не бачте! а пророкам: Не пророкуйте правдивого нам, говоріть нам гладеньке, передбачте оманливе,</verse>
        <verse osisID='Isa.30.11'>уступіться з дороги, збочте з путі, заберіть з-перед нас Святого Ізраїлевого!</verse>
        <verse osisID='Isa.30.12'>Тому промовляє Святий Ізраїлів так: За те, що ви нехтуєте оцим словом, і надію кладете на тиск та крутійство, і на це опираєтеся,</verse>
        <verse osisID='Isa.30.13'>тому буде для вас ця провина, як вилім, що має впасти, що зяє на мурі високім, що нагло, раптовно приходить руїна його!</verse>
        <verse osisID='Isa.30.14'>І Він поруйнує його, як руйнується посуд ганчарський, розбиваючи без милосердя його, і в уламках його не знайдеться ані черепка, щоб із огнища взяти огню чи води зачерпнути з кринички...</verse>
        <verse osisID='Isa.30.15'>Бо так промовляє Господь, Бог, Святий Ізраїлів: Коли ви навернетесь та спочинете, то врятовані будете, сила вам буде в утишенні та в сподіванні. Та ви не хотіли,</verse>
        <verse osisID='Isa.30.16'>і казали: О ні, бо на конях втечемо, тому то втікати ви будете, На баских ми поїдемо, тому стануть баскими погоничі ваші!...</verse>
        <verse osisID='Isa.30.17'>Від крику одного полине одна тисяча, від крику п'ятьох дременете ви всі, аж зостанетеся, немов щогла ота на вершечку гори, і немов прапор на взгір'ї!</verse>
        <verse osisID='Isa.30.18'>І проте Господь буде чекати, щоб помилувати вас, і тому Він підійметься, щоб милосердя вчинити над вами. Бо Господи то Бог правосуддя: блаженні всі ті, хто надію на Нього кладе!</verse>
        <verse osisID='Isa.30.19'>Бо ти, о народе в Сіоні, що в Єрусалимі сидиш, плакати не будеш ти плакати: милостивим поправді Він буде до тебе на голос благання твого, і як почує його, відповість Він тобі.</verse>
        <verse osisID='Isa.30.20'>І дасть вам Господь хліба в утиску і воду в гнобительстві, та твої вчителі вже не будуть ховатись, і очі твої вчителів твоїх бачити будуть.</verse>
        <verse osisID='Isa.30.21'>А коли ви відхилитесь праворуч, чи підете ліворуч, то вуха твої будуть чути те слово, яке позад тебе казатиме: Це та дорога, простуйте ви нею!</verse>
        <verse osisID='Isa.30.22'>І нечистим учините ви поволоку бовванів своїх із срібла й покриття на божка золотого свого, розпорошиш ти їх, як нечисте, і геть скажеш йому.</verse>
        <verse osisID='Isa.30.23'>І Він пошле дощ на насіння твоє, яким будеш обсіювати землю, та хліб урожаю землі, і поживний та ситий він буде. Того дня на широкім пасовиську пастися буде твоя череда,</verse>
        <verse osisID='Isa.30.24'>а воли й віслюки, що оброблюють землю, будуть мішанку їсти солону, лопатою й віялкою перечищену.</verse>
        <verse osisID='Isa.30.25'>І на кожній високій горі та на кожному взгір'ї високому будуть струмки та потоки води в день великого бою, коли башти попадають.</verse>
        <verse osisID='Isa.30.26'>І світло місяця стане, немов світло сонця, світло ж сонця усемеро буде ясніше, як сімох днів, у той день, як Господь перев'яже зламання народу Свого та загоїть поранення вдару Свого!</verse>
        <verse osisID='Isa.30.27'>Ось Імення Господнє приходить здалека, палахкотить Його гнів, і здіймається тяжко: Його уста обурення повні, язик же Його, як жерущий огонь,</verse>
        <verse osisID='Isa.30.28'>Його ж дух, як потоп заливний, що до шиї сягає, щоб просіяти люди на ситі погибелі... І буде на щелепах людів вуздечка, що тягне до блуду.</verse>
        <verse osisID='Isa.30.29'>Буде пісня для вас, як за ночі освячення свята, і радість сердечна, мов у того, хто ходить з сопілкою, щоб вийти на гору Господню до Скелі Ізраїля.</verse>
        <verse osisID='Isa.30.30'>І Господь дасть почути велич голосу Свого, опускання ж рамена Свого покаже у гніві бурхливому та в огняному жерущому полум'ї, у бурі й дощі, та в камінному граді!</verse>
        <verse osisID='Isa.30.31'>Бо від голосу Господа буде лякатись Ашшур, що жезлом буде битий.</verse>
        <verse osisID='Isa.30.32'>І станеться, кожне ударення кия карання Його, що на нього Господь покладе, буде з бубнами й арфою, і Він рухом Своєї руки воюватиме з ним у боях.</verse>
        <verse osisID='Isa.30.33'>Бо давно приготовлений Тофет, приготовлений він і для царя, глибоким, широким учинений; на багатті огню його й дров багатенно, запалить його дух Господній, немов би потока сірчаного!</verse>
      </chapter>
      <chapter osisID='Isa.31'>
        <verse osisID='Isa.31.1'>Горе тим, що в Єгипет по поміч ідуть, що на коней спираються, і на колесниці надію свою покладають, вони бо численні! та на верхівців, бо вони дуже сильні! але на Святого Ізраїлевого не дивляться, і до Господа не звертаються!</verse>
        <verse osisID='Isa.31.2'>Та мудрий і Він, і спровадить лихе, і Своїх слів не відмінить, і підійметься Він проти дому безбожних, і проти помочі несправедливих.</verse>
        <verse osisID='Isa.31.3'>А Єгипет не Бог, а людина, а коні їхні тіло, не дух: як простягне Господь Свою руку, то спіткнеться помагач, впаде і підпомаганий, і разом вони всі погинуть!</verse>
        <verse osisID='Isa.31.4'>Бо до мене Господь сказав так: Як муркає лев чи левчук над своєю здобиччю, хоч покликана буде на нього юрба пастухів, він голосу їхнього не лякається, та не боїться їхнього крику, так зійде Господь Саваот воювати на Сіонській горі та на взгір'ї її!</verse>
        <verse osisID='Isa.31.5'>Як птахи летючі пташат, так Єрусалима Господь Саваот охоронить, охоронить літаючи, та збереже, пощадить та врятує!</verse>
        <verse osisID='Isa.31.6'>Верніться до Того, від Кого далеко відпали, синове Ізраїлеві!</verse>
        <verse osisID='Isa.31.7'>Бо дня того обридить собі чоловік божків срібних своїх та бовванів своїх золотих, що вам наробили на гріх руки ваші.</verse>
        <verse osisID='Isa.31.8'>І Ашшур упаде від меча того нелюда, і його пожере меч нелюдський; і він побіжить не перед мечем, і стануть його юнаки кріпаками...</verse>
        <verse osisID='Isa.31.9'>А скеля його проминеться від страху, і владики його затривожаться перед прапором... Так говорить Господь, що має огонь на Сіоні, а в Єрусалимі у Нього горнило.</verse>
      </chapter>
      <chapter osisID='Isa.32'>
        <verse osisID='Isa.32.1'>Тож за праведністю царюватиме цар, а князі володітимуть за правосуддям.</verse>
        <verse osisID='Isa.32.2'>І станеться кожен, як захист від вітру, і немов та заслона від зливи, як потоки води на пустині, як тінь скелі тяжкої на спраглій землі...</verse>
        <verse osisID='Isa.32.3'>І не будуть заплющені очі видющих, і слухатимуть вуха тих, які слухають!</verse>
        <verse osisID='Isa.32.4'>І знання розумітиме серце нерозважних, а язик недорікуватих поспішить говорити виразно.</verse>
        <verse osisID='Isa.32.5'>Не будуть вже кликати достойним глупця, а на обманця не скажуть шляхетний,</verse>
        <verse osisID='Isa.32.6'>бо глупоту говорить безумний, а серце його беззаконня вчиняє, щоб робити лукавство, та щоб говорити до Господа слово облудне, щоб душу голодного випорожнити й напою позбавити спраглого!</verse>
        <verse osisID='Isa.32.7'>А лукавий лихі його чини: він лихе замишляє, щоб нищити скромних словами брехливими, як убогий говорить про право,</verse>
        <verse osisID='Isa.32.8'>а шляхетний міркує шляхетне, і стоїть при шляхетному.</verse>
        <verse osisID='Isa.32.9'>Устаньте, безжурні жінки, почуйте мій голос, дочки безтурботні, послухайте слова мого!</verse>
        <verse osisID='Isa.32.10'>Днів багато на рік ви, безтурботні, тремтітимете, бо збір винограду скінчився, а згромадження плоду не прийде!</verse>
        <verse osisID='Isa.32.11'>Тремтіть, ви безжурні, дрижіть, безтурботні, роздягніться, себе обнажіть, опережіться по стегнах!</verse>
        <verse osisID='Isa.32.12'>За принадні поля будуть битися в груди, за виноградник урожайний...</verse>
        <verse osisID='Isa.32.13'>На землі цій народу мого зійде терен й будяччя, по всіх домах радости спаленина, на місті веселому...</verse>
        <verse osisID='Isa.32.14'>Бо палац опущений буде, міський гомін замовкне, Офел та башта навік стануть ямами, радістю диких ослів, пасовиськом черід,</verse>
        <verse osisID='Isa.32.15'>аж Дух з височини проллється на нас, а пустиня в садок обернеться, а садок порахований буде за ліс!</verse>
        <verse osisID='Isa.32.16'>Тоді пробуватиме право в пустині, на ниві ж родючій сидітиме правда.</verse>
        <verse osisID='Isa.32.17'>І буде роботою істини мир, а працею правди спокійність й безпека навіки.</verse>
        <verse osisID='Isa.32.18'>І осяде народ мій у мешканні спокійнім, і в безпечних місцях, і в спокійних місцях відпочинку.</verse>
        <verse osisID='Isa.32.19'>І буде падати град на повалений ліс, і знизиться місто в долину...</verse>
        <verse osisID='Isa.32.20'>Блаженні ви, сівачі понад всякими водами, що відпускаєте ногу волові й ослові на волю!</verse>
      </chapter>
      <chapter osisID='Isa.33'>
        <verse osisID='Isa.33.1'>Горе тобі, що пустошиш, хоч сам не спустошений, тобі, що грабуєш, хоч тебе й не грабовано! Коли ти пустошити скінчиш, опустошений будеш, коли грабувати скінчиш, тебе пограбують...</verse>
        <verse osisID='Isa.33.2'>Господи, змилуйсь над нами, на Тебе надіємось ми! Будь їхнім раменом щоранку та в час утиску нашим спасінням!</verse>
        <verse osisID='Isa.33.3'>Від сильного голосу Твого народи втікатимуть, від Твого вивищення розпорошаться люди.</verse>
        <verse osisID='Isa.33.4'>І ваша здобич збереться, як збирають тих коників, як літає ота сарана, так кидатись будуть на неї.</verse>
        <verse osisID='Isa.33.5'>Величний Господь, бо на височині пробуває; Він наповнив Сіон правосуддям та правдою.</verse>
        <verse osisID='Isa.33.6'>І буде безпека за часу твого, щедрота спасіння, мудрости та пізнання. Страх Господній буде він скарбом його.</verse>
        <verse osisID='Isa.33.7'>Тож по вулицях їхні хоробрі кричать, гірко плачуть провісники миру.</verse>
        <verse osisID='Isa.33.8'>Биті дороги порожніми стали, нема мандрівця на дорозі! Він зламав заповіта, зневажив міста, злегковажив людину...</verse>
        <verse osisID='Isa.33.9'>Сумує та слабне земля, засоромився й в'яне Ливан, став Сарон немов пуща, Башан та Кармел своє листя зронили...</verse>
        <verse osisID='Isa.33.10'>Нині воскресну, говорить Господь, нині прославлюсь, нині буду вознесений!</verse>
        <verse osisID='Isa.33.11'>Заваготієте сіном, стерню ви породите; дух ваш огонь, який вас пожере...</verse>
        <verse osisID='Isa.33.12'>І стануть народи за місце паління вапна, за тернину потяту, і будуть огнем вони спалені...</verse>
        <verse osisID='Isa.33.13'>Почуйте, далекі, що Я був зробив, і пізнайте, близькі, Мою силу!</verse>
        <verse osisID='Isa.33.14'>Затривожились грішні в Сіоні, і трепет безбожних обняв... Хто з нас мешкатиме при жерущім огні? Хто з нас мешкати буде при вічному огнищіу?</verse>
        <verse osisID='Isa.33.15'>Хто ходить у правді й говорить правдиве, хто бридиться зиском насилля, хто долоні свої випорожнює, щоб хабара не тримати, хто ухо своє затикає, щоб не чути про кровопролиття, і зажмурює очі свої, щоб не бачити зла,</verse>
        <verse osisID='Isa.33.16'>той перебуватиме на високостях, скельні твердині його недоступна оселя, його хліб буде даний йому, вода йому завжди запевнена!</verse>
        <verse osisID='Isa.33.17'>Твої очі побачать Царя в Його пишній красі, будуть бачити землю далеку.</verse>
        <verse osisID='Isa.33.18'>Твоє серце роздумувати буде про страх: Де Той, Хто рахує? Де Той, Хто все важить? Де Той, Хто обчислює башти?</verse>
        <verse osisID='Isa.33.19'>Уже не побачиш народу зухвалого, народу глибокомовного, якого не можна було б розібрати, незрозумілоязикого, якого не можна було б зрозуміти.</verse>
        <verse osisID='Isa.33.20'>Подивись на Сіон, на місто наших святкових зібрань, очі твої вгледять Єрусалим, мешкання спокійне, скинію ту незрушиму, кілля її не порушаться ввік, а всі шнури її не порвуться.</verse>
        <verse osisID='Isa.33.21'>Бо величний Господь для нас тільки отам, місце потоків й просторих річок, не ходить по ньому весловий байдак, і міцний корабель не перейде його.</verse>
        <verse osisID='Isa.33.22'>Бо Господь наш суддя, Господь законодавець для нас, Господь то наш цар, і Він нас спасе!</verse>
        <verse osisID='Isa.33.23'>Опустилися шнури твої, не зміцняють підвалини щогли своєї, вітрил не натягують. Тоді будуть ділити награбовану здобич, і навіть криві грабуватимуть.</verse>
        <verse osisID='Isa.33.24'>І не скаже мешканець Я хворий! І прощені будуть провини народу, що в ньому живе.</verse>
      </chapter>
      <chapter osisID='Isa.34'>
        <verse osisID='Isa.34.1'>Наблизьтеся, люди, щоб чути, народи ж, послухайте! Хай почує земля та все те, що на ній, вселенна й нащадки її!</verse>
        <verse osisID='Isa.34.2'>Господній бо гнів на всі люди, а лютість на все їхнє військо: Він їх учинив за закляття, віддав їх на різь!</verse>
        <verse osisID='Isa.34.3'>І їхні побиті розкидані будуть, а з трупів їхніх здійметься сморід, розтопляться гори від їхньої крови...</verse>
        <verse osisID='Isa.34.4'>І небесні світила усі позникають, а небо, як звій книжковий, буде звинене, і всі його зорі попадають, як спадає оте виноградове листя, й як спадає з фіґовниці плід недозрілий!...</verse>
        <verse osisID='Isa.34.5'>Бо на небі напоєний меч Мій, оце він на Едома спускається та на заклятий народ Мій на суд:</verse>
        <verse osisID='Isa.34.6'>меч Господній наповнився кров'ю, став ситий від лою, від крови телят та козлів, від лою баранячих нирок, бо Господу жертва в Боцрі й різанина велика в едомській землі...</verse>
        <verse osisID='Isa.34.7'>І буйволи зійдуть із ними, і телиці з биками, і напоїться кров'ю їхній край і насититься туком їхній порох,</verse>
        <verse osisID='Isa.34.8'>бо це буде день помсти Господньої, рік заплати за заколот проти Сіону!</verse>
        <verse osisID='Isa.34.9'>І переміняться в смолу потоки його, його ж порох у сірку, і смолою палючою стане їхній край...</verse>
        <verse osisID='Isa.34.10'>Не погасне вночі ані вдень, дим його підійматися буде повік, з роду в рід опустошений буде, на віки віків не перейде по ньому ніхто.</verse>
        <verse osisID='Isa.34.11'>І посяде його пелікан та їжак, і перебуватимуть в ньому сова та ворона, і над ним Він розтягне мірильного шнура спустошення та виска знищення...</verse>
        <verse osisID='Isa.34.12'>Не буде шляхетних у ньому, щоб царство там проголосити, і стануть нічим усі князі його.</verse>
        <verse osisID='Isa.34.13'>І буде тернина рости по палатах його, кропива й будяччя в твердинях його, і він стане мешканням шакалів, подвір'ям для струсів...</verse>
        <verse osisID='Isa.34.14'>І будуть стрічатися там дикі звірі пустинні з гієнами, а польовик буде кликати друга свого; Ліліт тільки там заспокоїться і знайде собі відпочинок!</verse>
        <verse osisID='Isa.34.15'>Там кублитись буде скакуча гадюка й складатиме яйця, і висиджувати буде та вигріватиме яйця свої... Там теж яструби будуть збиратись один до одного...</verse>
        <verse osisID='Isa.34.16'>Пошукайте у книзі Господній й читайте: Із них не забракне ні одного, не будуть шукати один одного, бо уста Його то вони наказали, а Дух Його Він їх зібрав!</verse>
        <verse osisID='Isa.34.17'>І Він кинув для них жеребка, а рука Його шнуром мірильним його поділила для них, і посядуть його аж повік, з роду в рід будуть в нім пробувати!</verse>
      </chapter>
      <chapter osisID='Isa.35'>
        <verse osisID='Isa.35.1'>Звеселиться пустиня та пуща, і радітиме степ, і зацвіте, мов троянда,</verse>
        <verse osisID='Isa.35.2'>розцвітаючи, буде цвісти та радіти, буде втіха також та співання, бо дана йому буде слава Лівану, пишнота Кармелу й Сарону, вони бачитимуть славу Господа, велич нашого Бога!</verse>
        <verse osisID='Isa.35.3'>Зміцніть руки охлялі, і підкріпіть спотикливі коліна!</verse>
        <verse osisID='Isa.35.4'>Скажіть тим, що вони боязливого серця: Будьте міцні, не лякайтесь! Ось ваш Бог, помста прийде, як Божа відплата, Він прийде й спасе вас!</verse>
        <verse osisID='Isa.35.5'>Тоді то розплющаться очі сліпим і відчиняться вуха глухим,</verse>
        <verse osisID='Isa.35.6'>Тоді буде скакати кривий, немов олень, і буде співати безмовний язик, бо води в пустині заб'ють джерелом, і потоки в степу!</verse>
        <verse osisID='Isa.35.7'>І місце сухе стане ставом, а спрагнений край збірником вод джерельних; леговище шакалів, в якім спочивали, стане місцем тростини й папірусу.</verse>
        <verse osisID='Isa.35.8'>І буде там бита дорога та путь, і будуть її називати: дорога свята, не ходитиме нею нечистий, і вона буде належати народові його; не заблудить також нерозумний, як буде тією дорогою йти.</verse>
        <verse osisID='Isa.35.9'>Не буде там лева, і дика звірина не піде на неї, не знайдеться там, а будуть ходити лиш викуплені.</verse>
        <verse osisID='Isa.35.10'>І Господні викупленці вернуться та до Сіону зо співом увійдуть, і радість довічна на їхній голові! Веселість та радість осягнуть вони, а журба та зідхання втечуть!</verse>
      </chapter>
      <chapter osisID='Isa.36'>
        <verse osisID='Isa.36.1'>І сталося, чотирнадцятого року царя Єзекії прийшов Санхерів, цар асирійський, на всі укріплені Юдині міста, та й захопив їх.</verse>
        <verse osisID='Isa.36.2'>І послав асирійський цар великого чашника з Лахішу до Єрусалиму, до царя Єзекії, з великим військом, і він став при водоводі горішнього ставу, на битій дорозі поля Валюшників.</verse>
        <verse osisID='Isa.36.3'>І вийшов до нього Еліяким, син Хілкійїн, начальник палати, і писар Шевна, та Йоах, син Асафів, канцлер.</verse>
        <verse osisID='Isa.36.4'>І сказав їм великий чашник: Скажіть Єзекії: Отак сказав великий цар, цар асирійський: Що це за надія, на яку ти надієшся?</verse>
        <verse osisID='Isa.36.5'>Чи думаєш ти, що слово уст, то вже рада та сила до війни? На кого тепер надієшся, що збунтувався проти мене?</verse>
        <verse osisID='Isa.36.6'>Ось ти надіявся опертися на оту поламану очеретину, на Єгипет, що коли хто опирається на неї, то вона входить у долоню йому, і продірявлює її. Отакий фараон, цар єгипетський, для всіх, хто надіється на нього!</verse>
        <verse osisID='Isa.36.7'>А коли ти скажеш мені: Ми надіємось на Господа, Бога нашого, то чи ж Він не той, що Єзекія повсовував пагірки його та жертівники його, і сказав Юді та Єрусалимові: перед оцим тільки жертівником будете вклонятися?</verse>
        <verse osisID='Isa.36.8'>А тепер увійди но в союз з моїм паном, асирійським царем, і я дам тобі дві тисячі коней, якщо ти зможеш собі дати на них верхівців.</verse>
        <verse osisID='Isa.36.9'>І як же ти проженеш хоч одного намісника з найменших рабів мого пана? А ти собі надіявся на Єгипет ради колесниць та верхівців!</verse>
        <verse osisID='Isa.36.10'>Тепер же, чи без волі Господа прийшов я на цей край, щоб знищити його? Господь сказав був мені: Піди на той край та й знищ його!</verse>
        <verse osisID='Isa.36.11'>І сказав Еліяким, і Шевна та Йоах до великого чашника: Говори до своїх рабів по-арамейському, бо ми розуміємо, і не говори до нас по-юдейському в голос при тих людях, що на мурі.</verse>
        <verse osisID='Isa.36.12'>І сказав великий чашник: Чи пан мій послав мене говорити ці слова до твого пана та до тебе? Хіба не до цих людей, що сидять на мурі, щоб із вами їсти свій кал та пити свою сечу?</verse>
        <verse osisID='Isa.36.13'>І став великий чашник, і кликнув гучним голосом по-юдейському, і сказав: Послухайте слів великого царя, царя асирійського!</verse>
        <verse osisID='Isa.36.14'>Так сказав цар: Нехай не дурить вас Єзекія, бо він не зможе врятувати вас!</verse>
        <verse osisID='Isa.36.15'>І нехай не запевняє вас Єзекія Господом, говорячи: Рятуючи, врятує вас Господь, і не буде дано цього міста в руку царя асирійського.</verse>
        <verse osisID='Isa.36.16'>Не слухайте Єзекії, бо так сказав цар асирійський: Примиріться зо мною, та й вийдіть до мене, та й їжте кожен свій виноград та кожен фіґу свою, і пийте кожен воду зо своєї копанки,</verse>
        <verse osisID='Isa.36.17'>аж поки я не прийду й не візьму вас до краю такого ж, як ваш край, до краю збіжжя та виноградного соку, до краю хліба та виноградників.</verse>
        <verse osisID='Isa.36.18'>Щоб не намовив вас Єзекія, говорячи: Господь порятує нас! Чи врятували боги тих народів, кожен свій край від руки асирійського царя?</verse>
        <verse osisID='Isa.36.19'>Де боги Хамату та Арпаду? Де боги Сефарваїму? І чи врятували вони Самарію від моєї руки?</verse>
        <verse osisID='Isa.36.20'>Котрий з-поміж усіх богів цих країв урятував свій край від моєї руки, то невже ж Господь урятує Єрусалим від моєї руки?</verse>
        <verse osisID='Isa.36.21'>І мовчали вони, і не відповіли ані слова, бо це був наказ царя, що сказав Не відповідайте йому!</verse>
        <verse osisID='Isa.36.22'>І прийшов Еліяким, син Хілкійїн, начальник палати, і писар Шевна, і Йоах, Асафів син, канцлер, з роздертими шатами, до Єзекії, і донесли йому слова великого чашника.</verse>
      </chapter>
      <chapter osisID='Isa.37'>
        <verse osisID='Isa.37.1'>І сталося, як почув це цар Єзекія, то роздер свої шати та накрився веретою, і ввійшов до Господнього дому...</verse>
        <verse osisID='Isa.37.2'>І послав він Еліякима, керівника палати, і писаря Шевну, та старших із священиків, покритих веретами, до пророка Ісаї, Амосового сина.</verse>
        <verse osisID='Isa.37.3'>І сказали вони до нього: Так сказав Єзекія: Цей день це день горя й картання та наруги! Бо підійшли діти аж до виходу утроби, та немає сили породити!</verse>
        <verse osisID='Isa.37.4'>Може почує Господь, Бог твій, слова великого чашника, що його послав асирійський цар, пан його, на образу Живого Бога, і Господь, Бог твій, покарає за слова, які чув, а ти принесеш молитву за решту, що ще знаходиться...</verse>
        <verse osisID='Isa.37.5'>І прийшли раби царя Єзекії до Ісаї.</verse>
        <verse osisID='Isa.37.6'>І сказав їм Ісая Так скажете вашому панові: Так сказав Господь: Не бійся тих слів, що почув ти, якими ображали Мене слуги асирійського царя.</verse>
        <verse osisID='Isa.37.7'>Ось Я дам в нього духа, і він почує звістку, і вернеться до свого краю. І Я вражу його мечем у його краї!</verse>
        <verse osisID='Isa.37.8'>І вернувся великий чашник, і знайшов асирійського царя, що воював проти Лівни, бо почув, що той рушив із Лахішу.</verse>
        <verse osisID='Isa.37.9'>І він почув про Тіргаку, царя етіопського, таке: Він вийшов воювати з тобою! І почув він, і послав послів до Єзекії, говорячи:</verse>
        <verse osisID='Isa.37.10'>Так скажете до Єзекії, Юдиного царя, говорячи: Нехай не зводить тебе Бог твій, на Якого ти надієшся, кажучи: Не буде даний Єрусалим у руку асирійського царя.</verse>
        <verse osisID='Isa.37.11'>Ось ти чув, що зробили асирійські царі всім краям, щоб учинити їх закляттям, а ти будеш урятований?</verse>
        <verse osisID='Isa.37.12'>Чи їх урятували боги тих народів, яких понищили батьки мої: Ґозана, і Харана, і Рецефа, і синів Едена, що в Телассарі?</verse>
        <verse osisID='Isa.37.13'>Де він, цар Хамату, і цар Арпаду, і цар міста Сефарваїму, Гени та Івви?</verse>
        <verse osisID='Isa.37.14'>І взяв Єзекія ті листи з руки послів, і прочитав їх, і ввійшов у Господній дім. І Єзекія розгорнув одного листа перед Господнім лицем.</verse>
        <verse osisID='Isa.37.15'>І Єзекія молився перед Господнім лицем, говорячи:</verse>
        <verse osisID='Isa.37.16'>Господи Саваоте, Боже Ізраїлів, що сидиш на Херувимах! Ти Той єдиний Бог для всіх царств землі, Ти створив небеса та землю!</verse>
        <verse osisID='Isa.37.17'>Нахили, Господи, ухо Своє та й почуй! Відкрий, Господи, очі Свої та й побач, і почуй всі слова Санхеріва, що прислав ображати Живого Бога.</verse>
        <verse osisID='Isa.37.18'>Справді, Господи, асирійські царі попустошили всі народи та їхні краї.</verse>
        <verse osisID='Isa.37.19'>І кинули вони їхніх богів на огонь, бо не боги вони, а тільки чин людських рук, дерево та камінь, і понищили їх.</verse>
        <verse osisID='Isa.37.20'>А тепер, Господи, Боже наш, спаси нас від руки його, і нехай знають усі царства землі, що Ти Господь, Бог єдиний!</verse>
        <verse osisID='Isa.37.21'>І послав Ісая, Амосів син, до Єзекії, говорячи: Так сказав Господь, Бог Ізраїлів: Я почув те, про що ти молився до Мене, про Санхеріва, царя асирійського.</verse>
        <verse osisID='Isa.37.22'>Ось те слово, яке Господь говорив про нього: Гордує тобою, сміється із тебе дівиця, сіонська дочка, вслід тобі головою хитає дочка Єрусалиму!</verse>
        <verse osisID='Isa.37.23'>Кого лаяв ти та ображав, і на кого повищив ти голос та вгору підніс свої очі? На Святого Ізраїлевого!</verse>
        <verse osisID='Isa.37.24'>Через рабів своїх Господа ти ображав та казав: Із безліччю своїх колесниць я вийшов на гори високі, на боки Лівану, і позрубую кедри високі його, добірні його кипариси, і зберусь на вершок його височини, в гущину його саду,</verse>
        <verse osisID='Isa.37.25'>я копаю та п'ю чужу воду, і стопою своєї ноги повисушую я всі єгипетські ріки!</verse>
        <verse osisID='Isa.37.26'>Хіба ти не чув, що віддавна зробив Я оце, що за днів стародавніх Я це був створив? Тепер же спровадив Я це, що ти нищиш міста поукріплювані, на купу румовищ обертаєш їх.</verse>
        <verse osisID='Isa.37.27'>А мешканці їхні безсилі, настрашені та побентежені, вони стали, як зілля оте польове, мов трава зеленіюча, як трава на дахах, як попалене збіжжя, яке не доспіло...</verse>
        <verse osisID='Isa.37.28'>І сидіння твоє, і твій вихід та вхід твій Я знаю, і твоє проти Мене обурення.</verse>
        <verse osisID='Isa.37.29'>За твоє проти Мене обурення, що гординя твоя надійшла до вух Моїх, то на ніздрі твої Я сережку привішу, а вудило Моє в твої уста, і тебе поверну Я тією дорогою, якою прийшов ти!</verse>
        <verse osisID='Isa.37.30'>А оце тобі знак: їжте цього року збіжжя самосійне, а другого року саморосле, а третього року сійте та жніть, і садіть виноградники, та й їжте їхній плід.</verse>
        <verse osisID='Isa.37.31'>А врятоване Юдиного дому, що лишилося, пустить коріння додолу, і свого плода дасть угору.</verse>
        <verse osisID='Isa.37.32'>Бо з Єрусалиму вийде позостале, а рештки з гори Сіон. Ревність Господа Саваота зробить це.</verse>
        <verse osisID='Isa.37.33'>Тому так сказав Господь про асирійського царя: Він не ввійде до міста цього, і туди він не кине стріли, і щитом її не попередить, і вала на нього не висипле.</verse>
        <verse osisID='Isa.37.34'>Якою дорогою прийде, то нею й повернеться, у місто ж оце він не ввійде, говорить Господь!</verse>
        <verse osisID='Isa.37.35'>І це місто Я обороню на спасіння його ради Себе та ради Давида, Мого раба!</verse>
        <verse osisID='Isa.37.36'>І вийшов Ангол Господній, і забив в асирійському таборі сто й вісімдесят і п'ять тисяч. І повставали рано вранці, аж ось усі тіла мертві...</verse>
        <verse osisID='Isa.37.37'>А Санхерів, асирійський цар, рушив та й пішов, і вернувся, й осівся в Ніневії.</verse>
        <verse osisID='Isa.37.38'>І сталося, коли він молився в домі Нісроха, свого бога, то сини його Адраммелех та Шар'ецер убили його мечем, а самі втекли до краю Арарат... А замість нього зацарював син його Есар-Хаддон.</verse>
      </chapter>
      <chapter osisID='Isa.38'>
        <verse osisID='Isa.38.1'>Тими днями смертельно захворів був Єзекія. І прийшов до нього Ісая, Амосів син, пророк, і сказав до нього: Так сказав Господь: Заряди своєму домові, бо ти вмираєш і не будеш жити...</verse>
        <verse osisID='Isa.38.2'>І відвернув Єзекія обличчя своє до стіни, і помолився до Господа,</verse>
        <verse osisID='Isa.38.3'>та й сказав: О, Господи, згадай же, що я ходив перед обличчям Твоїм правдою та цілим серцем, і робив я добре в очах Твоїх! І заплакав Єзекія ревним плачем!</verse>
        <verse osisID='Isa.38.4'>І було Господнє слово до Ісаї, говорячи:</verse>
        <verse osisID='Isa.38.5'>Іди й скажеш до Єзекії: Так сказав Господь, Бог батька твого Давида: Почув Я молитву твою, побачив Я сльозу твою! Ось Я додаю до днів твоїх п'ятнадцять літ,</verse>
        <verse osisID='Isa.38.6'>і з руки асирійського царя врятую тебе та це місто, й обороню це місто.</verse>
        <verse osisID='Isa.38.7'>І оце тобі знак від Господа, що Господь зробить ту річ, про яку говорив:</verse>
        <verse osisID='Isa.38.8'>ось я вертаю тінь ступеня, що від сонця зійшла на ступені Ахазові, назад на десять ступенів. І вернулося сонце на десять ступенів тими ступенями, якими зійшло було.</verse>
        <verse osisID='Isa.38.9'>Ось писання Єзекії, Юдиного царя, коли він був захворів та видужав з своєї хвороби:</verse>
        <verse osisID='Isa.38.10'>Я сказав був: Опівдні днів своїх відійду до шеолових брам, решти років своїх я не матиму...</verse>
        <verse osisID='Isa.38.11'>Я сказав: Не побачу я Господа, Господа в краї живих, уже між мешканцями царства померлих не побачу людини...</verse>
        <verse osisID='Isa.38.12'>Домівка моя вже розібрана, і від мене відібрана, немов той пастуший намет; я життя своє звинув, мов ткач, від основи мене Він відірве, покінчить мене з дня до ночі...</verse>
        <verse osisID='Isa.38.13'>Я кричав аж до ранку... Він, як лев, поторощить всі кості мої, з дня до ночі покінчить зо мною...</verse>
        <verse osisID='Isa.38.14'>Пищу я, мов ластівка чи журавель, воркочу, мов той голуб; заниділи очі мої, визираючи до високости... Господи, причавлений я, поручися за мене!</verse>
        <verse osisID='Isa.38.15'>Що маю сказати? А що Він сказав був мені, те й вчинив. Тихо змандрую всі літа свої через гіркість моєї душі!</verse>
        <verse osisID='Isa.38.16'>Господи, на них, на словах Твоїх, житимуть люди, і в усьому цьому життя моєї душі, уздоров же мене й оживи Ти мене!</verse>
        <verse osisID='Isa.38.17'>Ось терпіння це вийшло мені на добро, Ти стримав від гробу гниття мою душу, бо Ти кинув за спину Свою всі гріхи мої,</verse>
        <verse osisID='Isa.38.18'>бо не буде ж шеол прославляти Тебе, смерть не буде Тебе вихваляти... Не мають надії на правду Твою ті, хто сходить до гробу.</verse>
        <verse osisID='Isa.38.19'>Живий, тільки живий Тебе славити буде, як я ось сьогодні, батько синам розголосить про правду Твою!</verse>
        <verse osisID='Isa.38.20'>Господь на спасіння мені, і ми будем співати пісноспіви свої у домі Господнім по всі дні мого життя!</verse>
        <verse osisID='Isa.38.21'>А Ісая сказав: Нехай візьмуть грудку фіґ, і нехай розітруть на тому гнояку, і видужає!</verse>
        <verse osisID='Isa.38.22'>А Єзекія промовив: Який знак, що я ввійду до Господнього дому?</verse>
      </chapter>
      <chapter osisID='Isa.39'>
        <verse osisID='Isa.39.1'>Того часу послав Меродах-Бал'адан, син Бал'аданів, вавилонський цар, листи та дарунка до Єзекії, бо прочув був, що той захворів та видужав.</verse>
        <verse osisID='Isa.39.2'>І радів ними Єзекія, і показав їм скарбницю свою, срібло, і золото, і пахощі, і добру оливу, і всю зброївню свою, і все, що знаходилося в його скарбницях. Не було речі, якої не показав би їм Єзекія в домі своїм та в усім володінні своїм.</verse>
        <verse osisID='Isa.39.3'>І прийшов пророк Ісая до царя Єзекії та й сказав до нього: Що говорили ці люди? І звідки вони прийшли до тебе? А Єзекія сказав: Вони прийшли до мене з далекого краю, з Вавилону.</verse>
        <verse osisID='Isa.39.4'>І той сказав: Що вони бачили в домі твоїм? І Єзекія сказав: Усе, що в домі моїм, вони бачили, не було речі, якої не показав би я їм у скарбницях своїх.</verse>
        <verse osisID='Isa.39.5'>І сказав Ісая до Єзекії: Послухай же слова Господа Саваота:</verse>
        <verse osisID='Isa.39.6'>Ось приходять дні, і все, що в домі твоєму, і що були зібрали батьки твої аж до цього дня, буде винесене аж до Вавилону. Нічого не позостанеться, говорить Господь...</verse>
        <verse osisID='Isa.39.7'>А з синів твоїх, що вийдуть із тебе, яких ти породиш, заберуть, і вони будуть евнухами в палатах вавилонського царя!...</verse>
        <verse osisID='Isa.39.8'>І сказав Єзекія до Ісаї: Добре Господнє слово, яке ти сказав! І подумав собі: Так, мир та безпека буде за моїх днів!...</verse>
      </chapter>
      <chapter osisID='Isa.40'>
        <verse osisID='Isa.40.1'>Утішайте, втішайте народа Мого, говорить ваш Бог!</verse>
        <verse osisID='Isa.40.2'>Промовляйте до серця Єрусалиму, і закличте до нього, що виповнилась його доля тяжка, що вина йому вибачена, що він за свої всі гріхи вдвоє взяв з руки Господа!</verse>
        <verse osisID='Isa.40.3'>Голос кличе: На пустині вготуйте дорогу Господню, в степу вирівняйте битий шлях Богу нашому!</verse>
        <verse osisID='Isa.40.4'>Хай підійметься всяка долина, і хай знизиться всяка гора та підгірок, і хай стане круте за рівнину, а пасма гірські за долину!</verse>
        <verse osisID='Isa.40.5'>І з'явиться слава Господня, і разом побачить її кожне тіло, бо уста Господні оце прорекли!</verse>
        <verse osisID='Isa.40.6'>Голос кличе: Звіщай! Я ж спитав: Про що буду звіщати? Всяке тіло трава, всяка ж слава як цвіт польовий:</verse>
        <verse osisID='Isa.40.7'>трава засихає, а квітка зів'яне, як подих Господній повіє на неї!... Справді, народ то трава:</verse>
        <verse osisID='Isa.40.8'>Трава засихає, а квітка зів'яне, Слово ж нашого Бога повіки стоятиме!</verse>
        <verse osisID='Isa.40.9'>На гору високу зберися собі, благовіснику Сіону, свого голоса сильно підвищ, благовіснику Єрусалиму! Підвищ, не лякайся, скажи містам Юди: Ось Бог ваш!</verse>
        <verse osisID='Isa.40.10'>Ось прийде Господь, Бог, як сильний, і буде рамено Його панувати для Нього! Ось із Ним нагорода Його, а перед обличчям Його відплата Його.</verse>
        <verse osisID='Isa.40.11'>Він отару Свою буде пасти, як Пастир, раменом Своїм позбирає ягнята, і на лоні Своєму носитиме їх, дійняків же провадити буде!</verse>
        <verse osisID='Isa.40.12'>Хто води поміряв своєю долонею, а п'ядею виміряв небо, і третиною міри обняв пил землі, і гори ті зважив вагою, а взгір'я шальками?</verse>
        <verse osisID='Isa.40.13'>Хто Господнього Духа збагнув, і де та людина, що ради свої подавала Йому?</verse>
        <verse osisID='Isa.40.14'>З ким радився Він, і той напоумив Його, та навчав путі права, і пізнання навчив був Його, і Його напоумив дороги розумної?</verse>
        <verse osisID='Isa.40.15'>Таж народи як крапля з відра, а важать як порох на шальках! Таж Він острови підіймає, немов ту пилинку!</verse>
        <verse osisID='Isa.40.16'>І Ливана не вистачить на запаління жертовне, не стане й звір'я його на цілопалення!</verse>
        <verse osisID='Isa.40.17'>Насупроти Нього всі люди немов би ніщо, пораховані в Нього марнотою та порожнечею.</verse>
        <verse osisID='Isa.40.18'>І до кого вподобите Бога, і подобу яку ви поставите поруч із Ним?</verse>
        <verse osisID='Isa.40.19'>Майстер божка відливає, золотар же його криє золотом, та виливає йому срібляні ланцюжки.</verse>
        <verse osisID='Isa.40.20'>Убогий на дара такого бере собі дерево, що не гниє, розшукує вправного майстра, щоб поставив божка, який не захитається.</verse>
        <verse osisID='Isa.40.21'>Хіба ви не знаєте, чи ви не чули, чи вам не сповіщено здавна було, чи ви не зрозуміли підвалин землі?</verse>
        <verse osisID='Isa.40.22'>Він Той, Хто сидить понад кругом землі, а мешканці її немов та сарана. Він небо простяг, мов тканину тонку, і розтягнув Він його, мов намета на мешкання.</verse>
        <verse osisID='Isa.40.23'>Він Той, Хто князів обертає в ніщо, робить суддів землі за марноту:</verse>
        <verse osisID='Isa.40.24'>вони не були ще посаджені, і не були ще посіяні, і пень їхній в землі ще не закорінився, та як тільки на них Він дмухнув, вони повсихали, і буря понесла їх, мов ту солому!</verse>
        <verse osisID='Isa.40.25'>І до кого Мене прирівняєте, і йому буду рівний? говорить Святий.</verse>
        <verse osisID='Isa.40.26'>Підійміть у височину ваші очі й побачте, хто те все створив? Той, Хто зорі виводить за їхнім числом та кличе ім'ям їх усіх! І ніхто не загубиться через всесильність та всемогутність Його.</verse>
        <verse osisID='Isa.40.27'>Пощо говориш ти, Якове, і кажеш, Ізраїлю: Закрита дорога моя перед Господом, і від Бога мого відійшло моє право.</verse>
        <verse osisID='Isa.40.28'>Хіба ж ти не знаєш, або ти не чув: Бог відвічний Господь, що кінці землі Він створив? Він не змучується та не втомлюється, і не збагненний розум Його.</verse>
        <verse osisID='Isa.40.29'>Він змученому дає силу, а безсилому міць.</verse>
        <verse osisID='Isa.40.30'>І помучаться хлопці й потомляться, і юнаки спотикнутись спіткнуться,</verse>
        <verse osisID='Isa.40.31'>а ті, хто надію складає на Господа, силу відновлять, крила підіймуть, немов ті орли, будуть бігати і не потомляться, будуть ходити і не помучаться!</verse>
      </chapter>
      <chapter osisID='Isa.41'>
        <verse osisID='Isa.41.1'>Послухайте мовчки Мене, острови, а народи, чекайте навчання Мого! Хай підійдуть і скажуть: Приступімо всі разом на суд!</verse>
        <verse osisID='Isa.41.2'>Хто зо сходу того пробудив, що його супроводить в ході перемога? Він народи дає перед ним та царів на топтання, їхнього меча обертає на порох, його лука в солому розвіяну.</verse>
        <verse osisID='Isa.41.3'>Він жене їх, спокійно дорогою йде, якою він не переходив ногами своїми.</verse>
        <verse osisID='Isa.41.4'>Хто вчинив та зробив це? Той, хто роди покликав віддавна: Я, Господь, перший, і з останніми Я той же Самий!</verse>
        <verse osisID='Isa.41.5'>Бачили це острови та жахалися, кінці землі трипотіли, наближувались та приходили.</verse>
        <verse osisID='Isa.41.6'>Один одному допомагає і говорить до брата свого: Будь міцний!</verse>
        <verse osisID='Isa.41.7'>І підбадьорує майстер золотаря, а той, хто молотом гладить, того, хто б'є на ковадлі, і каже про споєння: Добре воно! і його зміцнює цвяхами, щоб не хиталось.</verse>
        <verse osisID='Isa.41.8'>Та ти, о Ізраїлю, рабе Мій, Якове, що Я тебе вибрав, насіння Авраама, друга Мого,</verse>
        <verse osisID='Isa.41.9'>ти, якого Я взяв був із кінців землі та покликав тебе із окраїн її, і сказав був до тебе: Ти раб Мій, Я вибрав тебе й не відкинув тебе,</verse>
        <verse osisID='Isa.41.10'>не бійся, з тобою бо Я, і не озирайсь, бо Я Бог твій! Зміцню Я тебе, і тобі поможу, і правицею правди Своєї тебе Я підтримаю.</verse>
        <verse osisID='Isa.41.11'>Отож, засоромляться та зніяковіють усі проти тебе запалені, стануть нічим та погинуть твої супротивники.</verse>
        <verse osisID='Isa.41.12'>Шукатимеш їх, але їх ти не знайдеш, своїх супротивників; стануть нічим та марнотою ті, хто провадить війну проти тебе.</verse>
        <verse osisID='Isa.41.13'>Бо Я Господь, Бог твій, що держить тебе за правицю й говорить до тебе: Не бійся, Я тобі поможу!</verse>
        <verse osisID='Isa.41.14'>Не бійся, ти Яковів черве, ти жменько Ізраїлева: Я тобі поможу, говорить Господь, і твій Викупитель Святий Ізраїлів!</verse>
        <verse osisID='Isa.41.15'>Ось зроблю Я тебе молотаркою гострою, новою, зубчастою, помолотиш ти гори та їх поторощиш, а підгірки половою вчиниш!</verse>
        <verse osisID='Isa.41.16'>Перевієш їх ти, й вітер їх рознесе, і буря їх розпорошить, і ти будеш утішатися Господом, будеш хвалитись Святим Ізраїлевим.</verse>
        <verse osisID='Isa.41.17'>Убогі та бідні шукають води, та нема, язик їхній від прагнення висох, Я, Господь, і їх вислухаю, Бог Ізраїлів, не лишу їх!</verse>
        <verse osisID='Isa.41.18'>Я ріки відкрию на лисих горах, а джерела посеред долин, оберну Я пустиню на озеро водне, а землю суху на джерела!</verse>
        <verse osisID='Isa.41.19'>На пустиню дам кедра, акацію, мирта й маслину, поставлю Я разом в степу кипариса та явора й бука,</verse>
        <verse osisID='Isa.41.20'>щоб разом побачили й знали, і пересвідчились та зрозуміли, що Господня рука це зробила, і створив це Святий Ізраїлів!</verse>
        <verse osisID='Isa.41.21'>Принесіть свою справу, говорить Господь, припровадьте Мені свої докази, каже Цар Яковів.</verse>
        <verse osisID='Isa.41.22'>Хай підійдуть і хай нам розкажуть, що трапиться! Виясніть справи минулі, що вони є, а ми серце наше на те покладемо й пізнаємо їхній кінець, або сповістіть про майбутнє.</verse>
        <verse osisID='Isa.41.23'>Розкажіть наперед про майбутнє, і пізнаємо ми, що ви боги. Отож, учиніть ви добро чи зробіть що лихе, щоб ми здивувались і разом побачили.</verse>
        <verse osisID='Isa.41.24'>Та ви менш від нічого, і менший ваш чин від марноти, гидота, хто вас вибирає!</verse>
        <verse osisID='Isa.41.25'>Я з півночі мужа збудив і прийшов він, зо схід сонця в Ім'я Моє кличе, і він буде чавити князів, мов ту грязюку, й як ганчар глину топче!</verse>
        <verse osisID='Isa.41.26'>Хто сказав це віддавна, щоб знали те ми, і щоб наперед ми сказали: Це правда? Та ніхто не сказав, і ніхто не повів, і ніхто не почув ваших слів...</verse>
        <verse osisID='Isa.41.27'>Я перший сказав до Сіону: Оце, то вони! А Єрусалимові дам благовісника.</verse>
        <verse osisID='Isa.41.28'>І Я дивлюсь, та нікого нема, і немає між ними порадника, щоб відповіли, коли їх запитаю.</verse>
        <verse osisID='Isa.41.29'>Тож ніщо всі вони, їхні чини марнота, вітер та порожнеча їхні ідоли!</verse>
      </chapter>
      <chapter osisID='Isa.42'>
        <verse osisID='Isa.42.1'>Оце Отрок Мій, що Я підпираю Його, Мій Обранець, що Його полюбила душа Моя. Я злив Свого Духа на Нього, і Він правосуддя народам подасть.</verse>
        <verse osisID='Isa.42.2'>Він не буде кричати, і кликати не буде, і на вулицях чути не дасть Свого голосу.</verse>
        <verse osisID='Isa.42.3'>Він очеретини надломленої не доломить, і ґнота тліючого не погасить, буде суд видавати за правдою.</verse>
        <verse osisID='Isa.42.4'>Не втомиться Він, і не знеможеться, поки присуду не покладе на землі, і будуть чекати Закона Його острови.</verse>
        <verse osisID='Isa.42.5'>Говорить отак Бог, Господь, що створив небеса і їх розтягнув, що землю простяг та все те, що із неї виходить, що народові на ній Він дихання дає, і духа всім тим, хто ходить по ній.</verse>
        <verse osisID='Isa.42.6'>Я, Господь, покликав Тебе в справедливості, і буду міцно тримати за руки Тебе, і Тебе берегтиму, і дам Я Тебе заповітом народові, за Світло поганам,</verse>
        <verse osisID='Isa.42.7'>щоб очі відкрити незрячим, щоб вивести в'язня з в'язниці, а з темниці тих мешканців темряви!</verse>
        <verse osisID='Isa.42.8'>Я Господь, оце Ймення Моє, і іншому слави Своєї не дам, ні хвали Своєї божкам.</verse>
        <verse osisID='Isa.42.9'>Речі давні прийшли ось, нові ж Я повім, дам почути вам про них, поки виростуть.</verse>
        <verse osisID='Isa.42.10'>Заспівайте для Господа пісню нову, від краю землі Йому хвалу! Нехай шумить море, і все, що є в ньому, острови та їхні мешканці!</verse>
        <verse osisID='Isa.42.11'>Хай голосно кличуть пустиня й міста її, оселі, що в них проживає Кедар! Хай виспівують мешканці скелі, хай кричать із вершини гірської!</verse>
        <verse osisID='Isa.42.12'>Нехай Господу честь віддадуть, і на островах Його славу звіщають!</verse>
        <verse osisID='Isa.42.13'>Господь вийде, як лицар, розбудить завзяття Своє, як вояк, підійме Він окрик та буде кричати, переможе Своїх ворогів!</verse>
        <verse osisID='Isa.42.14'>Я відвіку мовчав, мовчазний був та стримувався, а тепер Я кричатиму, мов породілля! буду тяжко зідхати й хапати повітря!</verse>
        <verse osisID='Isa.42.15'>Спустошу Я гори й підгірки, і всі їхні зілля посушу, і річки оберну в острови, і стави повисушую!</verse>
        <verse osisID='Isa.42.16'>І Я попроваджу незрячих дорогою, якої не знають, стежками незнаними їх поведу, оберну перед ними темноту на світло, а нерівне в рівнину. Оце речі, які Я зроблю, і їх не покину!</verse>
        <verse osisID='Isa.42.17'>Відступлять назад, посоромляться соромом ті, хто надію складав на божка, хто бовванам казав: Ви наші боги!</verse>
        <verse osisID='Isa.42.18'>Почуйте, глухі, а незрячі, прозріте, щоб бачити!</verse>
        <verse osisID='Isa.42.19'>Хто сліпий, як не раб Мій, а глухий, як посол Мій, що Я посилаю його? Хто сліпий, як довірений, і сліпий, як раб Господа?</verse>
        <verse osisID='Isa.42.20'>Ти бачив багато, але не зберіг, мав вуха відкриті, але не почув.</verse>
        <verse osisID='Isa.42.21'>Господь захотів був того ради правди Своєї, збільшив та прославив Закона.</verse>
        <verse osisID='Isa.42.22'>Але він народ попустошений та поплюндрований; усі вони по печерах пов'язані та по в'язницях поховані; стали вони за грабіж, і немає визвольника, за здобич, й немає того, хто б сказав: Поверни!</verse>
        <verse osisID='Isa.42.23'>Хто з вас візьме оце до вух, на майбутнє почує й послухає?</verse>
        <verse osisID='Isa.42.24'>Хто Якова дав на здобич, а Ізраїля грабіжникам? Хіба ж не Господь, що ми проти Нього грішили були і не хотіли ходити путями Його, а Закона Його ми не слухали?</verse>
        <verse osisID='Isa.42.25'>І Він вилив на нього жар гніву Свого та насилля війни, що палахкотіло навколо його, та він не пізнав, і в ньому горіло воно, та не брав він до серця цього!</verse>
      </chapter>
      <chapter osisID='Isa.43'>
        <verse osisID='Isa.43.1'>А тепер отак каже Господь, що створив тебе, Якове, і тебе вформував, о Ізраїлю: Не бійся, бо Я тебе викупив, Я покликав ім'я твоє, Мій ти!</verse>
        <verse osisID='Isa.43.2'>Коли переходитимеш через води, Я буду з тобою, а через річки не затоплять тебе, коли будеш огонь переходити, не попечешся, і не буде палити тебе його полум'я.</verse>
        <verse osisID='Isa.43.3'>Бо Я Господь, Бог твій, Святий Ізраїлів, твій Спаситель! Дав Я на викуп за тебе Єгипта, Етіопію й Севу замість тебе.</verse>
        <verse osisID='Isa.43.4'>Через те, що ти став дорогий в Моїх очах, шанований став, й Я тебе покохав, то людей замість тебе віддам, а народи за душу твою.</verse>
        <verse osisID='Isa.43.5'>Не бійся, бо Я ж із тобою! Зо сходу згромаджу насіння твоє, і з заходу тебе позбираю.</verse>
        <verse osisID='Isa.43.6'>Скажу півночі: Дай, а до півдня: Не стримуй! Поприводь ти синів моїх здалека, а дочки мої від окраїн землі,</verse>
        <verse osisID='Isa.43.7'>і кожного, хто тільки зветься Іменням Моїм, і кого Я на славу Свою був створив, кого вформував та кого Я вчинив.</verse>
        <verse osisID='Isa.43.8'>Приведи ти народа сліпого, хоч очі він має, і глухих, хоч вуха в них є!</verse>
        <verse osisID='Isa.43.9'>Нехай разом зберуться всі люди і народи згромадяться: хто поміж ними розкаже про це, і хто розповість про минуле? Нехай дадуть свідків своїх і оправдані будуть, і хай вони чують та скажуть: Це правда!</verse>
        <verse osisID='Isa.43.10'>Ви свідки Мої, говорить Господь, та раб Мій, якого Я вибрав, щоб пізнали й Мені ви повірили, та зрозуміли, ще це Я. До Мене не зроблено Бога, і не буде цього по Мені!</verse>
        <verse osisID='Isa.43.11'>Я, Я Господь, і крім Мене немає Спасителя!</verse>
        <verse osisID='Isa.43.12'>Я розказав, і споміг, і звістив, і Бога чужого немає між вами, ви ж свідки Мої, говорить Господь, а Я Бог!</verse>
        <verse osisID='Isa.43.13'>І Я здавна Той Самий, і ніхто не врятує з Моєї руки, як що Я вчиню, то хто це перемінить?</verse>
        <verse osisID='Isa.43.14'>Так говорить Господь, ваш Відкупитель, Святий Ізраїлів: Ради вас Я послав у Вавилон, і зганяю усіх втікачів, а халдеїв кораблі їх утіхи.</verse>
        <verse osisID='Isa.43.15'>Я Господь, ваш Святий, Творець Ізраїля, Цар ваш!</verse>
        <verse osisID='Isa.43.16'>Так говорить Господь, що дорогу на морі дає, а стежку в могутній воді,</verse>
        <verse osisID='Isa.43.17'>що випровадив колесницю й коня, військо та силу, що разом лягли і не встали, зотліли, як льон, та погасли...</verse>
        <verse osisID='Isa.43.18'>Не згадуйте вже про минуле, і про давнє не думайте!</verse>
        <verse osisID='Isa.43.19'>Ось зроблю Я нове, тепер виросте. Чи ж про це ви не знаєте? Теж зроблю Я дорогу в степу, а в пустині річки.</verse>
        <verse osisID='Isa.43.20'>Буде славити Мене польова звірина, шакали та струсі, бо воду Я дам на степу, а в пустині річки, щоб напувати народ Мій, вибранця Мого.</verse>
        <verse osisID='Isa.43.21'>Цей народ Я Собі вформував, він буде звіщати про славу Мою.</verse>
        <verse osisID='Isa.43.22'>Та Мене ти не кликав, о Якове, не змагався за Мене, Ізраїлю.</verse>
        <verse osisID='Isa.43.23'>Ти Мені не приводив ягнят цілопалень своїх, і своїми жертвами не шанував ти Мене... Я тебе не силував, щоб приносити жертву хлібну, і кадилом не мучив тебе.</verse>
        <verse osisID='Isa.43.24'>Очерету запашного не купував ти за срібло Мені, і не напував ти Мене лоєм жертов своїх, тільки своїми гріхами Мене ти турбував та своїми провинами мучив Мене!...</verse>
        <verse osisID='Isa.43.25'>Я, Я є Той, Хто стирає провини твої ради Себе, а гріхів твоїх не пам'ятає!</verse>
        <verse osisID='Isa.43.26'>Пригадай ти Мені і судімося разом, розкажи ти Мені, щоб тобі оправдатись!</verse>
        <verse osisID='Isa.43.27'>Твій батько був перший згрішив, і відпали від Мене твої посередники,</verse>
        <verse osisID='Isa.43.28'>тому Я позбавив священства священиків, і Якова дав на прокляття, і на зневагу Ізраїля!</verse>
      </chapter>
      <chapter osisID='Isa.44'>
        <verse osisID='Isa.44.1'>А тепер ось послухай, о Якове, рабе Мій, та Ізраїлю, якого Я вибрав.</verse>
        <verse osisID='Isa.44.2'>Так говорить Господь, що тебе учинив і тебе вформував від утроби, і тобі помагає: Не бійся, рабе Мій, Якове, і Єшуруне, якого Я вибрав!</verse>
        <verse osisID='Isa.44.3'>Бо виллю Я воду на спрагнене, а текучі потоки на суходіл, виллю Духа Свого на насіння твоє, а благословення Моє на нащадків твоїх,</verse>
        <verse osisID='Isa.44.4'>і будуть вони виростати, немов між травою, немов ті тополі при водних потоках!</verse>
        <verse osisID='Isa.44.5'>Цей буде казати: Я Господній, а той зватиметься йменням Якова, інший напише своєю рукою: для Господа я, і буде зватися йменням Ізраїля.</verse>
        <verse osisID='Isa.44.6'>Так говорить Господь, Цар Ізраїлів та Викупитель його, Господь Саваот: Я перший, і Я останній, і Бога нема, окрім Мене!</verse>
        <verse osisID='Isa.44.7'>І хто зветься, як Я? Хай розкаже про те, й хай звістить те Мені з того часу, коли Я заклав у давнині народ, і хай нам розкаже майбутнє й прийдешнє.</verse>
        <verse osisID='Isa.44.8'>Не бійтеся та не лякайтесь! Хіба здавна Я не розповів був тобі й не звістив? А ви свідки Мої! Чи є Бог, окрім Мене? І Скелі немає, не знаю ні жодної!</verse>
        <verse osisID='Isa.44.9'>Всі, що роблять бовванів, марнота вони, і їхні улюбленці не помагають, а свідками того самі: не бачать вони та не знають, щоб застидатись!</verse>
        <verse osisID='Isa.44.10'>Хто бога зробив та ідола вилив, що він не помагає?</verse>
        <verse osisID='Isa.44.11'>Тож друзі його посоромлені будуть усі, майстрі ж вони тільки з людей. Хай вони всі зберуться та стануть: вони полякаються та посоромляться разом!</verse>
        <verse osisID='Isa.44.12'>Коваль тне з заліза сокиру, і в горючім вугіллі працює, і формує божка молотками та робить його своїм сильним раменом, а при тім той голодний й безсилий, не п'є води й мучиться...</verse>
        <verse osisID='Isa.44.13'>А тесля витягує шнура, визначує штифтом його, того ідола, гемблями робить його та окреслює циркулем це, і робить його на подобу людини, як розкішний зразок чоловіка, щоб у домі поставити.</verse>
        <verse osisID='Isa.44.14'>Настинає кедрин він собі, і візьме граба й дуба, і міцне собі викохає між лісними деревами, ясен посадить, а дощик вирощує.</verse>
        <verse osisID='Isa.44.15'>І стане людині оце все на паливо, і візьме частину із того й зогріється, теж підпалить в печі й спече хліб. Також виробить бога й йому поклоняється, ідолом зробить його, і перед ним на коліна впадає.</verse>
        <verse osisID='Isa.44.16'>Половину його він попалить в огні, на половині його варить м'ясо та їсть, печеню пече й насичається, також гріється та приговорює: Як добре, нагрівся, відчув я огонь...</verse>
        <verse osisID='Isa.44.17'>А останок його він за бога вчинив, за боввана свого, перед ним на коліна впадає та кланяється, йому молиться й каже: Рятуй же мене, бо ти бог мій!</verse>
        <verse osisID='Isa.44.18'>Не знають і не розуміють вони, бо їхні очі зажмурені, щоб не побачити, і стверділи їхні серця, щоб не розуміти!</verse>
        <verse osisID='Isa.44.19'>І не покладе він до серця свого, і немає знання ані розуму, щоб проказати: Половину його попалив я в огні, і на вугіллі його я пік хліб, смажив м'ясо та їв. А решту його за огиду вчиню, буду кланятися дерев'яній колоді?</verse>
        <verse osisID='Isa.44.20'>Він годується попелом! Звело його серце обманене, і він не врятує своєї душі, та не скаже: Хіба не брехня у правиці моїй?</verse>
        <verse osisID='Isa.44.21'>Пам'ятай про це, Якове та Ізраїлю, бо ти раб Мій! Я тебе вформував був для Себе рабом, Мій Ізраїлю, ти не будеш забутий у Мене!</verse>
        <verse osisID='Isa.44.22'>Провини твої постирав Я, мов хмару, і немов мряку гріхи твої, навернися ж до Мене, тебе бо Я викупив!</verse>
        <verse osisID='Isa.44.23'>Радійте, небеса, бо Господь це зробив; викликуйте радісно, глибини землі; втішайтеся співом, о гори та лісе, та в нім всяке дерево, бо Господь викупив Якова, і прославивсь в Ізраїлі!</verse>
        <verse osisID='Isa.44.24'>Так говорить Господь, твій Відкупитель, та Той, що тебе вформував від утроби: Я, Господь, Той, Хто чинить усе: Розтягнув Я Сам небо та землю втвердив, хто при тім був зо Мною?</verse>
        <verse osisID='Isa.44.25'>Хто ознаки ламає брехливим, і робить безглуздими чарівників, Хто з нічим мудреців відсилає, і їхні знання обертає в нерозум,</verse>
        <verse osisID='Isa.44.26'>Хто сповнює слово Свого раба, і виконує раду Своїх посланців, Хто Єрусалимові каже: Ти будеш заселений! а юдейським містам: Забудовані будете ви, а руїни його відбудую!</verse>
        <verse osisID='Isa.44.27'>Хто глибіні проказує: Висохни, а річки твої Я повисушую,</verse>
        <verse osisID='Isa.44.28'>Хто до Кіра говорить: Мій пастирю, і всяке Моє пожадання він виконає та Єрусалимові скаже: Збудований будеш! а храмові: Будеш закладений!</verse>
      </chapter>
      <chapter osisID='Isa.45'>
        <verse osisID='Isa.45.1'>Так говорить Господь до Свого помазанця Кіра: Я міцно тримаю тебе за правицю, щоб перед обличчям твоїм повалити народи, і з стегон царів розв'яжу пояси, щоб відчинити двері перед тобою, а брами не будуть замикані.</verse>
        <verse osisID='Isa.45.2'>Я перед тобою піду й повирівнюю висунене, двері мідні зламаю і порозбиваю залізні засуви.</verse>
        <verse osisID='Isa.45.3'>І дам тобі скарби, що в темряві, та багатства заховані, щоб пізнав ти, що Я то Господь, Який кличе тебе за йменням твоїм, Бог Ізраїлів,</verse>
        <verse osisID='Isa.45.4'>ради раба Мого Якова й ради вибранця Мого Ізраїля, і кличу тебе твоїм іменням, тебе називаю, хоч ти не знаєш Мене.</verse>
        <verse osisID='Isa.45.5'>Я Господь, і нема вже нікого, нема іншого Бога, крім Мене. Я тебе підперізую, хоч ти не знаєш Мене,</verse>
        <verse osisID='Isa.45.6'>щоб дізналися зо сходу сонця й з заходу, що крім Мене немає нічого; Я Господь, і нема вже нікого,</verse>
        <verse osisID='Isa.45.7'>Я, що світло формую та темність творю, чиню мир і недолю творю, Я Господь, Який робить це все!</verse>
        <verse osisID='Isa.45.8'>Спустіть росу згори, небеса, а із хмар хай спливе справедливість! Хай земля відкривається, і хай породить спасіння та правду, хай разом ростуть! Я, Господь, це вчинив!</verse>
        <verse osisID='Isa.45.9'>Горе тому, хто з Творцем своїм свариться, черепок із земних черепків! Чи глина повість ганчареві своєму: Що робиш? а діло його: Ти без рук!</verse>
        <verse osisID='Isa.45.10'>Горе тому, хто патякає батькові: Пощо ти плодиш? а жінці: Пощо ти родиш?</verse>
        <verse osisID='Isa.45.11'>Так говорить Господь, Святий Ізраїлів, і Той, Хто його вформував: Питайте Мене про майбутнє, а долю синів Моїх й чин Моїх рук позоставте Мені!</verse>
        <verse osisID='Isa.45.12'>Я землю вчинив і створив людину на ній, небеса Я руками Своїми простяг і про їхні зорі звелів.</verse>
        <verse osisID='Isa.45.13'>Я збудив його в правді, і зрівняю йому всі дороги. Він місто Моє побудує і відпустить вигнанців Моїх не за викуп і не за дарунка, говорить Господь Саваот.</verse>
        <verse osisID='Isa.45.14'>Так говорить Господь: Праця Єгипту й торгівля Етіопії та високі севаїтяни перейдуть до тебе та будуть твої. Підуть вони за тобою, у кайданах перейдуть, і будуть вклонятись тобі та благати тебе: Тільки в тебе є Бог, і нема більш, нема іншого Бога!</verse>
        <verse osisID='Isa.45.15'>Справді Ти Бог таємничий, Бог Ізраїлів, Спаситель!</verse>
        <verse osisID='Isa.45.16'>Всі вони засоромляться й зніяковіють, майстрі ідолів підуть у соромі разом,</verse>
        <verse osisID='Isa.45.17'>Ізраїль же буде спасений від Господа вічним спасінням: не будете ви засоромлені ані знеславлені аж на вічні віки!</verse>
        <verse osisID='Isa.45.18'>Бо так промовляє Господь, Творець неба. Він той Бог, що землю вформував та її вчинив, і міцно поставив її; не як порожнечу її створив, на проживання на ній Він її вформував. Я Господь, і нема більше іншого Бога!</verse>
        <verse osisID='Isa.45.19'>Я не говорив в укритті, на темному місці землі. Я не говорив до насіння Якова: Шукаєте дармо Мене! Я Господь, говорю справедливість, звіщаю правдиве!</verse>
        <verse osisID='Isa.45.20'>Зберіться й прийдіть, наблизьтеся разом, урятовані всі із поганів! Не знає нічого, хто дерево носить, боввана свого, та що молиться богові, який не поможе.</verse>
        <verse osisID='Isa.45.21'>Розкажіть та наблизьте, і хай разом нарадяться: Хто розповів це віддавна, із давніх часів це звістив? Чи ж не Я, ваш Господь? Бож немає вже Бога, крім Мене, окрім Мене нема Бога праведного та Спасителя!</verse>
        <verse osisID='Isa.45.22'>Зверніться до Мене й спасетесь, всі кінці землі, бо Я Бог, і нема більше іншого Бога!</verse>
        <verse osisID='Isa.45.23'>Я Собою Самим присягав, справедливість із уст Моїх вийшла, те слово, яке не повернеться: усяке коліно вклонятися буде Мені, усякий язик присягне</verse>
        <verse osisID='Isa.45.24'>й Мені скаже: Тільки в Господі правда та сила! Прийдуть до Нього та засоромляться всі, що на Нього запалюються.</verse>
        <verse osisID='Isa.45.25'>Через Господа усправедливляться, і буде прославлене всяке насіння Ізраїля!</verse>
      </chapter>
      <chapter osisID='Isa.46'>
        <verse osisID='Isa.46.1'>Бел упав на коліна, зігнувся Нево, стали ідоли їхні для звірини й худоби. Те, що колись ви носили, накладене, мов той тягар на худобу помучену.</verse>
        <verse osisID='Isa.46.2'>Зігнулися й разом упали вони на коліна; не могли врятувати тягара, і самі до полону пішли...</verse>
        <verse osisID='Isa.46.3'>Почуйте Мене, доме Яковів, та ввесь залишку дому Ізраїлевого, яких від живота Я підняв, носив від утроби,</verse>
        <verse osisID='Isa.46.4'>і Я буду Той Самий до старости вашої, і до сивини вас носитиму, Я вчинив, і Я буду носити, й Я двигатиму й порятую!</verse>
        <verse osisID='Isa.46.5'>До кого Мене ви вподобите та прирівняєте, до кого подібним Мене ви учините, щоб схожому бути?</verse>
        <verse osisID='Isa.46.6'>Ті, що золото сиплють з киси, срібло ж важать вагою, винаймлюють золотаря, щоб із того їм бога зробив, і перед ним вони падають та поклоняються,</verse>
        <verse osisID='Isa.46.7'>носять його на плечі, підіймають його, і ставлять його на місці його. І стоїть, і з місця свого він не рухається; коли ж хто до нього кричить, то він не відповість, і не врятує його від недолі.</verse>
        <verse osisID='Isa.46.8'>Пам'ятайте про це та змужнійте, візьміть це на розум, провинники!</verse>
        <verse osisID='Isa.46.9'>Пам'ятайте про давнє, відвічне, бо Я Бог, і немає більш Бога, й нікого, як Я,</verse>
        <verse osisID='Isa.46.10'>що звіщаю кінець від початку, і наперед що не сталося ще, і що говорю: Мій замір відбудеться, і всяке жадання Своє Я вчиню,</verse>
        <verse osisID='Isa.46.11'>що хижого птаха зо сходу прикликую, з краю далекого мужа Своєї поради! Так, Я сказав те й спроваджу, що Я задумав був теє зроблю!</verse>
        <verse osisID='Isa.46.12'>Почуйте Мене, твердосерді, далекі від справедливости!</verse>
        <verse osisID='Isa.46.13'>Я Свою справедливість наблизив, вона недалеко, а спасіння Моє не припізниться, і дам на Сіоні спасіння, дам Ізраїлеві Свою велич!</verse>
      </chapter>
      <chapter osisID='Isa.47'>
        <verse osisID='Isa.47.1'>Зійди й сядь у порох, о діво, дочко Вавилону! Сядь на землю, без трону, о дочко халдеїв! Бо кликати більше не будуть на тебе: тендитна та випещена!</verse>
        <verse osisID='Isa.47.2'>Візьми жорна й муки намели, намітку свою відхили, закачай но подолка та стегна відкрий, і бреди через ріки,</verse>
        <verse osisID='Isa.47.3'>і буде твій сором відкритий, і стид твій покажеться! Я помсту вчиню, і не буду щадити людини!</verse>
        <verse osisID='Isa.47.4'>Наш Відкупитель, Господь Саваот Йому Ймення, Святий Ізраїлів.</verse>
        <verse osisID='Isa.47.5'>Сиди мовчки й ввійди до темноти, о дочко халдеїв, бо кликати більше не будуть тебе: Пані царств!</verse>
        <verse osisID='Isa.47.6'>Розлютився Я на народ Свій, збезчестив спадщину Своєю, та й віддав їх у руку твою. Ти не виявила милосердя до них: ти над старцем учинила ярмо своє дуже тяжким,</verse>
        <verse osisID='Isa.47.7'>та й сказала: Навіки я панею буду! І до серця собі не взяла тих речей, не подумала про свій кінець...</verse>
        <verse osisID='Isa.47.8'>А тепер це послухай, розпещена, що безпечно сидиш, що говориш у серці своїм: Я, і більше ніхто! Не буду сидіти вдовою, і не знатиму страти дітей!</verse>
        <verse osisID='Isa.47.9'>Та прийдуть на тебе несподівано те й те в один день, страта дітей та вдівство, вони в повній мірі на тебе спадуть при усій многоті твоїх чарів, при силі великій твоїх заклинань!...</verse>
        <verse osisID='Isa.47.10'>Ти ж бо надію складала на злобу свою, говорила: Ніхто не побачить мене! Звела тебе мудрість твоя та знання твоє, і сказала ти в серці своїм: Я, і більше ніхто!</verse>
        <verse osisID='Isa.47.11'>І прийде на тебе лихе, що відворожити його ти не зможеш, і на тебе нещастя впаде, що не зможеш його окупити, і прийде на тебе раптовно спустошення, про яке ти не знаєш...</verse>
        <verse osisID='Isa.47.12'>Ставай же з своїми закляттями та з безліччю чарів своїх, якими ти мучилася від юнацтва свого, може зможеш ти допомогти, може ти настрахаєш!</verse>
        <verse osisID='Isa.47.13'>Змучилась ти від великої кількости рад своїх, хай же стануть і хай допоможуть тобі ті, хто небо розрізує, хто до зір придивляється, хто провіщує кожного місяця, що має на тебе прийти!</verse>
        <verse osisID='Isa.47.14'>Ось стали вони, мов солома: огонь їх попалить, не врятують своєї душі з руки полум'я, це не жар, щоб погріти себе, ані полум'я, щоб сидіти біля нього...</verse>
        <verse osisID='Isa.47.15'>Такими тобі стануть ті, що співпрацювала ти з ними, ворожбити твої від юнацтва твого, кожен буде блудити на свій бік, немає нікого, хто б тебе врятував!</verse>
      </chapter>
      <chapter osisID='Isa.48'>
        <verse osisID='Isa.48.1'>Послухайте це, доме Яковів, що зветесь іменням Ізраїлевим, і що вийшли із Юдиних вод, що клянетеся Йменням Господнім та Бога Ізраїля згадуєте, хоч не в правді та не в справедливості!</verse>
        <verse osisID='Isa.48.2'>Бо від міста святого вони прозиваються та на Бога Ізраїлевого спираються, Йому Ймення Господь Саваот!</verse>
        <verse osisID='Isa.48.3'>Я віддавна звіщав про минуле, із уст Моїх вийшло воно й розповів Я про нього, раптовно зробив, і прийшло.</verse>
        <verse osisID='Isa.48.4'>Тому, що Я знав, що впертий ти є, твоя ж шия то м'язи залізні, а чоло твоє мідяне,</verse>
        <verse osisID='Isa.48.5'>то звіщав Я віддавна тобі, іще поки прийшло, розповів Я тобі, щоб ти не говорив: Мій божок це зробив, а про це наказав мій бовван та мій ідол.</verse>
        <verse osisID='Isa.48.6'>Ти чув, переглянь усе це; і ви хіба не визнаєте цього? Тепер розповів Я тобі новини й таємниці, яких ти не знав.</verse>
        <verse osisID='Isa.48.7'>Тепер вони створені, а не віддавна, а перед цим днем ти не чув був про них, щоб не сказати: Оце я їх знав.</verse>
        <verse osisID='Isa.48.8'>Та не чув ти й не знав, і віддавна ти не відкривав свого вуха, бо Я знав, що напевно ти зрадиш, і звано тебе від утроби: перевертень.</verse>
        <verse osisID='Isa.48.9'>Ради Ймення Свого Я спиняю Свій гнів, і ради слави Своєї Я стримуюся проти тебе, щоб не знищити тебе.</verse>
        <verse osisID='Isa.48.10'>Оце перетопив Я тебе, але не як те срібло, у горні недолі тебе дослідив.</verse>
        <verse osisID='Isa.48.11'>Ради Себе, ради Себе роблю, бо як буде збезчещене Ймення Моє? А іншому слави Своєї не дам.</verse>
        <verse osisID='Isa.48.12'>Почуй Мене, Якове та Ізраїлю, Мій покликаний: Це Я, Я перший, також Я останній!</verse>
        <verse osisID='Isa.48.13'>Теж рука Моя землю заклала, і небо напнула правиця Моя, Я закличу до них і вони стануть разом.</verse>
        <verse osisID='Isa.48.14'>Зберіться ви всі та й послухайте: Хто серед вас розповів був про те? Кого Господь любить, вчинить волю Його в Вавилоні, рамено ж Його на халдеях.</verse>
        <verse osisID='Isa.48.15'>Я, Я говорив і покликав його, спровадив його, і він на дорозі своїй буде мати поводження.</verse>
        <verse osisID='Isa.48.16'>Наблизьтесь до Мене, послухайте це: Споконвіку Я не говорив потаємно; від часу, як діялось це, Я був там. А тепер послав Мене Господь Бог та Його Дух.</verse>
        <verse osisID='Isa.48.17'>Так говорить Господь, твій Відкупитель, Святий Ізраїлів: Я Господь, Бог твій, що навчає тебе про корисне, що провадить тебе по дорозі, якою ти маєш ходити.</verse>
        <verse osisID='Isa.48.18'>О, коли б ти прислухувався до Моїх заповідей, то був би твій спокій, як річка, а твоя справедливість, немов морські хвилі!</verse>
        <verse osisID='Isa.48.19'>А насіння твого було б, як піску, а нащадків твого живота немов зернят його, і витяте й вигублене не було б твоє ймення із-перед обличчя Мого!</verse>
        <verse osisID='Isa.48.20'>Вирушіть із Вавилону, втечіть від халдеїв, радісним співом звістіть, оце розголосіть, аж до краю землі рознесіть це, скажіть: Господь викупив раба Свого Якова!</verse>
        <verse osisID='Isa.48.21'>І спраги не знали вони на пустинях, якими провадив Він їх: воду з скелі пустив їм, Він скелю розбив і вода потекла!</verse>
        <verse osisID='Isa.48.22'>Для безбожних спокою немає, говорить Господь.</verse>
      </chapter>
      <chapter osisID='Isa.49'>
        <verse osisID='Isa.49.1'>Почуйте Мене, острови, і народи здалека, вважайте: Господь із утроби покликав Мене, Моє Ймення згадав з нутра неньки Моєї.</verse>
        <verse osisID='Isa.49.2'>І Мої уста вчинив Він, як той гострий меч, заховав Мене в тіні Своєї руки, і Мене вчинив за добірну стрілу, в Своїм сагайдаці заховав Він Мене.</verse>
        <verse osisID='Isa.49.3'>І до Мене прорік: Ти раб Мій, Ізраїлю, Яким Я прославлюсь!</verse>
        <verse osisID='Isa.49.4'>І Я відповів: Надаремно трудивсь Я, на порожнечу й марноту зужив Свою силу: Справді ж з Господом право Моє, і нагорода Моя з Моїм Богом.</verse>
        <verse osisID='Isa.49.5'>Тепер же промовив Господь, що Мене вформував Собі від живота за раба, щоб навернути Собі Якова, і щоб Ізраїль для Нього був зібраний. І був Я шанований в очах Господніх, а Мій Бог стався міццю Моєю.</verse>
        <verse osisID='Isa.49.6'>І Він сказав: Того мало, щоб був Ти Мені за раба, щоб відновити племена Якова, щоб вернути врятованих Ізраїля, але Я вчиню Тебе світлом народів, щоб був Ти спасінням Моїм аж до краю землі!</verse>
        <verse osisID='Isa.49.7'>Так говорить Господь, Відкупитель Ізраїлів, Святий його, до погордженого на душі, до обридженого від людей, до раба тих володарів: Побачать царі, і князі повстають, і поклоняться ради Господа, що вірний, ради Святого Ізраїлевого, що вибрав Тебе.</verse>
        <verse osisID='Isa.49.8'>Так говорить Господь: За часу вподобання Я відповів Тобі, в день спасіння Тобі допоміг, і стерегтиму Тебе, і дам Я Тебе заповітом народові, щоб край обновити, щоб поділити спадки спустошені,</verse>
        <verse osisID='Isa.49.9'>щоб в'язням сказати: Виходьте, а тим, хто в темноті: З'явіться! При дорогах вони будуть пастися, і по всіх лисих горбовинах їхні пасовиська.</verse>
        <verse osisID='Isa.49.10'>Не будуть голодні вони, ані спрагнені, і не вдарить їх спека, ні сонце, бо Той, Хто їх милує, їх попровадить і до водних джерел поведе їх.</verse>
        <verse osisID='Isa.49.11'>І вчиню Я всі гори Свої за дорогу, і підіймуться биті шляхи Мої.</verse>
        <verse osisID='Isa.49.12'>Ось ці здалека прийдуть, а ці ось із півночі й з заходу, а ці з краю Сінім.</verse>
        <verse osisID='Isa.49.13'>Радійте, небеса, звеселися ти, земле, ви ж, гори, втішайтеся співом, бо Господь звеселив Свій народ, і змилувався над Своїми убогими!</verse>
        <verse osisID='Isa.49.14'>І сказав був Сіон: Господь кинув мене, і Господь мій про мене забув...</verse>
        <verse osisID='Isa.49.15'>Чи ж жінка забуде своє немовля, щоб не пожаліти їй сина утроби своєї? Та коли б вони позабували, то Я не забуду про тебе!</verse>
        <verse osisID='Isa.49.16'>Отож на долонях Своїх тебе вирізьбив Я, твої мури позавсіди передо Мною.</verse>
        <verse osisID='Isa.49.17'>Синове твої поспішаться до тебе, а ті, хто руйнує тебе й ті, хто нищить тебе, повідходять від тебе.</verse>
        <verse osisID='Isa.49.18'>Здійми свої очі навколо й побач: всі вони позбиралися й йдуть ось до тебе! Як живий Я, говорить Господь: усіх їх, як оздобу, зодягнеш, та підв'яжешся ними, немов наречена.</verse>
        <verse osisID='Isa.49.19'>Бо руїни твої та пустині твої, і зруйнований край твій тепер справді стануть тісними для мешканців, і будуть віддалені ті, хто тебе руйнував.</verse>
        <verse osisID='Isa.49.20'>Іще до вух твоїх скажуть синове сирітства твого: Тісне мені місце оце, посунься для мене, й я сяду!</verse>
        <verse osisID='Isa.49.21'>І ти скажеш у серці своїм: Хто мені їх зродив, як була осирочена я та самітна, була вигнана та заблудила? І хто виховав їх? Я зосталась сама, а ці, звідки вони?</verse>
        <verse osisID='Isa.49.22'>Так сказав Господь Бог: Ось Я підійму Свою руку до людів, і піднесу до народів прапора Свого, і позносять синів твоїх в пазусі, а дочок твоїх поприносять на плечах.</verse>
        <verse osisID='Isa.49.23'>І будуть царі за твоїх вихователів, а їхні цариці за няньок твоїх. Лицем до землі вони будуть вклонятись тобі та лизатимуть пил твоїх ніг, і ти пізнаєш, що Я то Господь, що не посоромляться ті, хто на Мене надіється!</verse>
        <verse osisID='Isa.49.24'>Чи ж від сильного буде віднята здобич, і чи награбоване гвалтівником урятоване буде?</verse>
        <verse osisID='Isa.49.25'>Бо Господь каже так: Полонені відібрані будуть від сильного, і врятована буде здобич насильника, і Я стану на прю із твоїми суперечниками, синів же твоїх Я спасу.</verse>
        <verse osisID='Isa.49.26'>І Я змушу твоїх гнобителів їсти тіло своє, і вони повпиваються власною кров'ю, немов би вином молодим... І пізнає тоді кожне тіло, що Я то Господь, твій Спаситель та твій Відкупитель, Потужний Яковів!</verse>
      </chapter>
      <chapter osisID='Isa.50'>
        <verse osisID='Isa.50.1'>Так говорить Господь: Де вашої матері лист розводовий, з яким Я її відпустив? Або хто є з Моїх боргувальників, якому Я вас був продав? Тож за ваші провини ви продані, і за ваші гріхи ваша мати відпущена.</verse>
        <verse osisID='Isa.50.2'>Чому то нікого немає, коли Я приходжу, і не відповідає ніхто, коли кличу? Чи рука Моя справді короткою стала, щоб викупляти, і хіба рятувати нема в Мені сили? Таж докором Своїм Я висушую море, обертаю ріки в пустиню, їхня риба гниє без води й умирає із прагнення!</verse>
        <verse osisID='Isa.50.3'>Небеса зодягаю Я в темряву, і покриттям їхнім верету чиню.</verse>
        <verse osisID='Isa.50.4'>Господь Бог Мені дав мову вправну, щоб уміти зміцнити словом змученого, Він щоранку пробуджує, збуджує вухо Мені, щоб слухати, мов учні.</verse>
        <verse osisID='Isa.50.5'>Господь Бог відкрив вухо Мені, й Я не став неслухняним, назад не відступив.</verse>
        <verse osisID='Isa.50.6'>Підставив Я спину Свою тим, хто б'є, а щоки Свої щипачам, обличчя Свого не сховав від ганьби й плювання.</verse>
        <verse osisID='Isa.50.7'>Але Господь Бог допоможе Мені, тому не соромлюся Я, тому Я зробив був обличчя Своє, немов кремінь, і знаю, що не буду застиджений Я.</verse>
        <verse osisID='Isa.50.8'>Близько Той, Хто Мене всправедливлює, хто ж стане зо Мною на прю? Станьмо разом, хто Мій супротивник? Хай до Мене підійде!</verse>
        <verse osisID='Isa.50.9'>Отож, Господь Бог допоможе Мені, хто ж отой, що признає Мене винуватим?</verse>
        <verse osisID='Isa.50.10'>Хто між вами лякається Господа і голос Його Отрока слухає? Хто ходить у темряві, світла ж немає йому, хай надіється він на Господнє Ім'я, і хай на Бога свого опирається!</verse>
        <verse osisID='Isa.50.11'>Тож усі, що огонь ви запалюєте, що огненними стрілами ви поузброювані, ходіть у жарі свого огню та в стрілах огненних, які розпалили! З Моєї руки оце станеться вам, і ви будете в муках лежати!</verse>
      </chapter>
      <chapter osisID='Isa.51'>
        <verse osisID='Isa.51.1'>Почуйте Мене, хто женеться за правдою, хто пошукує Господа! Погляньте на скелю, з якої ви витесані, і на каменоломню, з якої ви видовбані.</verse>
        <verse osisID='Isa.51.2'>Гляньте на Авраама, батька свого, та на Сарру, що вас породила, бо тільки одного його Я покликав, але благословив був його та розмножив його.</verse>
        <verse osisID='Isa.51.3'>Бо Сіона Господь потішає, всі руїни його потішає, й обертає пустині його на Еден, його ж степ на Господній садок! Пробуватимуть в ньому утіха та радість, хвала й пісноспіви.</verse>
        <verse osisID='Isa.51.4'>Послухай Мене, Мій народе, і візьми до вух, ти племено Моє, бо вийде від Мене Закон, а Своє правосуддя поставлю за світло народам!</verse>
        <verse osisID='Isa.51.5'>Близька правда Моя: вийде спасіння Моє, а рамена Мої будуть суд видавати народам. Острови будуть мати надію на Мене і сподівання свої покладуть на рамено Моє.</verse>
        <verse osisID='Isa.51.6'>Здійміть свої очі до неба, і погляньте на землю додолу! Бо небо, як дим, продереться, а земля розпадеться, мов одіж, мешканці ж її, як та воша, погинуть, спасіння ж Моє буде вічне, а правда Моя не зламається!</verse>
        <verse osisID='Isa.51.7'>Почуйте Мене, знавці правди, народе, що в серці його Мій Закон: Не бійтеся людської ганьби та їхніх образ не лякайтесь,</verse>
        <verse osisID='Isa.51.8'>бо поточить їх міль, мов одежу, й як вовну, черва їх зжере, а правда Моя буде вічна, і спасіння моє з роду в рід!</verse>
        <verse osisID='Isa.51.9'>Збудися, збудись, зодягнися у силу, рамено Господнє! Збудися, як у давнину, як за покоління віків! Хіба це не ти Рагава зрубало, крокодила здіравило?</verse>
        <verse osisID='Isa.51.10'>Хіба це не ти море висушило, води безодні великої, що морську глибину вчинило дорогою, щоб викуплені перейшли?</verse>
        <verse osisID='Isa.51.11'>Отак визволенці Господні повернуться та до Сіону зо співом увійдуть, і на їхній голові буде радість відвічна, веселість та втіху осягнуть вони, а журба та зідхання втечуть!</verse>
        <verse osisID='Isa.51.12'>Я, Я ваш Той Утішитель! Хто ж то ти, що боїшся людини смертельної й людського сина, що до трави він подібний?</verse>
        <verse osisID='Isa.51.13'>І ти забуваєш про Господа, що вчинив був тебе, що напнув небеса Він та землю заклав, і завжди щоденно лякаєшся гніву гнобителя, що готовий тебе погубити. Але де той гнобителів гнів?</verse>
        <verse osisID='Isa.51.14'>Закутий в кайдани небавом розв'язаний буде, і не помре він у ямі, і не забракне йому його хліба.</verse>
        <verse osisID='Isa.51.15'>Бо Я Господь, Бог твій, що збурює море, й ревуть його хвілі, Господь Саваот Йому Ймення!</verse>
        <verse osisID='Isa.51.16'>І кладу Я слова Свої в уста твої та ховаю тебе в тіні рук Своїх, щоб небо напнути та землю закласти, і сказати Сіонові: Ти Мій народ!</verse>
        <verse osisID='Isa.51.17'>Збудися, збудися, устань, дочко Єрусалиму, що з руки із Господньої випила ти келіх гніву Його, чашу-келіха одуру випила, вицідила...</verse>
        <verse osisID='Isa.51.18'>Зо всіх тих синів, що вона породила, нікого нема, хто б провадив її; зо всіх тих синів, яких виховала, нікого нема, хто б підтримав її...</verse>
        <verse osisID='Isa.51.19'>Ці дві речі спіткали тебе, але хто пожаліє тебе? Руїна й недоля, і голод та меч, хто розважить тебе?</verse>
        <verse osisID='Isa.51.20'>Синове твої повмлівали, лежали на розі всіх вулиць, мов олень у тенетах, повні гніву Господнього, крику Бога твого...</verse>
        <verse osisID='Isa.51.21'>Тому то послухай оцього, убога й сп'яніла, але не з вина:</verse>
        <verse osisID='Isa.51.22'>Так говорить Господь твій, Господь і твій Бог, що на прю за народ Свій стає: Ось келіха одуру Я забираю з твоєї руки, чашу-келіха гніву Мого, більше пити його вже не будеш!</verse>
        <verse osisID='Isa.51.23'>І дам Я його в руку тих, що гнобили тебе, що вони до твоєї душі говорили: Схились, і по тобі ми перейдемо! І поклала ти спину свою, немов землю, й як вулицю для перехожих...</verse>
      </chapter>
      <chapter osisID='Isa.52'>
        <verse osisID='Isa.52.1'>Збудися, збудись, зодягнися, Сіоне, у силу свою, зодягнися у щати пишноти своєї, о Єрусалиме, о місто святе, бо вже необрізаний та занечищений більше не ввійде до тебе!</verse>
        <verse osisID='Isa.52.2'>Обтруси з себе порох, устань та сідай, Єрусалиме! Розв'яжи пута шиї своєї, о бранко, о дочко Сіону!</verse>
        <verse osisID='Isa.52.3'>Бо Господь каже так: Задармо були ви попродані, тому будете викуплені не за срібло.</verse>
        <verse osisID='Isa.52.4'>Бо так Господь Бог промовляє: До Єгипту зійшов був народ Мій впочатку, щоб мешкати там, а Ашшур за ніщо його тиснув.</verse>
        <verse osisID='Isa.52.5'>А тепер що Мені тут, говорить Господь, коли взятий даремно народ Мій? Шаліють володарі їхні, говорить Господь, і постійно ввесь день Моє Ймення зневажене...</verse>
        <verse osisID='Isa.52.6'>Тому Моє Ймення пізнає народ Мій, тому того дня він пізнає, що Я то Отой, що говорить: Ось Я!</verse>
        <verse osisID='Isa.52.7'>Які гарні на горах ноги благовісника, що звіщає про мир, що добро провіщає, що спасіння звіщає, що говорить Сіонові: Царює твій Бог!</verse>
        <verse osisID='Isa.52.8'>Слухай, твої сторожі зняли голос, укупі співають, бо бачать вони око-в-око, коли до Сіону Господь повертається.</verse>
        <verse osisID='Isa.52.9'>Радійте, співайте сумісно, о єрусалимські руїни, бо народа Свого Господь звеселив, викупив Єрусалима!</verse>
        <verse osisID='Isa.52.10'>Господь обнажив на очах усіх народів святеє рамено Своє, і спасіння від нашого Бога побачать всі кінці землі!</verse>
        <verse osisID='Isa.52.11'>Уступіться, вступіться та вийдіть ізвідти, нечистого не доторкайтеся, вийдіть з середини його, очистьтеся ви, що носите посуд Господній!</verse>
        <verse osisID='Isa.52.12'>Бо не в поспіху вийдете і не навтеки ви підете, бо піде Господь перед вами, за вами ж Ізраїлів Бог.</verse>
        <verse osisID='Isa.52.13'>Ось стане розумне робити Мій Отрок, підійметься й буде повищений, і височенним Він стане!</verse>
        <verse osisID='Isa.52.14'>Як багато-хто Ним дивувались, такий то був змінений образ Його, що й не був людиною, а вигляд Його, що й не був сином людським!</verse>
        <verse osisID='Isa.52.15'>так Він здивує численних народів, царі свої уста замкнуть перед Ним, бо побачать, про що не говорено їм, і зрозуміють, чого не чували вони!...</verse>
      </chapter>
      <chapter osisID='Isa.53'>
        <verse osisID='Isa.53.1'>Хто нашій спасенній тій звістці повірив, і над ким відкривалось рамено Господнє?</verse>
        <verse osisID='Isa.53.2'>Бо Він виріс перед Ним, мов галузка, і мов корінь з сухої землі, не мав Він принади й не мав пишноти; і ми Його бачили, та краси не було, щоб Його пожадати!</verse>
        <verse osisID='Isa.53.3'>Він погорджений був, Його люди покинули, страдник, знайомий з хоробами, і від Якого обличчя ховали, погорджений, і ми не цінували Його...</verse>
        <verse osisID='Isa.53.4'>Направду ж Він немочі наші узяв і наші болі поніс, а ми уважали Його за пораненого, ніби Бог Його вдарив поразами й мучив...</verse>
        <verse osisID='Isa.53.5'>А Він був ранений за наші гріхи, за наші провини Він мучений був, кара на Ньому була за наш мир, Його ж ранами нас уздоровлено!</verse>
        <verse osisID='Isa.53.6'>Усі ми блудили, немов ті овечки, розпорошились кожен на власну дорогу, і на Нього Господь поклав гріх усіх нас!</verse>
        <verse osisID='Isa.53.7'>Він гноблений був та понижуваний, але уст Своїх не відкривав. Як ягня був проваджений Він на заколення, й як овечка перед стрижіями своїми мовчить, так і Він не відкривав Своїх уст...</verse>
        <verse osisID='Isa.53.8'>Від утиску й суду Він забраний був, і хто збагне Його рід? Бо з краю живих Він відірваний був, за провини Мого народу на смерть Його дано...</verse>
        <verse osisID='Isa.53.9'>І з злочинцями визначили Йому гроба Його, та Його поховали в багатого, хоч провини Він не учинив, і не було в Його устах омани...</verse>
        <verse osisID='Isa.53.10'>Та зволив Господь, щоб побити Його, щоб муки завдано Йому. Якщо ж душу Свою покладе Він як жертву за гріх, то побачить насіння, і житиме довгії дні, і замір Господній рукою Його буде мати поводження!</verse>
        <verse osisID='Isa.53.11'>Він через муки Своєї душі буде бачити плід, та й насититься. Справедливий, Мій Отрок, оправдає пізнанням Своїм багатьох, і їхні гріхи понесе.</verse>
        <verse osisID='Isa.53.12'>Тому то дам уділ Йому між великими, і з потужними буде ділити здобич за те, що на смерть віддав душу Свою, і з злочинцями був порахований, хоч гріх багатьох Сам носив і заступавсь за злочинців!</verse>
      </chapter>
      <chapter osisID='Isa.54'>
        <verse osisID='Isa.54.1'>Веселися ж, неплідна, яка не родила, співанням утішайся й радій, що мук породільних не мала, бо в покиненої буде більше синів від синів заміжньої, говорить Господь!</verse>
        <verse osisID='Isa.54.2'>Пошир місце намету свого, а завіси наметні помешкань твоїх повитягай, не затримуй! Свої шнури продовж, а кілочки свої позміцняй!</verse>
        <verse osisID='Isa.54.3'>Бо праворуч і ліворуч поширишся ти, а насіння твоє одідичать народи, і заселять міста опустошені.</verse>
        <verse osisID='Isa.54.4'>Не бійся, бо сорому ти не зазнаєш, і не соромся, бо не будеш застиджена, бо про сором свого юнацтва забудеш, а ганьби удівства свого ти не будеш уже пам'ятати!...</verse>
        <verse osisID='Isa.54.5'>Бо Муж твій, Творець твій, Господь Саваот йому Ймення, а твій Викупитель Святий Ізраїлів, Він Богом усієї землі буде званий!</verse>
        <verse osisID='Isa.54.6'>Бо Господь був покликав тебе, як покинуту жінку й засмучену духом, й як жінку юнацтва Свого, як була ти відкинена, каже твій Бог.</verse>
        <verse osisID='Isa.54.7'>На хвильку малу Я тебе був покинув, але з милосердям великим тебе позбираю.</verse>
        <verse osisID='Isa.54.8'>У запалі гніву Я сховав був обличчя Своє на хвилину від тебе, та вічною милістю змилуюся над тобою, каже твій Викупитель, Господь.</verse>
        <verse osisID='Isa.54.9'>Бо для Мене оце мов ті Ноєві води: як Я присягнув був, що Ноєві води не прийдуть уже над землею, так Я присягнув, щоб на тебе не гніватися й не картати тебе!</verse>
        <verse osisID='Isa.54.10'>Бо зрушаться гори й холми захитаються, та милість Моя не відійде від тебе, і заповіт Мого миру не захитається, каже твій милостивець, Господь.</verse>
        <verse osisID='Isa.54.11'>Моя дочко убога та бурею гнана, невтішна, ось каміння твої покладу в малахіті, основи ж твої закладу із сапфірів!</verse>
        <verse osisID='Isa.54.12'>І пороблю із рубіну карнізи твої, твої ж брами з каміння карбункула, а всю горожу твою з дорогого каміння.</verse>
        <verse osisID='Isa.54.13'>Всі сини твої стануть за учнів Господніх, і спокій глибокий настане синам твоїм!</verse>
        <verse osisID='Isa.54.14'>Будеш міцно поставлена правдою, стань далеко від утиску, бо не боятимешся, і від страху, бо до тебе не зблизиться він.</verse>
        <verse osisID='Isa.54.15'>Коли хто чіплятися буде до тебе, то це не від Мене, хто чіплятися буде до тебе, той перед тобою впаде.</verse>
        <verse osisID='Isa.54.16'>Отож, Я створив коваля, який дме на огонь із вугілля, і вироблює зброю свого ремесла; і вигубника теж Я створив, який нищить ту зброю.</verse>
        <verse osisID='Isa.54.17'>Жодна зброя, що зроблена буде на тебе, не матиме успіху, і кожнісінького язика, який стане з тобою до суду, осудиш. Це спадщина Господніх рабів, а їхнє оправдання від Мене, говорить Господь!</verse>
      </chapter>
      <chapter osisID='Isa.55'>
        <verse osisID='Isa.55.1'>О, всі спрагнені, йдіть до води, а ви, що не маєте срібла, ідіть, купіть живности, й їжте! І йдіть, без срібла купіть живности, і без платні вина й молока!</verse>
        <verse osisID='Isa.55.2'>Нащо будете важити срібло за те, що не хліб, і працю вашу за те, що не ситить? Послухайте пильно Мене, й споживайте добро, і нехай розкошує у наситі ваша душа!</verse>
        <verse osisID='Isa.55.3'>Нахиліть своє вухо, й до Мене прийдіть, послухайте, й житиме ваша душа! І з Я вами складу заповіта навіки на незмінні Давидові милості.</verse>
        <verse osisID='Isa.55.4'>Отож, Його дав Я за свідка народам, за проводиря та владику народам.</verse>
        <verse osisID='Isa.55.5'>Тож покличеш народ, що не знаєш його, і той люд, що не знає тебе, і вони поспішаться до тебе, ради Господа, Бога твого, і ради Святого Ізраїлевого, що прославив тебе.</verse>
        <verse osisID='Isa.55.6'>Шукайте Господа, доки можна знайти Його, кличте Його, як Він близько!</verse>
        <verse osisID='Isa.55.7'>Хай безбожний покине дорогу свою, а крутій свої задуми, і хай до Господа звернеться, і його Він помилує, і до нашого Бога, бо Він пробачає багато!</verse>
        <verse osisID='Isa.55.8'>Бо ваші думки не Мої це думки, а дороги Мої то не ваші дороги, говорить Господь.</verse>
        <verse osisID='Isa.55.9'>Бо наскільки небо вище за землю, настільки вищі дороги Мої за ваші дороги, а думки Мої за ваші думки.</verse>
        <verse osisID='Isa.55.10'>Бо як дощ чи то сніг сходить з неба й туди не вертається, аж поки землі не напоїть і родючою вчинить її, і насіння дає сівачеві, а хліб їдунові,</verse>
        <verse osisID='Isa.55.11'>так буде і Слово Моє, що виходить із уст Моїх: порожнім до Мене воно не вертається, але зробить, що Я пожадав, і буде мати поводження в тому, на що Я його посилав!</verse>
        <verse osisID='Isa.55.12'>Бо з радістю вийдете ви, і з миром проваджені будете. Гори й холми будуть тішитися перед вами співанням, і всі польові дерева будуть плескати в долоні.</verse>
        <verse osisID='Isa.55.13'>На місце тернини зросте кипарис, а замість кропиви появиться мирт. І стане усе Господеві на славу, на вічну ознаку, яка не понищиться!</verse>
      </chapter>
      <chapter osisID='Isa.56'>
        <verse osisID='Isa.56.1'>Так говорить Господь: Бережіть правосуддя й чиніть справедливість, незабаром бо прийде спасіння Моє, і появиться правда Моя.</verse>
        <verse osisID='Isa.56.2'>Блаженна людина, що робить таке, і син людський, що міцно тримається цього, що хоронить суботу, щоб її не безчестити, та береже свою руку, щоб жодного зла не вчинити!</verse>
        <verse osisID='Isa.56.3'>І нехай не повість чужинець, який прилучився до Господа, кажучи: Насправді мене відділив від народу Свого Господь, і скопець хай не скаже: Таж я сухе дерево!</verse>
        <verse osisID='Isa.56.4'>Бо так каже Господь про скопців, що суботи Мої бережуть, і вибирають завгодне Мені, і що тримаються міцно Мого заповіту:</verse>
        <verse osisID='Isa.56.5'>Я їм дам у Своїм домі та в мурах Своїх місце і ймення, що краще воно за синів та дочок, Я дам йому вічне ім'я, яке не понищиться!</verse>
        <verse osisID='Isa.56.6'>А тих чужинців, що пристали до Господа, щоб служити Йому та любити Господнє Ім'я, щоб бути Йому за рабів, усіх, хто хоронить суботу, щоб її не збезчестити, і тих, що тримаються міцно Мого заповіту,</verse>
        <verse osisID='Isa.56.7'>їх спроваджу на гору святую Мою та потішу їх в домі молитви Моєї! Цілопалення їхні та їхні жертви будуть Мені до вподоби на Моїм жертівнику, бо Мій дім буде названий домом молитви для всіх народів!</verse>
        <verse osisID='Isa.56.8'>Слово Господа Бога, що збирає вигнанців Ізраїля: Я ще позбираю до нього, до його зібраних!</verse>
        <verse osisID='Isa.56.9'>Польова вся звірино, прибудьте спожити, також лісова вся звірино!</verse>
        <verse osisID='Isa.56.10'>Його вартівники всі сліпі, не знають нічого, всі вони пси німі, які гавкати не можуть, мрійники, лежні, що люблять дрімати!</verse>
        <verse osisID='Isa.56.11'>І це пси ненажери, що не знають насичення, і це пастирі ті, що не вміють уважати: усі вони ходять своєю дорогою, кожен з свого кінця до своєї здобичі...</verse>
        <verse osisID='Isa.56.12'>Прийдіть но, говорять, візьму я вина, та напою п'янкого нажлуктимось, і буде і цей день, і завтрішній день далеко щедріший!...</verse>
      </chapter>
      <chapter osisID='Isa.57'>
        <verse osisID='Isa.57.1'>Праведний умирає, і немає нікого, хто б узяв це до серця, і мужі побожні беруться зо світу, і немає такого, хто б те зрозумів, що від зла забирається праведний з світу!</verse>
        <verse osisID='Isa.57.2'>Він відходить із миром; на ложах своїх спочивають, хто ходить прямою дорогою.</verse>
        <verse osisID='Isa.57.3'>Та наблизьтесь сюди, ви сини чарівниці, насіння чужоложникове та блудниці,</verse>
        <verse osisID='Isa.57.4'>над ким розкошуєте ви, над ким розкриваєте рота, висовуєте язика? Хіба ви не діти переступу, насіння брехні,</verse>
        <verse osisID='Isa.57.5'>ви, що палитесь пристрастю серед дубів, під деревом кожним зеленим, що дітей над потоками ріжете, під скельними щілинами?</verse>
        <verse osisID='Isa.57.6'>У гладеньких каміннях потоку твій уділ, вони, вони доля твоя! І їм ти лила жертву литу, хлібну жертву приносила! Чи цим Я заспокоєний буду?</verse>
        <verse osisID='Isa.57.7'>На горі на високій та висуненій ти поставила ложе своє, і туди ти приходиш приносити жертви.</verse>
        <verse osisID='Isa.57.8'>І ти за дверима й одвірком кладеш свого пам'ятника культового, бо ти відступила від Мене, обнажаєшся й входиш, поширюєш ложе своє, і складаєш умову собі з одним з тих, що з ними ти любиш лежати, де місце нагледиш.</verse>
        <verse osisID='Isa.57.9'>І ти до Молоха з оливою ходиш, і намножуєш масті свої; і посилаєш далеко своїх посланців, і знижаєшся аж до шеолу.</verse>
        <verse osisID='Isa.57.10'>Ти змучувалась на численних дорогах своїх, але не казала: Зрікаюсь! Знайшла ти оживлення сили своєї, тому не ослабла.</verse>
        <verse osisID='Isa.57.11'>І за ким побивалася ти та лякалась, що невірною стала й Мене не згадала, не клала на серці своєму? Хіба не тому, що мовчав Я від віку, то ти не боїшся Мене?</verse>
        <verse osisID='Isa.57.12'>Я виявлю про справедливість твою та про вчинки твої, та вони не поможуть тобі!</verse>
        <verse osisID='Isa.57.13'>Як ти будеш кричати, нехай порятує тебе твоя зграя божків. Але вітер усіх їх розвіє, схопить подих; хто ж на Мене надіється, землю вспадкує й гору святую Мою одідичить!</verse>
        <verse osisID='Isa.57.14'>І Він каже: Будуйте дорогу, будуйте дорогу, почистьте дорогу, заберіть перешкоди з дороги народу Мого!</verse>
        <verse osisID='Isa.57.15'>Бо так промовляє Високий і Піднесений, повіки Живущий, і Святий Його Ймення: Пробуваю Я на Височині та в святині, і з зламаним та з упокореним, щоб оживляти духа скромних, і щоб оживляти серця згноблених!</verse>
        <verse osisID='Isa.57.16'>Бож не вічно Я буду судитись, і не завжди Я гніватись буду, бо дух з-від обличчя Мого зомлів би, та й душі, які Я вчинив.</verse>
        <verse osisID='Isa.57.17'>Я гнівався був за гріх користолюбства його, та й уразив його, заховав Я обличчя Своє й лютував, та пішов він, відступний, дорогою серця свого.</verse>
        <verse osisID='Isa.57.18'>Я бачив дороги його, і вздоровлю його, і його поведу й дам потіху для нього й для тих, що сумують із ним.</verse>
        <verse osisID='Isa.57.19'>Створю Я плід уст: Спокій, спокій далекому та близькому! говорить Господь, і вздоровлю його.</verse>
        <verse osisID='Isa.57.20'>А ті несправедливі як море розбурхане, коли бути спокійним не може воно, і коли води його багно й мул викидають.</verse>
        <verse osisID='Isa.57.21'>Для безбожних спокою немає, говорить Господь!</verse>
      </chapter>
      <chapter osisID='Isa.58'>
        <verse osisID='Isa.58.1'>Кричи на все горло, не стримуйсь, свій голос повищ, мов у сурму, й об'яви ти народові Моєму про їхній переступ, а домові Якова їхні гріхи!</verse>
        <verse osisID='Isa.58.2'>Вони бо щоденно шукають Мене та жадають пізнати дороги Мої, мов народ той, що праведне чинить, і права свого Бога не кидає. Питаються в Мене вони про права справедливости, жадають наближення Бога:</verse>
        <verse osisID='Isa.58.3'>Нащо ми постимо, коли Ти не бачиш, мучимо душу свою, Ти ж не знаєш того? Отак, у день посту свого ви чините волю свою, і всіх ваших робітників тиснете!</verse>
        <verse osisID='Isa.58.4'>Тож на сварку та заколот постите ви, та щоб кулаком бити нахабно... Тепер ви не постите так, щоб ваш голос почутий був на височині!</verse>
        <verse osisID='Isa.58.5'>Хіба ж оце піст, що Я вибрав його, той день, коли морить людина душу свою, свою голову гне, як та очеретина, і стелить верету та попіл? Чи ж оце називаєш ти постом та днем уподоби для Господа?</verse>
        <verse osisID='Isa.58.6'>Чи ж ось це не той піст, що Я вибрав його: розв'язати кайдани безбожности, пута ярма розв'язати й пустити на волю утиснених, і всяке ярмо розірвати?</verse>
        <verse osisID='Isa.58.7'>Чи ж не це, щоб вламати голодному хліба свого, а вбогих бурлаків до дому впровадити? Що як побачиш нагого, щоб вкрити його, і не сховатися від свого рідного?</verse>
        <verse osisID='Isa.58.8'>Засяє тоді, мов досвітня зоря, твоє світло, і хутко шкірою рана твоя заросте, і твоя справедливість ходитиме перед тобою, а слава Господня сторожею задньою!</verse>
        <verse osisID='Isa.58.9'>Тоді кликати будеш і Господь відповість, будеш кликати і Він скаже: Ось Я! Якщо віддалиш з-поміж себе ярмо, не будеш підносити пальця й казати лихого,</verse>
        <verse osisID='Isa.58.10'>і будеш давати голодному хліб свій, і знедолену душу наситиш, тоді то засвітить у темряві світло твоє, і твоя темрява ніби як полудень стане,</verse>
        <verse osisID='Isa.58.11'>і буде Господь тебе завжди провадити, і душу твою нагодує в посуху, кості твої позміцняє, і ти станеш, немов той напоєний сад, і мов джерело те, що води його не всихають!</verse>
        <verse osisID='Isa.58.12'>І руїни відвічні сини твої позабудовують, поставиш основи довічні, і будуть тебе називати: Замуровник пролому, направник шляхів для поселення!</verse>
        <verse osisID='Isa.58.13'>Якщо ради суботи ти стримаєш ногу свою, щоб не чинити своїх забаганок у день Мій святий, і будеш звати суботу приємністю, днем Господнім святим та шанованим, і її пошануєш, не підеш своїми дорогами, діла свого не шукатимеш та не будеш казати даремні слова,</verse>
        <verse osisID='Isa.58.14'>тоді в Господі розкошувати ти будеш, і Він посадовить тебе на висотах землі, та зробить, що будеш ти споживати спадщину Якова, батька твого, бо уста Господні сказали оце!</verse>
      </chapter>
      <chapter osisID='Isa.59'>
        <verse osisID='Isa.59.1'>Ото ж бо, Господня рука не скоротшала, щоб не помагати, і Його вухо не стало тяжким, щоб не чути,</verse>
        <verse osisID='Isa.59.2'>бо то тільки переступи ваші відділювали вас від вашого Бога, і ваші провини ховали обличчя Його від вас, щоб Він не почув,</verse>
        <verse osisID='Isa.59.3'>бо ваші долоні заплямлені кров'ю, ваші ж пальці беззаконням, уста ваші говорять неправду, язик ваш белькоче лихе!</verse>
        <verse osisID='Isa.59.4'>Немає нікого, хто б кликав на суд, і нікого нема, хто судився б поправді, кожен надію кладе не марноту й говорить неправду, вагітніє бідою й породжує злочин!</verse>
        <verse osisID='Isa.59.5'>Висиджують яйця гадючі та тчуть павутиння: хто з'їсть з їхніх яєць, помирає, а з розбитого гадина вийде...</verse>
        <verse osisID='Isa.59.6'>Нитки їхні не стануть одежею, і виробами своїми вони не покриються: їхні діла діла кривди, і в їхніх руках чин насильства...</verse>
        <verse osisID='Isa.59.7'>Їхні ноги біжать на лихе, і спішать проливати невинну кров, їхні думки думки кривдні, руїна й погибіль на їхніх дорогах!</verse>
        <verse osisID='Isa.59.8'>Дороги спокою не знають, і правосуддя немає на їхніх стежках, вони покрутили собі свої стежки, і кожен, хто нею ступає, не знає спокою.</verse>
        <verse osisID='Isa.59.9'>Тому віддалилося право від нас, і не сягає до нас справедливість! чекаємо світла, та ось темнота, чекаємо сяйва та й у темнощах ходимо!</verse>
        <verse osisID='Isa.59.10'>Ми мацаємо, мов невидющі, за стіну, навпомацки ходимо, мов ті безокі; спотикаємося ми опівдні, немов би смерком, між здоровими ми, як померлі!...</verse>
        <verse osisID='Isa.59.11'>Усі ми ревемо, як ведмеді, і мов голуби ті постійно воркочемо, чекаємо права й немає, спасіння й від нас віддалилось воно...</verse>
        <verse osisID='Isa.59.12'>Бо помножились наші переступи перед Тобою, і свідкують на нас гріхи наші, бо з нами переступи наші, а наші провини ми знаємо їх!</verse>
        <verse osisID='Isa.59.13'>Ми зраджували й говорили неправду на Господа, і повідступали від нашого Бога, казали про утиск та відступ, вагітніли й видумували з свого серця слова неправдиві...</verse>
        <verse osisID='Isa.59.14'>І правосуддя назад відступилося, а справедливість здалека стоїть, бо на майдані спіткнулася істина, правда ж не може прийти,</verse>
        <verse osisID='Isa.59.15'>і істина зникла, а той, хто від злого відходить, грабований... І це бачить Господь, і лихе в Його очах, що права нема!</verse>
        <verse osisID='Isa.59.16'>І Він бачив, що немає нікого, і дивувавсь, що немає заступника... Та рамено Його Йому допомогло, і Його справедливість підперла Його,</verse>
        <verse osisID='Isa.59.17'>і Він зодягнув справедливість, як панцер, а шолома спасіння на Свою голову, і зодягнув шати помсти, як одяг, і покрився горливістю, мов би плащем!</verse>
        <verse osisID='Isa.59.18'>Надолужить Він гнівом Своїм ворогам згідно з учинками їхніми, Своїм супротивним заплатою, островам надолужить заплату.</verse>
        <verse osisID='Isa.59.19'>І будуть боятися Ймення Господнього з заходу, а слави Його зо схід сонця, бо прийде, як річка рвучка, вітер Господній її пожене,</verse>
        <verse osisID='Isa.59.20'>і прийде Викупитель Сіонові й тим, хто вернувся із прогріху в Якові, каже Господь.</verse>
        <verse osisID='Isa.59.21'>А Я ось із ними умова Моя, говорить Господь: Мій Дух, який на тобі, та слова Мої, що поклав Я до уст твоїх, не уступлять вони з твоїх уст, і з уст нащадків твоїх, і з уст нащадків потомства твого, говорить Господь, відтепер й аж навіки!</verse>
      </chapter>
      <chapter osisID='Isa.60'>
        <verse osisID='Isa.60.1'>Уставай, світися, Єрусалиме, бо прийшло твоє світло, а слава Господня над тобою засяла!</verse>
        <verse osisID='Isa.60.2'>Бо темрява землю вкриває, а морок народи, та сяє Господь над тобою, і слава Його над тобою з'являється!</verse>
        <verse osisID='Isa.60.3'>І підуть народи за світлом твоїм, а царі за ясністю сяйва твого.</verse>
        <verse osisID='Isa.60.4'>Здійми свої очі навколо й побач: усі вони зібрані, і до тебе ідуть; сини твої йдуть іздалека, а дочок твоїх на руках он несуть!</verse>
        <verse osisID='Isa.60.5'>Побачиш тоді і роз'яснишся ти, сполохнеться й поширшає серце твоє, бо звернеться морське багатство до тебе, і прийде до тебе багатство народів!</verse>
        <verse osisID='Isa.60.6'>Безліч верблюдів закриє тебе, молоді ті верблюди з Мідіяну й Ефи, усі вони прийдуть із Шеви, носитимуть золото й ладан та хвали Господні звіщатимуть.</verse>
        <verse osisID='Isa.60.7'>Всі отари кедарські зберуться до тебе, барани невайотські послужать тобі, вони підуть усі на Мій вівтар, як жертва приємна, і Я прославлю дім слави Своєї!</verse>
        <verse osisID='Isa.60.8'>Хто вони, що летять, як та хмара, і немов голуби до своїх голубників?</verse>
        <verse osisID='Isa.60.9'>Бо до Мене збираються мореплавці, і найперше пливуть кораблі із Таршішу, щоб привести синів твоїх здалека, з ними їхнє срібло та їхнє золото для Імені Господа, Бога твого, і для Святого Ізраїля, Він бо прославив тебе.</verse>
        <verse osisID='Isa.60.10'>І мури твої побудують чужинці, а їхні царі тобі будуть служити, бо в запалі гніву Свого Я був уразив тебе, а в Своїм уподобанні змилуюся над тобою!</verse>
        <verse osisID='Isa.60.11'>І будуть постійно відкритими брами твої, ані вдень, ні вночі не замкнуться вони, щоб приносити до тебе багатство народів, і їхні царі щоб були припроваджені.</verse>
        <verse osisID='Isa.60.12'>Бо погинуть народ та те царство, що не схочуть служити тобі, і ці народи понищені будуть зовсім!</verse>
        <verse osisID='Isa.60.13'>Слава ліванська прибуде до тебе, кипарис, сосна й бук будуть разом, щоб приоздобити місце святині Моєї, і місце ніг Своїх Я пошаную.</verse>
        <verse osisID='Isa.60.14'>І зігнуті прийдуть до тебе сини твоїх кривдників, і кланятись будуть до стіп твоїх ніг усі ненависники, і тебе будуть кликати: Місто Господнє, Сіон Святого Ізраїлевого!</verse>
        <verse osisID='Isa.60.15'>За те, що була ти покинута та осоружна, о дочко Сіону, і через тебе ніхто не ходив, то вчиню тебе славою вічною, радістю з роду в рід!</verse>
        <verse osisID='Isa.60.16'>І будеш ти ссати молоко із народів, і груди царів будеш ссати, і пізнаєш, що Я то Господь, твій Спаситель, а твій Викупитель Потужний Яковів!</verse>
        <verse osisID='Isa.60.17'>Замість міді впроваджу Я золото, і замість заліза впроваджу срібло, і замість дерева мідь, а замість каміння залізо, і дозором твоїм зроблю мир, твоїми ж начальниками справедливість!</verse>
        <verse osisID='Isa.60.18'>В твоїм краї не буде вже чуте насилля, руїна й спустошення в межах твоїх, і назвеш свої мури спасінням, а брами свої похвалою!</verse>
        <verse osisID='Isa.60.19'>Удень сонце не буде тобі вже за світло, і не буде світити тобі місяць за сяйво, бо буде тобі вічним світлом Господь, а твій Бог за окрасу твою!</verse>
        <verse osisID='Isa.60.20'>Не зайде вже сонце твоє, і місяць твій вже не сховається, бо буде тобі вічним світлом Господь, і дні жалоби твоєї покінчаться!</verse>
        <verse osisID='Isa.60.21'>А народ твій усі справедливі вони, землю вспадкують навіки, парость Моїх саджанців, чин Моїх рук на прославлення!</verse>
        <verse osisID='Isa.60.22'>Цей малий стане тисячею, і наймолодший народом міцним! Я, Господь, цього часу оце приспішу!</verse>
      </chapter>
      <chapter osisID='Isa.61'>
        <verse osisID='Isa.61.1'>Дух Господа Бога на мені, бо Господь помазав Мене благовістити сумирним, послав Мене перев'язати зламаних серцем, полоненим звіщати свободу, а в'язням відчинити в'язницю,</verse>
        <verse osisID='Isa.61.2'>щоб проголосити рік уподобання Господу, та день помсти для нашого Бога, щоб потішити всіх, хто в жалобі,</verse>
        <verse osisID='Isa.61.3'>щоб радість вчинити сіонським жалобникам, щоб замість попелу дати їм оздобу, оливу радости замість жалоби, одежу хвали замість темного духа! І будуть їх звати дубами праведности, саджанцями Господніми, щоб прославивсь Господь!</verse>
        <verse osisID='Isa.61.4'>І вони забудують руїни відвічні, відбудують спустошення давні і відновлять міста поруйновані, з роду в рід попустошені.</verse>
        <verse osisID='Isa.61.5'>І встануть чужинці та й пастимуть ваші отари, і сини чужинця будуть вам рільниками та вам винарями!</verse>
        <verse osisID='Isa.61.6'>І будуть вас кликати: Господні, священики будуть казати на вас: слуги нашого Бога! Ви будете їсти багатство народів, і їхньою славою будете славитись.</verse>
        <verse osisID='Isa.61.7'>За ваш сором подвійний і за ганьбу та смуток, ваш уділ, тому то посядуть вони в своїм краї подвійне, радість вічна їм буде!</verse>
        <verse osisID='Isa.61.8'>Бо Господь Я, і правосуддя кохаю, і ненавиджу розбій та кривду, і дам їм заплату за чин їхній поправді, і з ними складу заповіта довічного!</verse>
        <verse osisID='Isa.61.9'>І буде насіння їхнє знане між людами, і між народами їхні нащадки, усі, хто бачити їх буде, пізнають їх, що вони те насіння, яке благословив був Господь!</verse>
        <verse osisID='Isa.61.10'>Я радісно буду втішатися Господом, нехай звеселиться душа моя Богом моїм, бо Він зодягнув мене в шату спасіння, і в одежу праведности мене вбрав, немов молодому, поклав Він на мене вінця, і мов молоду, приоздобив красою мене!</verse>
        <verse osisID='Isa.61.11'>Бо так як земля та виводить рослинність свою, й як насіння своє родить сад, так Господь Бог учинить, що виросте правда й хвала перед усіма народами!</verse>
      </chapter>
      <chapter osisID='Isa.62'>
        <verse osisID='Isa.62.1'>Не буду мовчати я ради Сіону, і ради Єрусалиму не буду спокійний, аж поки не вийде, як сяйво, його справедливість, а спасіння його як горючий світильник!</verse>
        <verse osisID='Isa.62.2'>І побачать народи твою справедливість, а славу твою всі царі, і йменням новим будуть звати тебе, що уста Господні докладно означать його.</verse>
        <verse osisID='Isa.62.3'>І ти станеш короною слави в Господній руці й діядемою царства в долоні Бога свого!</verse>
        <verse osisID='Isa.62.4'>Вже не скажуть на тебе покинута, а на край твій не будуть казати вже пустиня, бо тебе будуть кликати в ній моя втіха, а край твій заміжня, бо Господь пожадає тебе, і твій край буде взятий за жінку!</verse>
        <verse osisID='Isa.62.5'>Як юнак бере панну за жінку, так з тобою одружиться Сам Будівничий, і як тішиться той молодий нареченою, так радітиме Бог твій тобою!</verse>
        <verse osisID='Isa.62.6'>На мурах твоїх, Єрусалиме, Я поставив сторожу, ніколи не буде мовчати вона цілий день та всю ніч. Ви, хто пригадує Господа, не замовкніть,</verse>
        <verse osisID='Isa.62.7'>і перед Ним не вмовкайте, аж поки не зміцнить, і аж поки не вчинить Він Єрусалима за славу Свою на землі!</verse>
        <verse osisID='Isa.62.8'>Господь присягнув був Своєю правицею й потужним раменом Своїм: Направду, не дам уже збіжжя твого ворогам твоїм, і пити не будуть чужинці твого виноградного соку, що ти працював біля нього!</verse>
        <verse osisID='Isa.62.9'>Бо ті, хто збирає його, будуть їсти його та й хвалитимуть Господа, і ті, хто громадить його, будуть пити його на подвір'ях святині Моєї!</verse>
        <verse osisID='Isa.62.10'>Проходьте, проходьте ви брамами, чистьте дорогу народові! Будуйте дорогу, будуйте дорогу, дорогу ту биту, очистьте від каменя, підійміть над народами прапора!</verse>
        <verse osisID='Isa.62.11'>Ось звіщає Господь аж до краю землі: Розкажіте сіонській дочці: Ось приходить Спасіння твоє, ось із Ним нагорода Його, і заплата Його перед Ним!</verse>
        <verse osisID='Isa.62.12'>І будуть їх звати народом святим, викупленцями Господа, а на тебе закличуть жадана, незалишене місто!</verse>
      </chapter>
      <chapter osisID='Isa.63'>
        <verse osisID='Isa.63.1'>Хто це гряде із Едому, у шатах червоних із Боцри? Хто Той пишний в убранні Своїм, що в величі сили Своєї врочисто гряде? Це Я, що говорить у правді, що владний спасати!</verse>
        <verse osisID='Isa.63.2'>Чого то червона одежа Твоя, а шати Твої як у того, хто топче в чавилі?</verse>
        <verse osisID='Isa.63.3'>Сам один Я чавило топтав, і не було із народів зо Мною нікого! І Я топтав їх у гніві Своїм, і чавив їх у люті Своїй, і бризкав їх сік на одежу Мою, і Я поплямив всі шати Свої...</verse>
        <verse osisID='Isa.63.4'>Бо день помсти у серці Моїм, і надійшов рік Мого викуплення!</verse>
        <verse osisID='Isa.63.5'>Я дививсь, але помічника не було, і дивувавсь, бо підпори Мені бракувало, та рамено Моє Мені допомогло, а Мій гнів він підтримав Мене!</verse>
        <verse osisID='Isa.63.6'>І топтав Я народи у гніві Своїм, і ламав їх у люті Своїй, і вилив на землю їхню кров!</verse>
        <verse osisID='Isa.63.7'>Буду згадувати ласки Господні, Господні хвали за все те, що вчинив нам Господь, за велике добро те для дому Ізраїля, що вчинив Він для них у Своїм милосерді, і в ласці великій Своїй!</verse>
        <verse osisID='Isa.63.8'>І сказав: Вони справді народ Мій, сини, що неправди не кажуть, і став Він для них за Спасителя.</verse>
        <verse osisID='Isa.63.9'>В усякому утиску їхньому тісно було і Йому, і Ангол обличчя Його їх спасав. Любов'ю Своєю й Своїм милосердям Він викупив їх, і їх підніс і носив їх усі дні в давнину.</verse>
        <verse osisID='Isa.63.10'>Та стали вони неслухняними й Духа Святого Його засмутили, і Він обернувся на ворога їм, Він Сам воював проти них...</verse>
        <verse osisID='Isa.63.11'>Тоді то народ Його згадає дні давні, Мойсея: Де Той, що їх вивів із моря із пастирем отари Своєї? Де Той, що в нього поклав Свого Духа Святого?</verse>
        <verse osisID='Isa.63.12'>Що Він по правиці Мойсея провадив рамено величчя Свого, що Він перед ними розділював воду, щоб зробити Собі вічне Ім'я?</verse>
        <verse osisID='Isa.63.13'>Що провадив безоднями їх, як коня на пустині, і вони не спіткнулись?</verse>
        <verse osisID='Isa.63.14'>Як сходить у долину худоба, так їх Дух Господній водив до спочинку, так і Ти вів народ Свій, щоб зробити Собі славне Ім'я!</verse>
        <verse osisID='Isa.63.15'>Поглянь із небес і побач із мешкання святині Своєї та слави Своєї: Де горливість Твоя та Твої могутні чини? Де велике число милосердя Твого та ласки Твоєї, що супроти мене затрималися?</verse>
        <verse osisID='Isa.63.16'>Тільки Ти наш Отець, бо Авраам нас не знає, а Ізраїль нас не пізнає! Ти, Господи, Отець наш, від віку Ім'я Твоє: наш Викупитель!</verse>
        <verse osisID='Isa.63.17'>Нащо, Господи, Ти попустив, що ми блудимо з доріг Твоїх, нащо робиш твердим наше серце, щоб ми не боялись Тебе? Вернися ради рабів Своїх, ради племен спадку Свого!</verse>
        <verse osisID='Isa.63.18'>Спадщину займав час короткий святий Твій народ, противники наші святиню Твою потоптали!</verse>
        <verse osisID='Isa.63.19'>Ми стали такими, немов би відвіку Ти не панував був над нами, немов би не кликалося Твоє Ймення над нами!</verse>
      </chapter>
      <chapter osisID='Isa.64'>
        <verse osisID='Isa.64.1'>О, коли б небеса Ти роздер і зійшов, перед обличчям Твоїм розтопилися б гори,</verse>
        <verse osisID='Isa.64.2'>як хворост горить від огню, як кипить та вода на огні, отак щоб Ім'я Твоє стало відоме Твоїм ворогам, щоб перед обличчям Твоїм затремтіли народи!</verse>
        <verse osisID='Isa.64.3'>Коли Ти чинив страшні речі, ми їх не чекали, коли б Ти зійшов, то перед обличчям Твоїм розтопилися б гори!</verse>
        <verse osisID='Isa.64.4'>І відвіку не чули, до ушей не доходило, око не бачило Бога, крім Тебе, Який би зробив так тому, хто надію на Нього кладе!</verse>
        <verse osisID='Isa.64.5'>Ти стрічаєш того, хто радіє та праведність чинить, отих, що вони на дорогах Твоїх пам'ятають про Тебе. Та розгнівався Ти, бо ми в тому згрішили навіки та несправедливими стали!</verse>
        <verse osisID='Isa.64.6'>І стали всі ми, як нечистий, а вся праведність наша немов поплямована місячним одіж, і в'янемо всі ми, мов листя, а наша провина, як вітер, несе нас...</verse>
        <verse osisID='Isa.64.7'>І немає нікого, хто кликав би Ймення Твоє, хто збудився б триматися міцно за Тебе, бо від нас заховав Ти обличчя Своє й через нашу вину Ти покинув нас нидіти...</verse>
        <verse osisID='Isa.64.8'>Тепер же, о Господи, Ти наш Отець, ми глина, а Ти наш ганчар, і ми всі чин Твоєї руки!</verse>
        <verse osisID='Isa.64.9'>Не гнівайся, Господи, сильно, і не пам'ятай повсякчасно провини! Тож споглянь, ми народ Твій усі!</verse>
        <verse osisID='Isa.64.10'>Святі міста Твої стали пустинею, Сіон став пустелею, степом став Єрусалим...</verse>
        <verse osisID='Isa.64.11'>Дім святощі нашої й нашої слави, в якім батьки наші хвалили Тебе, погорілищем став, а все наше любе руїною стало...</verse>
        <verse osisID='Isa.64.12'>Чи й на це ще Себе будеш стримувати, Господи? Будеш мовчати, й занадто карати нас будеш?</verse>
      </chapter>
      <chapter osisID='Isa.65'>
        <verse osisID='Isa.65.1'>Я прихилявся до тих, що Мене не питали, Я знайдений тими, що Мене не шукали. Я казав: Оце Я, оце Я! до народу, що Йменням Моїм не був званий.</verse>
        <verse osisID='Isa.65.2'>Я ввесь день простягав Свої руки до люду запеклого, що він, за своїми думками, дорогою ходить недоброю,</verse>
        <verse osisID='Isa.65.3'>до народу, що в очі Мене прогнівляє постійно, що жертви приносить в садках та що палить кадило на цеглах,</verse>
        <verse osisID='Isa.65.4'>що сидить у гробах та ночує по ямах, їсть свинину, і в їхньому посуді юшка нечиста,</verse>
        <verse osisID='Isa.65.5'>що говорить: Спинись, не зближайся до мене, бо святий я для тебе! Оце дим в Моїй ніздрі, огонь, що палає ввесь день!</verse>
        <verse osisID='Isa.65.6'>Ось написане перед обличчям Моїм: Я не буду мовчати, але відплачу, і надолужу на їхньому лоні!</verse>
        <verse osisID='Isa.65.7'>Укупі переступи ваші й переступи ваших батьків, говорить Господь, що кадили на горах і на взгір'ях Мене зневажали, і заплату їм виміряю Я найперше до їхнього лоня!...</verse>
        <verse osisID='Isa.65.8'>Так говорить Господь: Коли в гроні знаходиться сік виноградний, і хтось скаже: Не псуй ти його, бо благословення у ньому, отак Я зроблю ради рабів Своїх, щоб усього не нищити!</verse>
        <verse osisID='Isa.65.9'>І насіння Я виведу з Якова, а з Юди спадкоємця гір Моїх, і вибранці Мої одідичать її, і раби Мої житимуть там.</verse>
        <verse osisID='Isa.65.10'>І стане Шарон пасовиськом отари, а долина Ахор за ліжницю худоби великої, для народу Мого, що шукали Мене.</verse>
        <verse osisID='Isa.65.11'>А ви, що Господа кидаєте, забуваєте гору святу Мою, що ставите Ґаду трапезу, а для Мені виповнюєте жертву литу,</verse>
        <verse osisID='Isa.65.12'>то вас відраховую Я для меча, й на коліна впадете ви всі на заріз, бо кликав Я вас, та ви відповіді не дали, говорив був, але ви не чули й робили лихе в Моїх очах, і чого не хотів, вибирали собі!...</verse>
        <verse osisID='Isa.65.13'>Тому Господь Бог каже так: Ось будуть раби Мої їсти, а ви будете голодувати, ось будуть раби Мої пити, а ви будете спрагнені, ось будуть раби Мої радіти, а ви посоромлені будете...</verse>
        <verse osisID='Isa.65.14'>Ось раби Мої будуть співати від радости серця свого, ви ж кричатимете від сердечного болю, і від скрушення духа заводити будете...</verse>
        <verse osisID='Isa.65.15'>І ви своє ймення дасте на прокляття вибранцям Моїм, і Господь Бог тебе вб'є, а рабам Своїм дасть інше ймення,</verse>
        <verse osisID='Isa.65.16'>так що хто на землі благословлений буде, буде поблагословлений він вірним Богом, а хто на землі присягає, вірним Богом присягне, бо забудуться утиски давні і заховані будуть вони від очей Моїх!</verse>
        <verse osisID='Isa.65.17'>Бо ось Я створю нове небо та землю нову, і не згадаються речі колишні, і не прийдуть на серце!</verse>
        <verse osisID='Isa.65.18'>Тож навіки радійте та тіштеся тим, що творю Я, бо ось Я створю Єрусалима на радість, а народа його на веселість!</verse>
        <verse osisID='Isa.65.19'>І буду Я Єрусалимом радіти, і втішатися буду народом Своїм, і не почується в ньому вже голос плачу й голос зойку!</verse>
        <verse osisID='Isa.65.20'>З цього часу не буде вже юного днями й старого, який своїх днів не поповнить, бо сторокий помре як юнак, а грішник і в віці ста літ буде проклятий!</verse>
        <verse osisID='Isa.65.21'>І доми побудують, і мешкати будуть, і засадять вони виноградники, і будуть їхній плід споживати.</verse>
        <verse osisID='Isa.65.22'>Не будуть вони будувати, щоб інший сидів, не будуть садити, щоб інший спожив, дні бо народу Мого як дні дерева, і вибранці Мої зуживатимуть чин Своїх рук!</verse>
        <verse osisID='Isa.65.23'>Не будуть вони працювати надармо, і не будуть родити на страх, вони бо насіння, благословлене Господом, і нащадки їхні з ними.</verse>
        <verse osisID='Isa.65.24'>І станеться, поки покличуть, то Я відповім, вони будуть іще говорити, а Я вже почую!</verse>
        <verse osisID='Isa.65.25'>Вовк та вівця будуть пастися разом, і лев буде їсти солому, немов та худоба, а гадові хлібом його буде порох!... Вони не чинитимуть зла й вигубляти не будуть на всій святій Моїй горі, говорить Господь.</verse>
      </chapter>
      <chapter osisID='Isa.66'>
        <verse osisID='Isa.66.1'>Так говорить Господь: Небеса Мій престол, а земля то підніжок для ніг Моїх: який же то храм, що для Мене збудуєте ви, і яке ото місце Його відпочинку?</verse>
        <verse osisID='Isa.66.2'>Таж усе це створила рука Моя, і так все це сталось, говорить Господь! І при тому дивлюсь Я на вбогого та на розбитого духом, і на тремтячого над Моїм словом.</verse>
        <verse osisID='Isa.66.3'>Інакше хто ріже вола одночасно вбиває людину, приносить у жертву ягня переломлює шию собаці, дарунка приносить вживає свинячої крови, складає з кадила частину пригадувальну, одночасно божка благословить... Отак як дороги свої вони повибирали, і до гидот тих своїх уподобання чує душа їхня,</verse>
        <verse osisID='Isa.66.4'>так виберу й Я їх на зведення, і предмета їхнього страху на них наведу, за те, що Я кликав і ніхто відповіді не давав, говорив Я й не чули вони, та чинили лихе в Моїх очах, і вибрали те, чого Я не жадав!...</verse>
        <verse osisID='Isa.66.5'>Послухайте слова Господнього ті, що на слово Його тремтите: Кажуть ваші брати, що ненавидять вас, що вас ради Ймення Мого виганяють: Хай прославлений буде Господь, і ми вашу радість побачимо! Та будуть вони посоромлені!</verse>
        <verse osisID='Isa.66.6'>Голос гомону з міста, голос із храму, це голос Господа, що заплату дає для Своїх ворогів!</verse>
        <verse osisID='Isa.66.7'>Поки зазнала дрижання породу, вона породила, і поки прийшов її біль, то сина легенько вона привела...</verse>
        <verse osisID='Isa.66.8'>Хто таке коли чув, і хто бачив таке? Чи зроджена буде земля в один день, чи народжений буде народ за одним разом? Бо як тільки зазнала Сіонська дочка породові дрижання, то синів своїх вже породила...</verse>
        <verse osisID='Isa.66.9'>Чи Я допроваджу до породу, і не вчиню, щоб вона породила? говорить Господь. Чи Я, що чиню, щоб родила, і стримаю? каже твій Бог.</verse>
        <verse osisID='Isa.66.10'>Радійте із Єрусалимом і тіштеся всі ним, хто його покохав! Втішайтесь ним радістю всі, що з-за нього в жалобі були!</verse>
        <verse osisID='Isa.66.11'>Щоб ви ссали й наситилися з перс потіхи його, щоб ви ссали та розкошували із перс його слави!</verse>
        <verse osisID='Isa.66.12'>Бо Господь каже так: Ось керую до нього Я мир, немов річку, і славу народів, немов той потік заливний: і ви будете ссати, і на руках вас носитимуть, і бавитимуть на колінах!</verse>
        <verse osisID='Isa.66.13'>Як когось його ненька втішає, так вас Я потішу, і ви втішені будете Єрусалимом.</verse>
        <verse osisID='Isa.66.14'>І побачите це, й серце ваше радітиме, й як трава молода, розцвітуть ваші кості! І в рабах Його пізнана буде Господня рука, і буде Він гніватися на Своїх ворогів.</verse>
        <verse osisID='Isa.66.15'>Бо ось прийде Господь ув огні, а Його колесниці мов буря, щоб відплатити жаром гніву Свого, а погрози Свої полум'яним огнем!</verse>
        <verse osisID='Isa.66.16'>Бо огнем та мечем Своїм буде судитись Господь з кожним тілом, і буде багато побитих від Господа...</verse>
        <verse osisID='Isa.66.17'>А ті, хто освячується й очищає себе у поганських садках, один по одному, всередині, їдять м'ясо свиняче й гидоти та мишу, вони разом загинуть, говорить Господь!...</verse>
        <verse osisID='Isa.66.18'>І Я знаю їхні вчинки та їхні думки, і прийду, щоб зібрати всі народи й язики, і прийдуть вони й Мою славу побачать!</verse>
        <verse osisID='Isa.66.19'>І знака на них покладу, і пошлю урятованих з них до народів, у Таршіш, Пул, і Лул, в Мешех і Кос, у Тувал та Яван, в острови предалекі, що звістки про Мене не чули й не бачили слави Моєї, і звістять мою славу вони між народами!</verse>
        <verse osisID='Isa.66.20'>І вони приведуть усіх ваших братів із народів усіх у дарунок для Господа на конях та на колесницях, і на фурах та мулах, та на верблюдах, на гору святу Мою, до Єрусалиму, говорить Господь, як приносять синове Ізраїлеві дарунка в посудині чистій до дому Господнього.</verse>
        <verse osisID='Isa.66.21'>І візьму Я із них за священиків та за Левитів, говорить Господь.</verse>
        <verse osisID='Isa.66.22'>Бо як небо нове та нова та земля, що вчиню, стануть перед обличчям Моїм, говорить Господь, так стоятимуть ваші нащадки та ваше ім'я!</verse>
        <verse osisID='Isa.66.23'>І станеться, кожного новомісяччя в часі його, і щосуботи за часу її кожне тіло приходитиме, щоб вклонятися перед обличчям Моїм, говорить Господь.</verse>
        <verse osisID='Isa.66.24'>І вийдуть вони та й побачать ті трупи людей, що відпали від Мене, бо їхня черва не помре й не погасне огонь їхній, і стануть вони за гидоту для кожного тіла!</verse>
      </chapter>
    </div></osisText>
</osis>