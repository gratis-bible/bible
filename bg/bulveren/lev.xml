<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Lev'>
      <chapter osisID='Lev.1'>
        <verse osisID='Lev.1.1'>И ГОСПОД повика Мойсей и му говореше от шатъра за срещане, и каза:</verse>
        <verse osisID='Lev.1.2'>Говори на израилевите синове и им кажи: Когато някой от вас принесе принос на ГОСПОДА, нека принесе принос от добитъка, от едрия или дребния добитък.</verse>
        <verse osisID='Lev.1.3'>Ако приносът му за всеизгаряне е от едрия добитък, нека принесе мъжко без недостатък; да го принесе пред входа на шатъра за срещане, за благоволение за него пред ГОСПОДА.</verse>
        <verse osisID='Lev.1.4'>Да положи ръката си на главата на животното за всеизгаряне и ще бъде за благоволение за него, за да извърши умилостивение за него.</verse>
        <verse osisID='Lev.1.5'>После да заколи юнеца пред ГОСПОДА и свещениците, синовете на Аарон, да принесат кръвта и с кръвта да поръсят от всички страни олтара, който е пред входа на шатъра за срещане.</verse>
        <verse osisID='Lev.1.6'>И да одере животното за всеизгаряне и да го разсече на късовете му.</verse>
        <verse osisID='Lev.1.7'>А синовете на свещеника Аарон да сложат огън на олтара и да наредят дърва на огъня.</verse>
        <verse osisID='Lev.1.8'>И свещениците, синовете на Аарон, да сложат късовете, главата и тлъстината на дървата, които са върху огъня на олтара.</verse>
        <verse osisID='Lev.1.9'>И да измие вътрешностите му и краката му с вода и свещеникът да изгори всичките на олтара; това е всеизгаряне, жертва чрез огън, благоухание на умилостивение на ГОСПОДА.</verse>
        <verse osisID='Lev.1.10'>И ако жертвата му за всеизгаряне е от дребния добитък, от овцете или от козите, да принесе мъжко без недостатък.</verse>
        <verse osisID='Lev.1.11'>Да го заколи пред ГОСПОДА от страната на олтара към север; и свещениците, синовете на Аарон, да поръсят с кръвта олтара от всички страни.</verse>
        <verse osisID='Lev.1.12'>И да го насече на късовете му, с главата му и тлъстината му, а свещеникът да ги нареди на дървата, които са върху огъня на олтара.</verse>
        <verse osisID='Lev.1.13'>И да измие вътрешностите и краката с вода и свещеникът да принесе всичко и да го изгори на олтара; това е всеизгаряне, жертва чрез огън, благоухание на умилостивение на ГОСПОДА.</verse>
        <verse osisID='Lev.1.14'>А ако жертвата му за всеизгаряне на ГОСПОДА е от птиците, тогава да принесе приноса си от гургулиците или от гълъбчетата.</verse>
        <verse osisID='Lev.1.15'>Свещеникът да го донесе при олтара, да му извие главата и да го изго��и на олтара, а кръвта му да изцеди по стената на олтара.</verse>
        <verse osisID='Lev.1.16'>Да изтръгне гушата му с нечистотиите й и да ги хвърли до олтара, на изток, на мястото на пепелта.</verse>
        <verse osisID='Lev.1.17'>И да го разчекне между крилата, но без да го разделя на две. И свещеникът да го изгори върху дървата, които са върху огъня на олтара; това е всеизгаряне, жертва чрез огън, благоухание на умилостивение на ГОСПОДА.</verse>
      </chapter>
      <chapter osisID='Lev.2'>
        <verse osisID='Lev.2.1'>Когато някой принесе хлебен принос на ГОСПОДА, приносът да бъде от пшенично брашно и да го полее с маслинено масло, и да сложи на него ливан.</verse>
        <verse osisID='Lev.2.2'>Да го донесе на свещениците, синовете на Аарон, и свещеникът да вземе една пълна шепа от пшеничното му брашно и от маслото му и всичкия му ливан и да изгори на олтара, колкото е за спомен от него; това е жертва чрез огън, благоухание на умилостивение на ГОСПОДА.</verse>
        <verse osisID='Lev.2.3'>А останалото от хлебния принос да бъде за Аарон и за синовете му; това е пресвято от жертвите чрез огън на ГОСПОДА.</verse>
        <verse osisID='Lev.2.4'>Когато принесеш хлебен принос, печен в пещ, да бъде безквасни пити от пшенично брашно, омесени с маслинено масло, и безквасни кори, намазани с маслинено масло.</verse>
        <verse osisID='Lev.2.5'>А ако приносът ти е хлебен принос на тава, нека бъде от пшенично брашно, омесено с маслинено масло, без квас.</verse>
        <verse osisID='Lev.2.6'>Да го разчупиш на късове и да го полееш с маслинено масло; това е хлебен принос.</verse>
        <verse osisID='Lev.2.7'>А ако приносът ти е хлебен принос в гърне, да е направен от пшенично брашно с маслинено масло.</verse>
        <verse osisID='Lev.2.8'>Да принесеш на ГОСПОДА хлебния принос, направен от тези неща; и когато се представи на свещеника, той да го донесе при олтара.</verse>
        <verse osisID='Lev.2.9'>И свещеникът да отдели от хлебния принос, колкото е за спомен, и да го изгори на олтара; това е жертва чрез огън, благоухание на умилостивение на ГОСПОДА.</verse>
        <verse osisID='Lev.2.10'>А останалото от хлебния принос да бъде за Аарон и за синовете му; това е пресвято от жертвите чрез огън на ГОСПОДА.</verse>
        <verse osisID='Lev.2.11'>Никакъв хлебен принос, който принасяте на ГОСПОДА, да не се прави с квас, защото нито квас, нито мед не бива да изгаряте в жертва на ГОСПОДА.</verse>
        <verse osisID='Lev.2.12'>Като принос от първите плодове ги принасяйте на ГОСПОДА, но да не се изгарят на олтара за благоухание на умилостивение.</verse>
        <verse osisID='Lev.2.13'>И всеки принос от хлебните си приноси да посоляваш със сол. Да не оставяш да липсва от хлебния ти принос солта на завета на твоя Бог. С всичките си приноси да принасяш и сол.</verse>
        <verse osisID='Lev.2.14'>И ако принесеш на ГОСПОДА хлебен принос от първите плодове, да принесеш класове, печени на огън, жито, очукано от пресни класове, за хлебен принос от първите си плодове.</verse>
        <verse osisID='Lev.2.15'>Да го полееш с маслинено масло и да му сложиш ливан; това е хлебен принос.</verse>
        <verse osisID='Lev.2.16'>И свещеникът да изгори колкото е за спомен от очуканото му жито и от маслиненото му масло заедно с всичкия му ливан; това е жертва чрез огън на ГОСПОДА.</verse>
      </chapter>
      <chapter osisID='Lev.3'>
        <verse osisID='Lev.3.1'>Ако приносът му е примирителна жертва и я принесе от едрия добитък, било мъжко или женско, да ги принесе без недостатък на ГОСПОДА.</verse>
        <verse osisID='Lev.3.2'>Да положи ръката си на главата на приноса си и да го заколи при входа на шатъра за срещане, а свещениците, синовете на Аарон, да поръсят с кръвта олтара от всички страни.</verse>
        <verse osisID='Lev.3.3'>И от примирителната жертва да принесе в жертва чрез огън на ГОСПОДА тлъстината, която покрива вътрешностите, и цялата тлъстина, която е по вътрешностите,</verse>
        <verse osisID='Lev.3.4'>и двата бъбрека с тлъстината, която е около тях и към слабините, и булото на дроба, което да отдели с бъбреците.</verse>
        <verse osisID='Lev.3.5'>И синовете на Аарон да изгорят всичко това на олтара, над всеизгарянето, което е върху дървата на огъня; това е жертва чрез огън, благоухание на умилостивение на ГОСПОДА.</verse>
        <verse osisID='Lev.3.6'>И ако приносът му за примирителна жертва на ГОСПОДА е от дребния добитък, било мъжко или женско, да го принесе без недостатък.</verse>
        <verse osisID='Lev.3.7'>Ако принася овца за приноса си, да я представи пред ГОСПОДА,</verse>
        <verse osisID='Lev.3.8'>да положи ръката си на главата на приноса си и да го заколи пред шатъра за срещане; а синовете на Аарон да поръсят с кръвта му олтара от всички страни.</verse>
        <verse osisID='Lev.3.9'>И от примирителната жертва да принесе в жертва чрез огън на ГОСПОДА тлъстината й, цялата опашка, която да отдели чак от гръбнака, тлъстината, която покрива вътрешностите, и цялата тлъстина, която е по вътрешностите,</verse>
        <verse osisID='Lev.3.10'>двата бъбрека с тлъстината, която е около тях и към слабините, и булото на дроба, което да отдели с бъбреците.</verse>
        <verse osisID='Lev.3.11'>И свещеникът да ги изгори на олтара; това е храна на жертвата чрез огън на ГОСПОДА.</verse>
        <verse osisID='Lev.3.12'>А ако приносът му е коза, да я представи пред ГОСПОДА,</verse>
        <verse osisID='Lev.3.13'>да положи ръката си на главата й и да я заколи пред шатъра за срещане; и синовете на Аарон да поръсят олтара наоколо с кръвта й.</verse>
        <verse osisID='Lev.3.14'>И от нея да принесе приноса си за жертва чрез огън на ГОСПОДА: тлъстината, която покрива вътрешностите, и цялата тлъстина, която е по вътрешностите,</verse>
        <verse osisID='Lev.3.15'>и двата бъбрека с тлъстината, която е около тях и към слабините, и булото на дроба, което да отдели с бъбреците.</verse>
        <verse osisID='Lev.3.16'>И свещеникът да ги изгори на олтара; това е храна на жертвата чрез огън за благоухание на умилостивение. Всичката тлъстина принадлежи на ГОСПОДА.</verse>
        <verse osisID='Lev.3.17'>Вечна наредба да бъде в поколенията ви, във всичките ви жилища, да не ядете нито тлъстина, нито кръв.</verse>
      </chapter>
      <chapter osisID='Lev.4'>
        <verse osisID='Lev.4.1'>И ГОСПОД говори на Мойсей и каза:</verse>
        <verse osisID='Lev.4.2'>Говори на израилевите синове и им кажи: Ако някой съгреши от незнание, като извърши нещо от всичко, което ГОСПОД е заповядал да не се върши;</verse>
        <verse osisID='Lev.4.3'>ако помазаният свещеник съгреши и народът стане виновен, тогава за греха, който е извършил, да принесе на ГОСПОДА юнец без недостатък в жертва за грях.</verse>
        <verse osisID='Lev.4.4'>Да приведе юнеца при входа на шатъра за срещане пред ГОСПОДА, да положи ръката си на главата на юнеца и да заколи юнеца пред ГОСПОДА.</verse>
        <verse osisID='Lev.4.5'>И помазаният свещеник да вземе от кръвта на юнеца и да я принесе в шатъра за срещане.</verse>
        <verse osisID='Lev.4.6'>И свещеникът да натопи пръста си в кръвта и да поръси от кръвта седем пъти пред ГОСПОДА пред завесата на светилището.</verse>
        <verse osisID='Lev.4.7'>Свещеникът да сложи от кръвта и върху роговете на олтара за благоуханното кадене, който е в шатъра за срещане пред ГОСПОДА, после да излее цялата кръв на юнеца в подножието на олтара за всеизгаряне, който е на входа на шатъра за срещане.</verse>
        <verse osisID='Lev.4.8'>И да извади цялата тлъстина на юнеца на жертвата за грях — тлъстината, която покрива вътрешностите, и цялата тлъстина, която е по вътрешностите,</verse>
        <verse osisID='Lev.4.9'>и двата бъбрека с тлъстината, която е около тях и към слабините, и булото на дроба, което да отдели с бъбреците,</verse>
        <verse osisID='Lev.4.10'>както се изважда от юнеца за примирителната жертва. И свещеникът да ги изгори на олтара за всеизгаряне.</verse>
        <verse osisID='Lev.4.11'>А кожата на юнеца, цялото му месо с главата му и краката му, и вътрешностите му, и изпражненията му,</verse>
        <verse osisID='Lev.4.12'>целия юнец да изнесе вън от стана на чисто място, където се изсипва пепелта, и да го изгори на дърва с огън. Където се изсипва пепелта, там да се изгори.</verse>
        <verse osisID='Lev.4.13'>Ако цялото израилево общество съгреши от незнание и това нещо остане скрито от очите на събранието, и извършат нещо, което ГОСПОД е заповядал да не се върши, и станат виновни,</verse>
        <verse osisID='Lev.4.14'>когато се узнае грехът, който са извършили против тази заповед, тогава събранието да принесе юнец в жертва за грях и да го приведе пред шатъра за срещане.</verse>
        <verse osisID='Lev.4.15'>И старейшините на обществото да положат ръцете си на главата на юнеца пред ГОСПОДА и да заколят юнеца пред ГОСПОДА.</verse>
        <verse osisID='Lev.4.16'>И помазаният свещеник да внесе от кръвта на юнеца в шатъра за срещане.</verse>
        <verse osisID='Lev.4.17'>И свещеникът да натопи пръста си в кръвта и да поръси седем пъти пред ГОСПОДА пред завесата.</verse>
        <verse osisID='Lev.4.18'>Да сложи от кръвта и върху роговете на олтара, който е пред ГОСПОДА, в шатъра за срещане; после да излее цялата кръв в подножието на олтара за всеизгаряне, който е при входа на шатъра за срещане.</verse>
        <verse osisID='Lev.4.19'>И да извади цялата му тлъстина и да я изгори на олтара.</verse>
        <verse osisID='Lev.4.20'>Да направи с юнеца така, както направи с юнеца на жертвата за грях — така да направи с него. Така свещеникът да направи умилостивение за тях, и ще им се прости.</verse>
        <verse osisID='Lev.4.21'>И да изнесе юнеца вън от стана и да го изгори, както изгори първия юнец. Това е жертва за грях за събранието.</verse>
        <verse osisID='Lev.4.22'>А когато някой първенец съгреши и от незнание извърши нещо, което ГОСПОД, неговият Бог, е заповядал да не се върши, и стане виновен,</verse>
        <verse osisID='Lev.4.23'>ако му се посочи грехът му, който е извършил, да донесе за приноса си козел, мъжки, без недостатък.</verse>
        <verse osisID='Lev.4.24'>Да положи ръката си на главата на козела и да го заколи на мястото, където се коли всеизгарянето пред ГОСПОДА; това е жертва за грях.</verse>
        <verse osisID='Lev.4.25'>И свещеникът да вземе с пръста си от кръвта на жертвата за грях и да я сложи върху роговете на олтара за всеизгаряне, и да излее кръвта му в подножието на олтара за всеизгаряне.</verse>
        <verse osisID='Lev.4.26'>И да изгори на олтара цялата му тлъстина, както тлъстината на примирителната жертва. Така свещеникът да направи умилостивение за него, заради греха му, и ще му се прости.</verse>
        <verse osisID='Lev.4.27'>И ако някой от народа на земята съгреши от незнание, като извърши нещо, което ГОСПОД е заповядал да не се върши, и стане виновен,</verse>
        <verse osisID='Lev.4.28'>ако му се посочи грехът му, който е извършил, да принесе приноса си, коза, женска, без недостатък, за греха, който е извършил.</verse>
        <verse osisID='Lev.4.29'>Да положи ръката си на главата на жертвата за грях и да заколи жертвата за грях на мястото на всеизгарянето.</verse>
        <verse osisID='Lev.4.30'>Тогава свещеникът да вземе с пръста си от кръвта й и да я сложи върху роговете на олтара за всеизгаряне, и да излее цялата й кръв в подножието на олтара.</verse>
        <verse osisID='Lev.4.31'>И да отдели цялата й тлъстина така, както се отделя тлъстината от примирителната жертва, и свещеникът да я изгори на олтара за благоухание на умилостивение на ГОСПОДА. Така свещеникът да направи умилостивение за него, и ще му се прости.</verse>
        <verse osisID='Lev.4.32'>Или ако принесе агне в жертва за грях, да принесе женско без недостатък.</verse>
        <verse osisID='Lev.4.33'>Да положи ръката си на главата на жертвата за грях и да я заколи в жертва за грях на мястото, където колят всеизгарянето.</verse>
        <verse osisID='Lev.4.34'>И свещеникът да вземе с пръста си от кръвта на жертвата за грях и да я сложи върху роговете на олтара за всеизгаряне, и да излее цялата й кръв в подножието на олтара.</verse>
        <verse osisID='Lev.4.35'>И да отдели цялата му тлъстина така, както се отделя тлъстината от агнето на примирителната жертва, и свещеникът да ги изгори на олтара с жертвите чрез огън на ГОСПОДА. Така свещеникът да направи умилостивение за него, за греха, който е извършил, и ще му се прости.</verse>
      </chapter>
      <chapter osisID='Lev.5'>
        <verse osisID='Lev.5.1'>И ако някой съгреши в това, че като го попитат под клетва, а той е бил свидетел — или е видял, или знае — ако не каже, ще понесе беззаконието си.</verse>
        <verse osisID='Lev.5.2'>Или ако някой се допре до каквото и да било нечисто нещо, било то мърша на нечисто диво животно, или мърша на нечист добитък, или мърша на нечисто пълзящо животно, дори ако не му е известно, пак е нечист и виновен.</verse>
        <verse osisID='Lev.5.3'>Или ако се допре до човешка нечистота, каквато и да е нечистотата, чрез която някой става нечист, и ако не му е известно — щом узнае за него, ще бъде виновен.</verse>
        <verse osisID='Lev.5.4'>Или ако някой се закълне и обяви необмислено с устните си, че ще направи някакво зло или добро нещо, каквото и да обяви човек необмислено с клетва и бъде без знанието му, когато узнае, ще бъде виновен в едно от тези неща.</verse>
        <verse osisID='Lev.5.5'>А когато стане виновен в едно от тези неща, нека изповяда онова, в което е съгрешил,</verse>
        <verse osisID='Lev.5.6'>и нека принесе на ГОСПОДА жертвата за вината си, за греха, който е извършил — женско от дребния добитък, агне или яре, в жертва за грях. И свещеникът да направи умилостивение за него, заради греха му.</verse>
        <verse osisID='Lev.5.7'>Но ако не му стига ръка да купи и принесе овца или коза, нека принесе на ГОСПОДА за греха, който е извършил, две гургулици или две гълъбчета, едното в жертва за грях, а другото за всеизгаряне.</verse>
        <verse osisID='Lev.5.8'>Да ги донесе на свещеника и той да принесе първо онова, което е жертва за грях, като пречупи главата от шията му, но без да я откъсне.</verse>
        <verse osisID='Lev.5.9'>И от кръвта на жертвата за грях да поръси страната на олтара, а останалото от кръвта да изцеди в подножието на олтара; това е жертва за грях.</verse>
        <verse osisID='Lev.5.10'>А второто да пожертва като всеизгаряне според правилото. Така свещеникът да направи умилостивение за него, заради греха, който е извършил, и ще му се прости.</verse>
        <verse osisID='Lev.5.11'>Но ако не му стига ръка да купи и принесе две гургулици или две гълъбчета, тогава съгрешилият да донесе като принос за себе си една десета от ефа пшенично брашно в жертва за грях. Да не го полива с масло и да не слага на него ливан, защото е жертва за грях.</verse>
        <verse osisID='Lev.5.12'>Да го донесе на свещеника и свещеникът да вземе от него една пълна шепа за спомен и да го изгори на олтара с жертвите чрез огън на ГОСПОДА; това е жертва за грях.</verse>
        <verse osisID='Lev.5.13'>Така свещеникът да направи умилостивение за него, заради греха, който е извършил в някое от тези неща, и ще му се прости; и останалото да бъде на свещеника, както хлебният принос.</verse>
        <verse osisID='Lev.5.14'>И ГОСПОД говори на Мойсей и каза:</verse>
        <verse osisID='Lev.5.15'>Ако някой престъпи закона, като от незнание съгреши спрямо посветените на ГОСПОДА вещи, да принесе на ГОСПОДА за престъплението си овен от стадото без недостатък, според твоята оценка в сребърни сикли според сикъла на светилището, в жертва за вина.</verse>
        <verse osisID='Lev.5.16'>И в каквото е съгрешил относно посветените вещи, да го плати и да му добави една пета, и да я даде на свещеника. И свещеникът да направи умилостивение за него чрез овена на жертвата за вина, и ще му се прости.</verse>
        <verse osisID='Lev.5.17'>И ако някой съгреши и извърши каквото и да било нещо, което ГОСПОД е заповядал да не се върши, дори да не е знаел, пак ще бъде виновен и ще носи беззаконието си.</verse>
        <verse osisID='Lev.5.18'>Нека донесе при свещеника овен от стадото без недостатък, според твоята оценка, в жертва за вина. И свещеникът да направи умилостивение за него, заради греха от незнание, който е извършил, без да знае, и ще му се прости.</verse>
        <verse osisID='Lev.5.19'>Това е жертва за вина; защото човекът без съмнение е виновен пред ГОСПОДА.</verse>
      </chapter>
      <chapter osisID='Lev.6'>
        <verse osisID='Lev.6.1'>И ГОСПОД говори на Мойсей и каза:</verse>
        <verse osisID='Lev.6.2'>Ако някой съгреши и постъпи невярно към ГОСПОДА, като излъже ближния си за нещо, което му е поверено, или за залог, или чрез грабеж, или като онеправдае ближния си,</verse>
        <verse osisID='Lev.6.3'>или намери изгубено нещо и излъже за него; и се закълне лъжливо за каквото и да било от всички неща, които човек може да направи и с тях да съгреши,</verse>
        <verse osisID='Lev.6.4'>тогава, ако е съгрешил и е виновен, да върне това, което е взел с грабеж, или това, което е придобил с неправда, или това, което му е било поверено, или изгубеното, което е намерил,</verse>
        <verse osisID='Lev.6.5'>или каквото и да било нещо, за което се е заклел лъжливо. Да го върне; да върне главното и да му прибави една пета. В деня, когато се принася жертвата му за вина, да го даде на онзи, на когото принадлежи.</verse>
        <verse osisID='Lev.6.6'>И да принесе на ГОСПОДА жертвата си за вина при свещеника, овен от стадото без недостатък, според твоята оценка, в жертва за вина.</verse>
        <verse osisID='Lev.6.7'>И свещеникът да направи умилостивение за него пред ГОСПОДА, и ще му се прости за каквото и да било от всичко, което е извършил, за което е виновен.</verse>
        <verse osisID='Lev.6.8'>И ГОСПОД говори на Мойсей и каза:</verse>
        <verse osisID='Lev.6.9'>Заповядай на Аарон и на синовете му и кажи: Това е законът за всеизгарянето: то, всеизгарянето, да гори на олтара цялата нощ до сутринта и огънят върху олтара да се поддържа да гори на него.</verse>
        <verse osisID='Lev.6.10'>Свещеникът да облече ленената си одежда и да носи ленени гащи на тялото си. И да вдигне пепелта от всеизгарянето, което огънят е изгорил на олтара, и да я остави до олтара.</verse>
        <verse osisID='Lev.6.11'>Тогава да съблече одеждите си и да облече други одежди, и да изнесе пепелта вън от стана на чисто място.</verse>
        <verse osisID='Lev.6.12'>А огънят, който е върху олтара, да се поддържа да гори на него; да не угасва. Всяка сутрин свещеникът да слага дърва на него да горят и да нарежда всеизгарянето на него, и да изгаря на него тлъстината на примирителните жертви.</verse>
        <verse osisID='Lev.6.13'>Да се поддържа постоянен огън да гори на олтара; да не угасва.</verse>
        <verse osisID='Lev.6.14'>А това е законът за хлебния принос: синовете на Аарон да го принасят пред ГОСПОДА, пред олтара.</verse>
        <verse osisID='Lev.6.15'>И свещеникът да вземе от него една пълна шепа, от пшеничното брашно на хлебния принос и от маслиненото му масло, и всичкия ливан, който е на хлебния принос, и да ги изгори на олтара за благоухание на умилостивение на ГОСПОДА, като негов спомен.</verse>
        <verse osisID='Lev.6.16'>А останалото от него да ядат Аарон и синовете му. Безквасно да се яде, на свято място, в двора на шатъра за срещане да го ядат.</verse>
        <verse osisID='Lev.6.17'>Да не се пече с квас. От Моите жертви чрез огън им дадох това за техен дял; то е пресвято, както са жертвата за грях и жертвата за вина.</verse>
        <verse osisID='Lev.6.18'>Всеки от мъжки пол от Аароновите синове да яде от него; това е вечна наредба в поколенията ви от жертвите чрез огън на ГОСПОДА. Всичко, което се допре до тях, ще бъде свято.</verse>
        <verse osisID='Lev.6.19'>И ГОСПОД говори на Мойсей и каза:</verse>
        <verse osisID='Lev.6.20'>Това е приносът на Аарон и синовете му, който трябва да принесат на ГОСПОДА в деня, когато бъде помазан: една десета от ефа пшенично брашно за постоянен хлебен принос, половината сутрин и половината вечер.</verse>
        <verse osisID='Lev.6.21'>Да се приготви на тава с маслинено масло, омесен да го донесеш. Да принесеш хлебния принос във вид на печени късове за благоухание на умилостивение на ГОСПОДА.</verse>
        <verse osisID='Lev.6.22'>Да го принесе онзи свещеник от синовете му, който бива помазан вместо него. Вечна наредба е да се изгори приносът цял за ГОСПОДА.</verse>
        <verse osisID='Lev.6.23'>Всеки хлебен принос, принесен от свещеника, да се изгаря цял, да не се яде.</verse>
        <verse osisID='Lev.6.24'>И ГОСПОД говори на Мойсей и каза:</verse>
        <verse osisID='Lev.6.25'>Говори на Аарон и на синовете му и кажи: Това е законът за жертвата за грях: на мястото, където се коли всеизгарянето, да се заколи и жертвата за грях пред ГОСПОДА; това е пресвято.</verse>
        <verse osisID='Lev.6.26'>Свещеникът, който я принася за грях, да я яде; на свято място да се яде, в двора на шатъра за срещане.</verse>
        <verse osisID='Lev.6.27'>Всичко, което се допре до месото й, ще бъде свято. И ако някоя дреха се опръска от кръвта й, опръсканото да се изпере на свято място.</verse>
        <verse osisID='Lev.6.28'>И пръстеният съд, в който е била варена, да се строши, а ако е била варена в бронзов съд, той да се изтърка и да се измие с вода.</verse>
        <verse osisID='Lev.6.29'>Всеки от мъжки пол от семействата на свещениците да яде от нея; тя е пресвята.</verse>
        <verse osisID='Lev.6.30'>Но никоя жертва за грях, от чиято кръв се внася в шатъра за срещане, за да извърши умилостивение в светилището, да не се яде; да се изгаря с огън.</verse>
      </chapter>
      <chapter osisID='Lev.7'>
        <verse osisID='Lev.7.1'>И това е законът за жертвата за вина: тя е пресвята.</verse>
        <verse osisID='Lev.7.2'>На мястото, където колят всеизгарянето, да колят и жертвата за вина и с кръвта й свещеникът да поръси олтара от всички страни.</verse>
        <verse osisID='Lev.7.3'>От нея да принася цялата й тлъстина: опашката, тлъстината, която покрива вътрешностите,</verse>
        <verse osisID='Lev.7.4'>и двата бъбрека с тлъстината, която е около тях и към слабините, и булото на дроба, което да отдели с бъбреците.</verse>
        <verse osisID='Lev.7.5'>И свещеникът да ги изгори на олтара за жертва чрез огън на ГОСПОДА; това е жертва за вина.</verse>
        <verse osisID='Lev.7.6'>Всеки от мъжки пол от семействата на свещениците да я яде; на свято място да се яде; тя е пресвята.</verse>
        <verse osisID='Lev.7.7'>Както е жертвата за грях, така е и жертвата за вина; един закон да има за тях. Който свещеник прави умилостивение чрез нея, негова да бъде.</verse>
        <verse osisID='Lev.7.8'>А свещеникът, който принася на някого всеизгаряне, на този свещеник да бъде кожата на всеизгарянето, което е принесъл.</verse>
        <verse osisID='Lev.7.9'>И всеки хлебен принос, който е печен в пещ, и всичко, което е сготвено в гърне или тава, да бъде на свещеника, който го принася.</verse>
        <verse osisID='Lev.7.10'>А всеки хлебен принос, омесен с маслинено масло или сух, да бъде на всички синове на Аарон, на всекиго по равно.</verse>
        <verse osisID='Lev.7.11'>А това е законът за примирителната жертва, която ще се принася на ГОСПОДА:</verse>
        <verse osisID='Lev.7.12'>ако някой я принесе за благодарност, с благодарствената жертва да принесе и безквасни пити, омесени с маслинено масло, и безквасни кори, намазани с масло, и пшенично брашно, направено на пити, омесени с масло.</verse>
        <verse osisID='Lev.7.13'>А освен питите да принесе с благодарствената си примирителна жертва и принос от квасен хляб.</verse>
        <verse osisID='Lev.7.14'>И от целия си принос да принесе по едно от всички като възвишаем принос пред ГОСПОДА; да бъде на свещеника, който ръси с кръвта на примирителната жертва.</verse>
        <verse osisID='Lev.7.15'>И месото на благодарствената му примирителна жертва да се яде същия ден, в който е принесено; да не оставя от него до сутринта.</verse>
        <verse osisID='Lev.7.16'>Но ако жертвата на приноса му е обрек или доброволен принос, да се яде в същия ден, в който е принесъл жертвата си; и каквото остане от нея, да се яде на другия ден;</verse>
        <verse osisID='Lev.7.17'>но каквото остане от месото на жертвата до третия ден, да се изгори в огън.</verse>
        <verse osisID='Lev.7.18'>И ако нещо от месото на примирителната му жертва се изяде на третия ден, онзи, който я принася, няма да има благоволение и няма да му се счете жертвата; тя ще бъде отвратителна и онзи човек, който яде от нея, ще носи беззаконието си.</verse>
        <verse osisID='Lev.7.19'>Месото, което се допре до каквото и да било нечисто нещо, да не се яде; да се изгори в огън. А за месото — всеки, който е чист, да яде месо,</verse>
        <verse osisID='Lev.7.20'>но онзи човек, който има нечистота на себе си и яде от месото на ГОСПОДНАТА примирителна жертва, този човек да се изтреби измежду народа си.</verse>
        <verse osisID='Lev.7.21'>Също и онзи човек, който се допре до нечисто нещо, до човешка нечистота или до нечисто животно, или до каквато и да било нечиста гнусота, и яде от месото на ГОСПОДНАТА примирителна жертва, този човек да се изтреби измежду народа си.</verse>
        <verse osisID='Lev.7.22'>И ГОСПОД говори на Мойсей и каза:</verse>
        <verse osisID='Lev.7.23'>Говори на израилевите синове и кажи: Да не ядете никаква тлъстина, нито от говедо, нито от овца, нито от коза.</verse>
        <verse osisID='Lev.7.24'>Тлъстината на естествено умряло и тлъстината на разкъсано от звяр може да се употреби за всяка друга нужда; но в никакъв случай да не ядете от нея.</verse>
        <verse osisID='Lev.7.25'>Защото, който яде тлъстина от животно, от което се принася жертва чрез огън на ГОСПОДА, този човек, който яде от нея, да се изтреби измежду народа си.</verse>
        <verse osisID='Lev.7.26'>И в никое от жилищата си да не ядете никаква кръв, била тя от птица или от животно.</verse>
        <verse osisID='Lev.7.27'>Всеки човек, който яде каквато и да е кръв, този човек да се изтреби измежду народа си.</verse>
        <verse osisID='Lev.7.28'>И ГОСПОД говори на Мойсей и каза:</verse>
        <verse osisID='Lev.7.29'>Говори на израилевите синове и кажи: Който принася примирителна жертва на ГОСПОДА, да донесе от примирителната си жертва приноса си на ГОСПОДА.</verse>
        <verse osisID='Lev.7.30'>Собствените му ръце да донесат жертвите чрез огън на ГОСПОДА; да донесе тлъстината с гърдите, за да се подвижат гърдите за движим принос пред ГОСПОДА.</verse>
        <verse osisID='Lev.7.31'>Свещеникът да изгори тлъстината на олтара, а гърдите да бъдат за Аарон и синовете му.</verse>
        <verse osisID='Lev.7.32'>И дясното бедро да давате на свещеника като възвишаем принос от примирителните си жертви.</verse>
        <verse osisID='Lev.7.33'>Който от синовете на Аарон принесе кръвта на примирителната жертва и тлъстината, да има за свой дял дясното бедро.</verse>
        <verse osisID='Lev.7.34'>Защото Аз взех от израилевите синове, от примирителните им жертви, гърдите на движимия принос и бедрото на въвишаемия принос и ги дадох на свещеника Аарон и на синовете му като вечна наредба от израилевите синове.</verse>
        <verse osisID='Lev.7.35'>Това е делът на помазването на Аарон и на помазването на синовете му от жертвите чрез огън на ГОСПОДА в деня, когато ги представи, за да свещенодействат на ГОСПОДА,</verse>
        <verse osisID='Lev.7.36'>който дял ГОСПОД заповяда да им се дава от израилевите синове в деня, когато ги помаза. Това е вечна наредба в поколенията им.</verse>
        <verse osisID='Lev.7.37'>Това е законът за всеизгарянето, за хлебния принос и за жертвата за грях, и за жертвата за вина, и за посвещенията, и за примирителната жертва,</verse>
        <verse osisID='Lev.7.38'>който ГОСПОД заповяда на Мойсей на Синайската планина в деня, в който заповяда на израилевите синове да принасят жертвите си на ГОСПОДА в Синайската пустиня.</verse>
      </chapter>
      <chapter osisID='Lev.8'>
        <verse osisID='Lev.8.1'>И ГОСПОД говори на Мойсей и каза:</verse>
        <verse osisID='Lev.8.2'>Вземи Аарон и синовете му с него, и одеждите, и маслото за помазване, и юнеца на жертвата за грях, и двата овена, и коша с безквасните хлябове;</verse>
        <verse osisID='Lev.8.3'>и събери цялото общество при входа на шатъра за срещане.</verse>
        <verse osisID='Lev.8.4'>И Мойсей направи както му заповяда ГОСПОД. И обществото се събра пред входа на шатъра за срещане.</verse>
        <verse osisID='Lev.8.5'>Тогава Мойсей каза на обществото: Ето какво заповяда ГОСПОД да направим.</verse>
        <verse osisID='Lev.8.6'>И Мойсей доведе Аарон и синовете му и ги изми с вода.</verse>
        <verse osisID='Lev.8.7'>И го облече с хитона и го опаса с пояса, облече го с мантията, сложи му ефода, препаса го с препаската на ефода и го стегна с нея.</verse>
        <verse osisID='Lev.8.8'>И му сложи нагръдника и в нагръдника положи Урим и Тумим.</verse>
        <verse osisID='Lev.8.9'>Положи и митрата на главата му и закачи отпред на митрата златната плочица, светия венец, както ГОСПОД беше заповядал на Мойсей.</verse>
        <verse osisID='Lev.8.10'>И Мойсей взе маслото за помазване и помаза скинията и всичко в нея, и ги освети.</verse>
        <verse osisID='Lev.8.11'>С него поръси и върху олтара седем пъти и помаза олтара с всичките му принадлежности и умивалника с подложката му, за да ги освети.</verse>
        <verse osisID='Lev.8.12'>После изля на главата на Аарон от маслото за помазване и го помаза, за да го освети.</verse>
        <verse osisID='Lev.8.13'>И Мойсей приведе синовете на Аарон, облече ги с хитоните, опаса ги с поясите и им сложи тюрбаните, както ГОСПОД беше заповядал на Мойсей.</verse>
        <verse osisID='Lev.8.14'>После приведе юнеца на жертвата за грях и Аарон и синовете му положиха ръцете си на главата на юнеца на жертвата за грях.</verse>
        <verse osisID='Lev.8.15'>И го закла и Мойсей взе кръвта и с пръста си сложи от нея на роговете на олтара наоколо и очисти олтара, а останалото от кръвта изля в подножието на олтара и го освети, и направи умилостивение за него.</verse>
        <verse osisID='Lev.8.16'>После взе цялата тлъстина, която е върху вътрешностите, булото на дроба и двата бъбрека с тлъстината им и Мойсей ги изгори на олтара.</verse>
        <verse osisID='Lev.8.17'>А юнеца, кожата му, месото му и изпражненията му изгори с огън вън от стана, както ГОСПОД беше заповядал на Мойсей.</verse>
        <verse osisID='Lev.8.18'>После приведе овена за всеизгаряне и Аарон и синовете му положиха ръцете си на главата на овена.</verse>
        <verse osisID='Lev.8.19'>И го закла и Мойсей поръси с кръвта олтара от всички страни.</verse>
        <verse osisID='Lev.8.20'>И насече овена на късовете му и Мойсей изгори главата, късовете и тлъстината.</verse>
        <verse osisID='Lev.8.21'>И изми вътрешностите и краката с вода и Мойсей изгори на олтара целия овен; това беше всеизгаряне за благоухание на умилостивение, жертва чрез огън на ГОСПОДА, както ГОСПОД беше заповядал на Мойсей.</verse>
        <verse osisID='Lev.8.22'>После приведе другия овен, овена на посвещението, и Аарон и синовете му положиха ръцете си на главата на овена.</verse>
        <verse osisID='Lev.8.23'>И го закла и Мойсей взе от кръвта му и я сложи на края на дясното ухо на Аарон, на палеца на дясната му ръка и на палеца на десния му крак.</verse>
        <verse osisID='Lev.8.24'>И приведе синовете на Аарон и Мойсей сложи от кръвта на края на дясното им ухо, на палеца на дясната им ръка и на палеца на десния им крак; и Мойсей поръси с кръвта олтара от всички страни.</verse>
        <verse osisID='Lev.8.25'>После взе тлъстината и опашката, цялата тлъстина върху вътрешностите, булото на дроба, двата бъбрека с тлъстината им и дясното бедро;</verse>
        <verse osisID='Lev.8.26'>взе и от коша с безквасните хлябове, който беше пред ГОСПОДА, една безквасна пита, една пита хляб, омесен с маслинено масло, и една кора и ги сложи на тлъстината и на дясното бедро.</verse>
        <verse osisID='Lev.8.27'>И сложи всичко това в ръцете на Аарон и в ръцете на синовете му и ги подвижи за движим принос пред ГОСПОДА.</verse>
        <verse osisID='Lev.8.28'>После Мойсей ги взе от ръцете им и ги изгори на олтара върху всеизгарянето; това беше жертва на посвещение за благоухание на умилостивение; това беше жертва чрез огън на ГОСПОДА.</verse>
        <verse osisID='Lev.8.29'>Мойсей взе и гърдите и ги подвижи за движим принос пред ГОСПОДА; това беше делът на Мойсей от овена на посвещението, както ГОСПОД беше заповядал на Мойсей.</verse>
        <verse osisID='Lev.8.30'>После Мойсей взе от маслото за помазване и от кръвта, която беше върху олтара, и поръси Аарон и одеждите му, и синовете му, и одеждите на синовете му с него. Така освети Аарон, одеждите му и синовете му, и одеждите на синовете му с него.</verse>
        <verse osisID='Lev.8.31'>И Мойсей каза на Аарон и на синовете му: Сварете месото при входа на шатъра за срещане и там го яжте с хляба, който е в коша на посвещението, както заповядах и казах: Аарон и синовете му да ги ядат.</verse>
        <verse osisID='Lev.8.32'>А колкото остане от месото и от хляба, да изгорите с огън.</verse>
        <verse osisID='Lev.8.33'>И да не излизате от входа на шатъра за срещане седем дни, докато се изпълнят дните на посвещението ви, защото седем дни ще става посвещението ви.</verse>
        <verse osisID='Lev.8.34'>Както се направи в този ден, така заповяда ГОСПОД да се прави, за да стане умилостивение за вас.</verse>
        <verse osisID='Lev.8.35'>И през тези седем дни да седите пред входа на шатъра за срещане, денем и нощем, и да се грижите за ГОСПОДНАТА служба, за да не умрете; защото така ми беше заповядано.</verse>
        <verse osisID='Lev.8.36'>И Аарон и синовете му извършиха всичко, което ГОСПОД беше заповядал чрез ръката на Мойсей.</verse>
      </chapter>
      <chapter osisID='Lev.9'>
        <verse osisID='Lev.9.1'>На осмия ден Мойсей повика Аарон и синовете му, и израилевите старейшини.</verse>
        <verse osisID='Lev.9.2'>И каза на Аарон: Вземи си мъжко теле за жертва за грях и овен за всеизгаряне, без недостатък, и ги принеси пред ГОСПОДА.</verse>
        <verse osisID='Lev.9.3'>И говори на израилевите синове и кажи: Вземете козел за жертва за грях и теле и агне за всеизгаряне, едногодишни, без недостатък,</verse>
        <verse osisID='Lev.9.4'>и юнец и овен за примирителна жертва, за да ги пожертвате пред ГОСПОДА, и хлебен принос, омесен с маслинено масло; защото днес ще ви се яви ГОСПОД.</verse>
        <verse osisID='Lev.9.5'>И те донесоха пред шатъра за срещане онова, което заповяда Мойсей, и цялото общество се приближи и застана пред ГОСПОДА.</verse>
        <verse osisID='Lev.9.6'>И Мойсей каза: Това е, което ГОСПОД заповяда да направите и ГОСПОДНАТА слава ще ви се яви.</verse>
        <verse osisID='Lev.9.7'>Тогава Мойсей каза на Аарон: Пристъпи при олтара и принеси жертвата си за грях и всеизгарянето си и направи умилостивение за себе си и за народа; принеси и приноса за народа и направи умилостивение за тях, както заповяда ГОСПОД.</verse>
        <verse osisID='Lev.9.8'>И Аарон пристъпи при олтара и закла телето на жертвата за грях, която беше за него.</verse>
        <verse osisID='Lev.9.9'>А синовете на Аарон му донесоха кръвта и той натопи пръста си в кръвта, и я сложи върху роговете на олтара, и изля кръвта в подножието на олтара.</verse>
        <verse osisID='Lev.9.10'>А тлъстината, бъбреците и булото на дроба от жертвата за грях изгори на олтара, както ГОСПОД беше заповядал на Мойсей.</verse>
        <verse osisID='Lev.9.11'>А месото и кожата изгори с огън вън от стана.</verse>
        <verse osisID='Lev.9.12'>Закла и всеизгарянето и синовете на Аарон му представиха кръвта, и той поръси с нея олтара от всички страни.</verse>
        <verse osisID='Lev.9.13'>После му донесоха всеизгарянето на късовете му и главата и той ги изгори на олтара.</verse>
        <verse osisID='Lev.9.14'>И изми вътрешностите и краката и ги изгори върху всеизгарянето на олтара.</verse>
        <verse osisID='Lev.9.15'>После принесе приноса на народа, като взе козела на жертвата за грях, която беше за народа, закла го и го принесе за грях, както и първия път.</verse>
        <verse osisID='Lev.9.16'>И принесе всеизгарянето и го направи според наредбата.</verse>
        <verse osisID='Lev.9.17'>Принесе и хлебния принос, напълни ръката си от него и го изгори на олтара, освен сутрешното всеизгаряне.</verse>
        <verse osisID='Lev.9.18'>Закла и юнеца и овена, примирителната жертва, която беше за народа, и синовете на Аарон му представиха кръвта и той поръси с нея олтара от всички страни,</verse>
        <verse osisID='Lev.9.19'>и тлъстините от юнеца, а от овена — опашката, тлъстината, която покрива вътрешностите, бъбреците и булото на дроба.</verse>
        <verse osisID='Lev.9.20'>И сложиха тлъстините върху гърдите и той изгори тлъстините върху олтара.</verse>
        <verse osisID='Lev.9.21'>А гърдите и дясното бедро Аарон подвижи за движим принос пред ГОСПОДА, както беше заповядал Мойсей.</verse>
        <verse osisID='Lev.9.22'>Тогава Аарон повдигна ръцете си към народа и го благослови; и след като беше принесъл жертвата за грях, всеизгарянето и примирителните жертви, слезе.</verse>
        <verse osisID='Lev.9.23'>И Мойсей и Аарон влязоха в шатъра за срещане. И като излязоха, благословиха народа и ГОСПОДНАТА слава се яви на целия народ.</verse>
        <verse osisID='Lev.9.24'>И огън излезе отпред ГОСПОДА и пояде всеизгарянето и тлъстините върху олтара; и целият народ видя това и възкликна и падна по лице.</verse>
      </chapter>
      <chapter osisID='Lev.10'>
        <verse osisID='Lev.10.1'>А Надав и Авиуд, синовете на Аарон, взеха всеки кадилницата си, сложиха в тях огън и сложиха на него тамян, и принесоха пред ГОСПОДА чужд огън, който Той не им беше заповядал.</verse>
        <verse osisID='Lev.10.2'>Затова излезе огън отпред ГОСПОД и ги пояде и те умряха пред ГОСПОДА.</verse>
        <verse osisID='Lev.10.3'>Тогава Мойсей каза на Аарон: Това е, което говори ГОСПОД, като каза: В онези, които се приближават при Мен, ще се осветя и ще се прославя пред целия народ. А Аарон мълчеше.</verse>
        <verse osisID='Lev.10.4'>И Мойсей повика Мисаил и Елисафан, синовете на Озиил, чичото на Аарон, и им каза: Пристъпете, вдигнете братята си отпред светилището и ги изнесете вън от стана.</verse>
        <verse osisID='Lev.10.5'>И те пристъпиха и ги изнесоха с хитоните им вън от стана, както каза Мойсей.</verse>
        <verse osisID='Lev.10.6'>Тогава Мойсей каза на Аарон и на синовете му Елеазар и Итамар: Да не откриете главите си и да не раздерете дрехите си, за да не умрете и да не дойде гняв на цялото общество; но братята ви, целият израилев дом, нека плачат за това изгаряне, което ГОСПОД извърши.</verse>
        <verse osisID='Lev.10.7'>И да не излезете от входа на шатъра за срещане, за да не умрете, защото маслото за ГОСПОДНОТО помазване е на вас. И те направиха, както каза Мойсей.</verse>
        <verse osisID='Lev.10.8'>И ГОСПОД говори на Аарон и каза:</verse>
        <verse osisID='Lev.10.9'>Когато влизате в шатъра за срещане, да не пиете вино или спиртно питие, нито ти, нито синовете ти с теб, за да не умрете. Това ще бъде вечна наредба във всичките ви поколения,</verse>
        <verse osisID='Lev.10.10'>за да различавате между свято и несвято и между нечисто и чисто,</verse>
        <verse osisID='Lev.10.11'>и за да учите израилевите синове на всичките наредби, които ГОСПОД им е говорил чрез Мойсей.</verse>
        <verse osisID='Lev.10.12'>После Мойсей каза на Аарон и на останалите му синове Елеазар и Итамар: Вземете хлебния принос, който е останал от жертвите чрез огън на ГОСПОДА, и го яжте безквасен при олтара, защото е пресвят;</verse>
        <verse osisID='Lev.10.13'>и трябва да го ядете на свято място, понеже това е наредба за теб, наредба за синовете ти от жертвите чрез огън на ГОСПОДА, защото така ми беше заповядано.</verse>
        <verse osisID='Lev.10.14'>Също и гърдите на движимия принос и бедрото на възвишаемия принос трябва да ядете на чисто място, ти, синовете ти и дъщерите ти с теб, защото това е дадено като наредба за теб и наредба за синовете ти от примирителните жертви на израилевите синове.</verse>
        <verse osisID='Lev.10.15'>Бедрото на възвишаемия принос и гърдите на движимия принос да донасят заедно с жертвите чрез огън на тлъстината, за да ги подвижат за движим принос пред ГОСПОДА. Това да бъде вечна наредба за теб и за синовете ти с теб, както заповяда ГОСПОД.</verse>
        <verse osisID='Lev.10.16'>И Мойсей потърси грижливо козела на жертвата за грях, но ето че беше изгорен. И той се разгневи на Елеазар и на Итамар, останалите синове на Аарон, и каза:</verse>
        <verse osisID='Lev.10.17'>Защо не ядохте жертвата за грях на свято място? Това е пресвято и ви е дадено, за да отнемате беззаконието на обществото и да правите умилостивение за тях пред ГОСПОДА!</verse>
        <verse osisID='Lev.10.18'>Ето, кръвта й не се внесе вътре в светилището. Трябваше непременно да я ядете в светилището, както заповядах!</verse>
        <verse osisID='Lev.10.19'>Но Аарон каза на Мойсей: Ето, те принесоха днес жертвата си за грях и всеизгарянето си пред ГОСПОДА; и ми се случиха такива неща — ако бях ял днес жертвата за грях, щеше ли да се види угодно на ГОСПОДА?</verse>
        <verse osisID='Lev.10.20'>И Мойсей чу това и одобри.</verse>
      </chapter>
      <chapter osisID='Lev.11'>
        <verse osisID='Lev.11.1'>И ГОСПОД говори на Мойсей и Аарон и им каза:</verse>
        <verse osisID='Lev.11.2'>Говорете на израилевите синове и кажете: Ето животните, които да ядете от всичките животни, които са по земята:</verse>
        <verse osisID='Lev.11.3'>всяко от животните, което има раздвоени копита и е с напълно разцепени копита, и преживя, него да ядете.</verse>
        <verse osisID='Lev.11.4'>Но от онези, които преживят, или от онези, които имат раздвоени копита, да не ядете тези: камилата, защото преживя, но няма раздвоени копита — тя е нечиста за вас;</verse>
        <verse osisID='Lev.11.5'>скокливата мишка, защото преживя, но няма раздвоени копита — тя е нечиста за вас;</verse>
        <verse osisID='Lev.11.6'>дивият заек, защото преживя, но няма раздвоени копита — той е нечист за вас;</verse>
        <verse osisID='Lev.11.7'>и свинята, защото има раздвоени копита и е с напълно разцепени копита, но не преживя — тя е нечиста за вас.</verse>
        <verse osisID='Lev.11.8'>Да не ядете от месото им и да не се допирате до мършата им — те са нечисти за вас.</verse>
        <verse osisID='Lev.11.9'>От всичките, които са във водите, да ядете тези: всички, които имат перки и люспи във водите, в моретата и в реките, тях да ядете.</verse>
        <verse osisID='Lev.11.10'>А от всичко, което се движи във водите, и от всяко одушевено същество, което е във водите, всички, които нямат перки и люспи в моретата и в реките, те са отвратителни за вас.</verse>
        <verse osisID='Lev.11.11'>Непременно да бъдат отвратителни за вас — да не ядете от месото им и да се отвращавате от мършата им.</verse>
        <verse osisID='Lev.11.12'>Всичко във водите, което няма нито перки, нито люспи, да бъде отвратително за вас.</verse>
        <verse osisID='Lev.11.13'>От птиците да се отвращавате от тези и да не се ядат, отвратителни са: орелът, грифът, морският орел,</verse>
        <verse osisID='Lev.11.14'>пилякът, соколът по видовете му,</verse>
        <verse osisID='Lev.11.15'>всяка врана по видовете й,</verse>
        <verse osisID='Lev.11.16'>камилоптицата, бухалът, кукувицата, ястребът по видовете му,</verse>
        <verse osisID='Lev.11.17'>кукумявката, рибарите, ибисът,</verse>
        <verse osisID='Lev.11.18'>лебедът, пеликанът, лешоядът,</verse>
        <verse osisID='Lev.11.19'>щъркелът, чаплата по видовете й, бекасът и прилепът.</verse>
        <verse osisID='Lev.11.20'>Всички крилати пълзящи, които ходят на четири крака, да бъдат отвратителни за вас.</verse>
        <verse osisID='Lev.11.21'>Но от всичките крилати пълзящи можете да ядете тези, които ходят на четири крака и имат пищяли над краката си, за да скачат с тях по земята.</verse>
        <verse osisID='Lev.11.22'>От тях можете да ядете тези: скакалеца по видовете му, солама по видовете му, харгола по видовете му, и акридата по видовете й.</verse>
        <verse osisID='Lev.11.23'>А всички други пълзящи крилати, които имат четири крака, да бъдат отвратителни за вас.</verse>
        <verse osisID='Lev.11.24'>От тях ще бъдете нечисти. Всеки, който се допре до мършата им, ще бъде нечист до вечерта;</verse>
        <verse osisID='Lev.11.25'>и всеки, който вдигне нещо от мършата им, да изпере дрехите си и ще бъде нечист до вечерта.</verse>
        <verse osisID='Lev.11.26'>Всяко животно, което има раздвоени копита, но не е с напълно разцепени копита и не преживя, е нечисто за вас; всеки, който се допре до такова, ще бъде нечист.</verse>
        <verse osisID='Lev.11.27'>И всички, които ходят на лапите си, от всичките четириноги животни ще бъдат нечисти за вас; всеки, който се допре до мършата им, ще бъде нечист до вечерта.</verse>
        <verse osisID='Lev.11.28'>И който вдигне мършата им, да изпере дрехите си и ще бъде нечист до вечерта — те са нечисти за вас.</verse>
        <verse osisID='Lev.11.29'>От пълзящите, които пълзят по земята, тези да бъдат нечисти за вас: къртицата, мишката, гущерът по видовете му,</verse>
        <verse osisID='Lev.11.30'>ящерът, ящерицата, саврата, самиамитът и хамелеонът.</verse>
        <verse osisID='Lev.11.31'>Тези да бъдат нечисти за вас от всичките пълзящи; всеки, който се допре до тях, когато са мъртви, ще бъде нечист до вечерта.</verse>
        <verse osisID='Lev.11.32'>И всяко нещо, върху което падне някое от тях, когато са мъртви, ще бъде нечисто: било дървен съд, или дреха, или кожа, или чувал, или каквато и да е вещ, която се употребява за работа, всяко нещо трябва да се сложи във вода и ще бъде нечисто до вечерта — тогава ще бъде чисто.</verse>
        <verse osisID='Lev.11.33'>И всеки пръстен съд, в който падне някое от тях — всичко, което е вътре в него, ще бъде нечисто, а него да строшите.</verse>
        <verse osisID='Lev.11.34'>Всяка храна, която се яде, върху която се сипе вода от такъв съд, ще бъде нечиста; и всяко питие, което се пие, във всеки такъв съд, ще бъде нечисто.</verse>
        <verse osisID='Lev.11.35'>И всяко нещо, върху което падне от мършата им, ще бъде нечисто: било пещ, или огнище, трябва да се развалят — нечисти са и нечисти да ви бъдат.</verse>
        <verse osisID='Lev.11.36'>Само извор или кладенец, където има събрана вода, ще бъде чист; но каквото се допре до мършата им, ще бъде нечисто.</verse>
        <verse osisID='Lev.11.37'>Но ако от мършата им падне върху някое семе за сеене, което ще се посее, то е чисто.</verse>
        <verse osisID='Lev.11.38'>Но ако са полели семето с вода и от мършата им падне на него, тогава да ви бъде нечисто.</verse>
        <verse osisID='Lev.11.39'>Ако умре някое животно от добитъка, който можете да ядете, който се допре до мършата му, ще бъде нечист до вечерта.</verse>
        <verse osisID='Lev.11.40'>И който яде от мършата му, да изпере дрехите си и ще бъде нечист до вечерта; и който вдигне мършата му, да изпере дрехите си и ще бъде нечист до вечерта.</verse>
        <verse osisID='Lev.11.41'>Всичко пълзящо, което пълзи по земята, е отвратително — да не се яде.</verse>
        <verse osisID='Lev.11.42'>Всичко, което се влачи по корема си, и всичко, което ходи на четири крака, и всичко, което има много крака, всички пълзящи, които пълзят по земята, да не ги ядете, защото са отвратителни.</verse>
        <verse osisID='Lev.11.43'>Да не се омърсявате с никакви пълзящи животни и да се осквернявате с тях, и да бъдете нечисти чрез тях.</verse>
        <verse osisID='Lev.11.44'>Защото Аз съм ГОСПОД, вашият Бог. И така, осветете се и бъдете свети, понеже Аз съм свят! И не се осквернявайте с никакво пълзящо животно, което пълзи по земята.</verse>
        <verse osisID='Lev.11.45'>Защото Аз съм ГОСПОД, който ви изведох от египетската земя, за да ви бъда Бог. И така, бъдете свети, защото Аз съм свят!</verse>
        <verse osisID='Lev.11.46'>Това е законът за добитъка, за птиците, за всяко живо същество, което се движи във водите, и за всяко живо същество, което пълзи по земята,</verse>
        <verse osisID='Lev.11.47'>за да правите разлика между чистото и нечистото и между животните, които могат да се ядат, и животните, които не могат да се ядат.</verse>
      </chapter>
      <chapter osisID='Lev.12'>
        <verse osisID='Lev.12.1'>И ГОСПОД говори на Мойсей и каза:</verse>
        <verse osisID='Lev.12.2'>Говори на израилевите синове и кажи: Ако жена забременее и роди мъжко дете, ще бъде нечиста седем дни; както в дните, когато е отделена поради месечното си неразположение, ще бъде нечиста.</verse>
        <verse osisID='Lev.12.3'>А на осмия ден да се обреже плътта на краекожието му.</verse>
        <verse osisID='Lev.12.4'>Но тя да остане тридесет и три дни за очистването си от кръвта си; да не се допира до никаква свята вещ и да не идва при светилището, докато се изпълнят дните на очистването й.</verse>
        <verse osisID='Lev.12.5'>А ако роди женско дете, ще бъде нечиста две седмици, както когато е отделена, и да остане шестдесет и шест дни за очистването си от кръвта си.</verse>
        <verse osisID='Lev.12.6'>А когато се изпълнят дните на очистването й за син или за дъщеря, да донесе при свещеника едногодишно агне за всеизгаряне и гълъбче или гургулица за жертва за грях при входа на шатъра за срещане.</verse>
        <verse osisID='Lev.12.7'>И той да го принесе пред ГОСПОДА и да направи умилостивение за нея, и тя ще бъде чиста от течението на кръвта си. Това е законът за онази, която ражда мъжко или женско дете.</verse>
        <verse osisID='Lev.12.8'>Но ако не й стига ръка да купи и донесе агне, да донесе две гургулици или две гълъбчета, едното за всеизгаряне, а другото за жертва за грях; и свещеникът да направи умилостивение за нея, и тя ще бъде чиста.</verse>
      </chapter>
      <chapter osisID='Lev.13'>
        <verse osisID='Lev.13.1'>И ГОСПОД говори на Мойсей и на Аарон и каза:</verse>
        <verse osisID='Lev.13.2'>Когато човек има по кожата на тялото си отток или лишей, или светло петно и се обърне на рана от проказа върху кожата на тялото му, тогава да се заведе при свещеника Аарон или при един от свещениците, синовете му.</verse>
        <verse osisID='Lev.13.3'>И свещеникът да прегледа раната върху кожата на тялото: ако космите на раната са побелели и раната изглежда по-дълбока от кожата на тялото му, това е рана от проказа. И свещеникът, като го прегледа, да го обяви за нечист.</verse>
        <verse osisID='Lev.13.4'>Но ако светлото петно върху кожата на тялото му е бяло и не изглежда да е по-дълбоко от кожата, и космите му не са побелели, тогава свещеникът да затвори за седем дни онзи, който има раната.</verse>
        <verse osisID='Lev.13.5'>И на седмия ден свещеникът да го прегледа, и ето, ако види, че раната е в застой и раната не се е разпростряла по кожата, тогава свещеникът да го затвори за още седем дни.</verse>
        <verse osisID='Lev.13.6'>И на седмия ден свещеникът пак да го прегледа, и ето, ако раната е завехнала и раната не се е разпростряла по кожата, тогава свещеникът да го обяви за чист; това е лишей; болният да изпере дрехите си, и ще бъде чист.</verse>
        <verse osisID='Lev.13.7'>Но ако лишеят се разпростре много по кожата, след като той се е явил пред свещеника за очистването си, трябва да се яви пак при свещеника.</verse>
        <verse osisID='Lev.13.8'>И ако свещеникът го прегледа, и ето, лишеят се е разпрострял по кожата, тогава свещеникът да го обяви за нечист; това е проказа.</verse>
        <verse osisID='Lev.13.9'>Когато на човек се появи рана от проказа, да бъде заведен при свещеника.</verse>
        <verse osisID='Lev.13.10'>И свещеникът да прегледа, и ето, ако има бял отток на кожата и космите са побелели, и в оттока има живо месо,</verse>
        <verse osisID='Lev.13.11'>това е стара проказа по кожата на тялото му. Свещеникът да го обяви за нечист; да не го затваря, защото е нечист.</verse>
        <verse osisID='Lev.13.12'>Но ако проказата се е разпростряла много по кожата и проказата е покрила цялата кожа на болния с раната, от главата до краката му, докъдето могат да видят очите на свещеника,</verse>
        <verse osisID='Lev.13.13'>свещеникът да прегледа, и ето, ако проказата е покрила цялото му тяло, да обяви болния с раната за чист; понеже тя е цялата побеляла, той е чист.</verse>
        <verse osisID='Lev.13.14'>Но в деня, в който на него се появи живо месо, ще бъде нечист.</verse>
        <verse osisID='Lev.13.15'>Свещеникът, като види живото месо, да го обяви за нечист; живото месо е нечисто; това е проказа.</verse>
        <verse osisID='Lev.13.16'>Но ако живото месо се промени и пак побелее, да дойде при свещеника.</verse>
        <verse osisID='Lev.13.17'>И свещеникът да го прегледа, и ето, ако раната е побеляла, тогава свещеникът да обяви болния с раната за чист; той е чист.</verse>
        <verse osisID='Lev.13.18'>Ако по тялото на някого, на кожата му, има цирей, който оздравее,</verse>
        <verse osisID='Lev.13.19'>и ако на мястото на цирея се появи бял отток, или светло бяло-червеникаво петно, да се покаже на свещеника.</verse>
        <verse osisID='Lev.13.20'>И свещеникът да прегледа, и ето, ако изглежда да е по-дълбоко от кожата и космите му са побелели, тогава свещеникът да го обяви за нечист; това е рана от проказа, която е избухнала в цирея.</verse>
        <verse osisID='Lev.13.21'>Но ако свещеникът я прегледа и ето, в нея няма бели косми и не е по-дълбока от кожата, и е завехнала, тогава свещеникът да го затвори за седем дни,</verse>
        <verse osisID='Lev.13.22'>и ако се разпростира много по кожата, тогава свещеникът да го обяви за нечист; това е рана.</verse>
        <verse osisID='Lev.13.23'>Но ако светлото петно остава на мястото си и не се е разпростряло, това е белегът от цирея; свещеникът да го обяви за чист.</verse>
        <verse osisID='Lev.13.24'>Или ако на кожата на тялото на някого има място, изгорено от огън, и заздравялото на изгореното стане светло бяло-червеникаво или бяло петно,</verse>
        <verse osisID='Lev.13.25'>тогава свещеникът да го прегледа, и ето, ако космите на светлото петно са побелели и то изглежда да е по-дълбоко от кожата, това е проказа, която е избухнала в изгореното. Свещеникът да го обяви за нечист; това е рана от проказа.</verse>
        <verse osisID='Lev.13.26'>Но ако свещеникът го прегледа, и ето, няма бели косми в светлото петно и не е по-дълбоко от кожата, и е завехнало, тогава свещеникът да го затвори за седем дни.</verse>
        <verse osisID='Lev.13.27'>И на седмия ден свещеникът да го прегледа; ако се е разпростряло много по кожата, свещеникът да го обяви за нечист; това е рана от проказа.</verse>
        <verse osisID='Lev.13.28'>Но ако светлото петно остава на мястото си и не се е разпростряло по кожата, и е завехнало, това е отток от изгореното. Свещеникът да го обяви за чист, понеже е белег от изгореното.</verse>
        <verse osisID='Lev.13.29'>Ако мъж или жена има рана на главата или на брадата,</verse>
        <verse osisID='Lev.13.30'>свещеникът да прегледа раната, и ето, ако тя изглежда да е по-дълбока от кожата и в нея има тънки руси косми, свещеникът да го обяви за нечист; това е кел, проказа на главата или на брадата.</verse>
        <verse osisID='Lev.13.31'>Но ако свещеникът прегледа раната от кел, и ето, тя не изглежда да е по-дълбоко от кожата и по нея няма черни косми, тогава свещеникът да затвори за седем дни болния с раната от кел.</verse>
        <verse osisID='Lev.13.32'>И на седмия ден свещеникът да прегледа раната, и ето, ако келът не се е разпрострял и в него няма руси косми, и келът не изглежда да е по-дълбоко от кожата,</verse>
        <verse osisID='Lev.13.33'>нека се обръсне, но без да бръсне кела, и свещеникът да затвори болния с кела за още седем дни.</verse>
        <verse osisID='Lev.13.34'>И на седмия ден свещеникът да прегледа кела, и ето, ако келът не се е разпрострял по кожата и не изглежда да е по-дълбоко от кожата, свещеникът да го обяви за чист; да изпере дрехите си, и ще бъде чист.</verse>
        <verse osisID='Lev.13.35'>Но ако след очистването му келът се разпростре много по кожата,</verse>
        <verse osisID='Lev.13.36'>тогава свещеникът да го прегледа, и ето, ако келът се е разпрострял по кожата, свещеникът да не търси руси косми; човекът е нечист.</verse>
        <verse osisID='Lev.13.37'>Но ако му се вижда, че келът е в застой, и по него са поникнали черни косми, келът е оздравял; човекът е чист и свещеникът да го обяви за чист.</verse>
        <verse osisID='Lev.13.38'>Ако мъж или жена има по кожата на тялото си светли петна, бели светли петна,</verse>
        <verse osisID='Lev.13.39'>свещеникът да прегледа, и ето, ако светлите петна по кожата на тялото им са белезникави, по кожата е избухнал лишей; човекът е чист.</verse>
        <verse osisID='Lev.13.40'>Ако на някого е окапала косата от главата, той е плешив; чист е.</verse>
        <verse osisID='Lev.13.41'>Ако му е окапала косата от главата към лицето, той е полуплешив; чист е.</verse>
        <verse osisID='Lev.13.42'>Но ако на плешивото или полуплешивото място има бяло-червеникава рана, това е проказа, която е избухнала на плешивото или полуплешивото му място.</verse>
        <verse osisID='Lev.13.43'>Свещеникът да го прегледа, и ето, ако оттокът на раната на плешивото или полуплешивото му място е бяло-червеникав, подобен на вида на проказата по кожата на тялото,</verse>
        <verse osisID='Lev.13.44'>той е прокажен човек; нечист е. Свещеникът да го обяви за съвсем нечист; раната му е на главата му.</verse>
        <verse osisID='Lev.13.45'>А прокаженият, който има раната — дрехите му да се раздерат и главата му да бъде непокрита, и да покрие брадата си, и да вика: Нечист! Нечист!</verse>
        <verse osisID='Lev.13.46'>През цялото време, докато раната е на него, ще бъде нечист. Нечист е, да живее сам; жилището му да бъде вън от стана.</verse>
        <verse osisID='Lev.13.47'>Ако на някоя дреха има зараза от проказа, във вълнена дреха или в ленена дреха,</verse>
        <verse osisID='Lev.13.48'>или на основата, или на вътъка, ленен или вълнен, или на кожа, или на каквото и да било кожено изделие,</verse>
        <verse osisID='Lev.13.49'>и ако заразата е зеленикава или червеникава на дрехата или на кожата, или на основата, или на вътъка, или на каквато и да било кожена вещ, това е зараза от проказа и трябва да се покаже на свещеника.</verse>
        <verse osisID='Lev.13.50'>И свещеникът да прегледа заразата и да затвори за седем дни вещта със заразата.</verse>
        <verse osisID='Lev.13.51'>И на седмия ден да прегледа заразата и ако заразата се е разпростряла по дрехата или по основата или по вътъка, или по кожата, за каквото и изделие да е употребена кожата, заразата е лоша проказа; това е нечисто.</verse>
        <verse osisID='Lev.13.52'>Дрехата или основата, или вътъкът, вълнена дреха или ленена, или каквато и да е кожена вещ, на която е заразата, да се изгори. Лоша проказа е, с огън да се изгори.</verse>
        <verse osisID='Lev.13.53'>Но ако свещеникът прегледа, и ето, заразата не се е разпростряла по дрехата, или по основата, или по вътъка, или по каквато и да е кожена вещ,</verse>
        <verse osisID='Lev.13.54'>свещеникът да заповяда да изперат онова, по което е заразата, и да го затвори за още седем дни.</verse>
        <verse osisID='Lev.13.55'>И свещеникът да прегледа заразата след изпирането; ако заразата не е променила вида си и заразата не се е разпростряла, вещта е нечиста; да я изгориш с огън. Това е дълбока проказа, била тя от вътрешната страна, или от външната.</verse>
        <verse osisID='Lev.13.56'>Но ако свещеникът прегледа, и ето, заразата е избледняла след изпирането, да я отдере от дрехата или от кожата, или от основата, или от вътъка.</verse>
        <verse osisID='Lev.13.57'>Но ако още се вижда на дрехата или на основата, или на вътъка, или на каквато и да било кожена вещ, проказа е избухнала; да изгориш с огън онова, на което е заразата.</verse>
        <verse osisID='Lev.13.58'>И ако заразата се заличи от дрехата или от основата, или от вътъка, или от каквато и да било кожена вещ, която изпереш, тогава да се изпере още веднъж, и ще бъде чиста.</verse>
        <verse osisID='Lev.13.59'>Това е законът за заразата от проказа на вълнена или ленена дреха, или на основа или на вътък, или на каквато и да било кожена вещ, според който да се обявява за чиста или нечиста.</verse>
      </chapter>
      <chapter osisID='Lev.14'>
        <verse osisID='Lev.14.1'>И ГОСПОД говори на Мойсей и каза:</verse>
        <verse osisID='Lev.14.2'>Това ще бъде законът за прокажения в деня, когато се очиства: да се заведе при свещеника;</verse>
        <verse osisID='Lev.14.3'>и свещеникът да излезе вън от стана. И свещеникът да прегледа, и ето, ако прокаженият е оздравял от раната на проказата,</verse>
        <verse osisID='Lev.14.4'>тогава свещеникът да заповяда да вземат за този, който се очиства, две живи чисти птичета, кедрово дърво, червена вълна и исоп.</verse>
        <verse osisID='Lev.14.5'>И свещеникът да заповяда да заколят едното птиче в пръстен съд над изворна вода.</verse>
        <verse osisID='Lev.14.6'>После да вземе живото птиче и кедровото дърво, и червената вълна, и исопа и да натопи тях и живото птиче в кръвта на закланото над изворната вода птиче;</verse>
        <verse osisID='Lev.14.7'>и да поръси седем пъти този, който се очиства от проказата, и да го обяви за чист; а живото птиче да пусне на полето.</verse>
        <verse osisID='Lev.14.8'>Тогава този, който се очиства, да изпере дрехите си, да обръсне цялата си коса и да се изкъпе във вода, и ще бъде чист. След това да дойде в стана, но да живее вън от шатрата си седем дни.</verse>
        <verse osisID='Lev.14.9'>И на седмия ден да обръсне цялата си коса, на главата си, брадата си и веждите си, да обръсне всичките си косми и да изпере дрехите си, и да изкъпе тялото си във вода, и ще бъде чист.</verse>
        <verse osisID='Lev.14.10'>А на осмия ден да вземе две мъжки агнета без недостатък, едно едногодишно женско агне без недостатък и три десети от ефа пшенично брашно, омесено с маслинено масло, за хлебен принос и един лог маслинено масло.</verse>
        <verse osisID='Lev.14.11'>И свещеникът, който го очиства, да представи онзи, който се очиства, и тези неща пред ГОСПОДА на входа на шатъра за срещане.</verse>
        <verse osisID='Lev.14.12'>И свещеникът да вземе едното мъжко агне и да го принесе в жертва за вина с лога маслинено масло, и да ги подвижи за движим принос пред ГОСПОДА.</verse>
        <verse osisID='Lev.14.13'>И да заколи агнето на мястото, където колят жертвата за грях и всеизгарянето, на свято място, защото жертвата за вина, както жертвата за грях, принадлежи на свещеника; тя е пресвята.</verse>
        <verse osisID='Lev.14.14'>И свещеникът да вземе от кръвта на жертвата за вина и свещеникът да я сложи на края на дясното ухо на онзи, който се очиства, на палеца на дясната му ръка и на палеца на десния му крак.</verse>
        <verse osisID='Lev.14.15'>След това свещеникът да вземе от лога маслинено масло и да го излее в дланта на лявата си ръка,</verse>
        <verse osisID='Lev.14.16'>и свещеникът да натопи десния си пръст в маслото, което е в лявата му длан, и да поръси седем пъти с пръста си от маслото пред ГОСПОДА.</verse>
        <verse osisID='Lev.14.17'>И от останалото масло, което е в дланта му, свещеникът да сложи на края на дясното ухо на този, който се очиства, на палеца на дясната му ръка и на палеца на десния му крак, върху кръвта на жертвата за вина.</verse>
        <verse osisID='Lev.14.18'>А останалото масло, което е в дланта на свещеника, да сложи на главата на този, който се очиства; и свещеникът да направи умилостивение за него пред ГОСПОДА.</verse>
        <verse osisID='Lev.14.19'>И свещеникът да принесе жертвата за грях и да направи умилостивение за този, който се очиства от нечистотата си. И после да заколи всеизгарянето;</verse>
        <verse osisID='Lev.14.20'>и свещеникът да принесе всеизгарянето и хлебния принос на олтара. Така свещеникът да направи умилостивение за него, и той ще бъде чист.</verse>
        <verse osisID='Lev.14.21'>Но ако този, който се очиства, е беден и не му стига ръка, нека вземе едно мъжко агне за жертва за вина, за подвижване, за да се извърши умилостивение за него, и една десета от ефа пшенично брашно, омесено с маслинено масло, за хлебен принос и един лог маслинено масло,</verse>
        <verse osisID='Lev.14.22'>и две гургулици или две гълъбчета, за които му стига ръка; едното да бъде жертва за грях, а другото — всеизгаряне.</verse>
        <verse osisID='Lev.14.23'>И на осмия ден от очистването си да ги донесе при свещеника на входа на шатъра за срещане пред ГОСПОДА.</verse>
        <verse osisID='Lev.14.24'>И свещеникът да вземе агнето на жертвата за вина и лога маслинено масло и свещеникът да ги подвижи за движим принос пред ГОСПОДА.</verse>
        <verse osisID='Lev.14.25'>Да заколи и агнето на жертвата за вина и свещеникът да вземе от кръвта на жертвата за вина и да я сложи на края на дясното ухо на този, който се очиства, и на палеца на дясната му ръка, и на палеца на десния му крак.</verse>
        <verse osisID='Lev.14.26'>И свещеникът да излее от маслиненото масло в дланта на лявата си ръка;</verse>
        <verse osisID='Lev.14.27'>и от маслото, което е в лявата му ръка, свещеникът да поръси с десния си пръст седем пъти пред ГОСПОДА.</verse>
        <verse osisID='Lev.14.28'>И свещеникът да сложи от маслото, което е в дланта му, на края на дясното ухо на този, който се очиства, и на палеца на дясната му ръка, и на палеца на десния му крак, на мястото, където е кръвта на жертвата за вина.</verse>
        <verse osisID='Lev.14.29'>А останалото от маслото, което е в дланта на свещеника, да сложи на главата на този, който се очиства, за да извърши умилостивение за него пред ГОСПОДА.</verse>
        <verse osisID='Lev.14.30'>После да принесе едната от гургулиците или от гълъбчетата, от онова, за което му стига ръка;</verse>
        <verse osisID='Lev.14.31'>това, за което му стига ръка: едното в жертва за грях, а другото за всеизгаряне, заедно с хлебния принос. Така свещеникът да направи умилостивение пред ГОСПОДА за онзи, който се очиства.</verse>
        <verse osisID='Lev.14.32'>Това е законът за онзи, който има рана от проказа и не му стига ръка за предписаното за очистването му.</verse>
        <verse osisID='Lev.14.33'>И ГОСПОД говори на Мойсей и Аарон и каза:</verse>
        <verse osisID='Lev.14.34'>Когато влезете в ханаанската земя, която Аз ви давам за притежание, и сложа зараза от проказа в някоя къща в земята на владението ви,</verse>
        <verse osisID='Lev.14.35'>тогава онзи, чиято е къщата, да дойде и да заяви на свещеника, като каже: Вижда ми се като зараза в къщата.</verse>
        <verse osisID='Lev.14.36'>И свещеникът да заповяда да изпразнят къщата, преди свещеникът да влезе да прегледа заразата, за да не стане нечисто всичко, което е в къщата; и след това свещеникът да влезе да прегледа къщата.</verse>
        <verse osisID='Lev.14.37'>Като разгледа заразата, ето, ако заразата е по стените на къщата, зеленикави или червеникави трапчинки, които изглеждат да са по-дълбоки от повърхността на стената,</verse>
        <verse osisID='Lev.14.38'>тогава свещеникът да излезе от къщата до вратата й и да затвори къщата за седем дни.</verse>
        <verse osisID='Lev.14.39'>А на седмия ден свещеникът да се върне и да прегледа, и ето, ако заразата се е разпростряла по стените на къщата,</verse>
        <verse osisID='Lev.14.40'>тогава свещеникът да заповяда да извадят камъните, на които е заразата, и да ги хвърлят вън от града на нечисто място.</verse>
        <verse osisID='Lev.14.41'>И да накара да остържат къщата навсякъде отвътре и да изхвърлят остърганата глина вън от града на нечисто място.</verse>
        <verse osisID='Lev.14.42'>И да вземат други камъни, които да вградят вместо онези камъни, и да вземат друга глина и да измажат къщата.</verse>
        <verse osisID='Lev.14.43'>Но ако заразата пак дойде и се появи в къщата, след като извадят камъните и остържат къщата и я измажат,</verse>
        <verse osisID='Lev.14.44'>тогава свещеникът да дойде и да прегледа, и ето, ако заразата се е разпростряла в къщата, това е лоша проказа в къщата; тя е нечиста.</verse>
        <verse osisID='Lev.14.45'>Да съборят къщата, камъните й, дърветата й и цялата пръст на къщата и да ги изнесат вън от града на нечисто място.</verse>
        <verse osisID='Lev.14.46'>И който влезе в къщата през цялото време, когато е затворена, ще бъде нечист до вечерта.</verse>
        <verse osisID='Lev.14.47'>А който спи в къщата, да изпере дрехите си и който яде в къщата, да изпере дрехите си.</verse>
        <verse osisID='Lev.14.48'>Но ако свещеникът влезе и прегледа, и ето, заразата не се е разпростряла в къщата след измазването й, тогава свещеникът да обяви къщата за чиста, защото заразата е преминала.</verse>
        <verse osisID='Lev.14.49'>А за очистването на къщата да вземе две птичета и кедрово дърво, и червена вълна, и исоп.</verse>
        <verse osisID='Lev.14.50'>И да заколи едното птиче в пръстен съд над изворна вода.</verse>
        <verse osisID='Lev.14.51'>И да вземе кедровото дърво и исопа, и червената вълна, и живото птиче и да ги натопи в кръвта на закланото птиче и в изворната вода, и да поръси къщата седем пъти.</verse>
        <verse osisID='Lev.14.52'>И да очисти къщата с кръвта на птичето, с изворната вода, с живото птиче, с кедровото дърво, с исопа и с червената вълна.</verse>
        <verse osisID='Lev.14.53'>А живото птиче да пусне вън от града на полето. Така да направи умилостивение за къщата, и тя ще бъде чиста.</verse>
        <verse osisID='Lev.14.54'>Това е законът за всяка рана от проказа и от кел,</verse>
        <verse osisID='Lev.14.55'>и за проказа на дреха и на къща,</verse>
        <verse osisID='Lev.14.56'>и за отток, за краста и за светли петна,</verse>
        <verse osisID='Lev.14.57'>за да учи, кога нещо да се обявява за нечисто и кога — за чисто. Това е законът за проказата.</verse>
      </chapter>
      <chapter osisID='Lev.15'>
        <verse osisID='Lev.15.1'>И ГОСПОД говори на Мойсей и на Аарон и каза:</verse>
        <verse osisID='Lev.15.2'>Говорете на израилевите синове и им кажете: Ако някой мъж има течение от тялото си, той е нечист поради течението си.</verse>
        <verse osisID='Lev.15.3'>Нечистотата му в течението му е тази: течението му или изтича от тялото му, или се задържа в тялото му; това е нечистотата му.</verse>
        <verse osisID='Lev.15.4'>Всяка постелка, на която легне този, който има течението, ще бъде нечиста и всяко нещо, на което седне, ще бъде нечисто.</verse>
        <verse osisID='Lev.15.5'>И който се допре до постелката му, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.6'>И който седне на нещо, на което е седял онзи, който има течението, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.7'>И който се допре до тялото на онзи, който има течението, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.8'>Ако онзи, който има течението, плюе върху чист, той да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.9'>И всяко седло, на което седне онзи, който има течението, ще бъде нечисто.</verse>
        <verse osisID='Lev.15.10'>И който се допре до каквото и да било нещо, което е било под него, ще бъде нечист до вечерта и който вдигне това нещо, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.11'>И всеки, до когото се допре онзи, който има течението, без да е измил ръцете си с вода, той да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.12'>И пръстеният съд, до който се допре онзи, който има течението, да се строши, а всеки дървен съд да се измие с вода.</verse>
        <verse osisID='Lev.15.13'>А когато онзи, който има течение, се очисти от течението си, да си изброи за очистването си седем дни и да изпере дрехите си, и да изкъпе тялото си в изворна вода, и ще бъде чист.</verse>
        <verse osisID='Lev.15.14'>И на осмия ден да си вземе две гургулици или две гълъбчета и да дойде пред ГОСПОДА на входа на шатъра за срещане, и да ги даде на свещеника.</verse>
        <verse osisID='Lev.15.15'>И свещеникът да ги принесе — едното в жертва за грях, а другото за всеизгаряне; така свещеникът да направи умилостивение за него пред ГОСПОДА заради течението му.</verse>
        <verse osisID='Lev.15.16'>Ако на някой мъж се случи изливане на сперма, да изкъпе цялото си тяло във вода и ще бъде нечист до вечерта.</verse>
        <verse osisID='Lev.15.17'>Всяка дреха и всяка кожа, на която се намира сперма, да се изпере във вода и ще бъде нечиста до вечерта.</verse>
        <verse osisID='Lev.15.18'>И жена, при която е лежал мъж, на когото се е случило изливане на сперма, и тя, и той да се изкъпят във вода и да бъдат нечисти до вечерта.</verse>
        <verse osisID='Lev.15.19'>И ако жена има течение и течението от тялото й е кръв, да бъде отделена седем дни. И всеки, който се допре до нея, ще бъде нечист до вечерта.</verse>
        <verse osisID='Lev.15.20'>Всяко нещо, на което е лежала по време на отделянето си, ще бъде нечисто и всяко нещо, на което е седяла, ще бъде нечисто.</verse>
        <verse osisID='Lev.15.21'>И всеки, който се допре до постелката й, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.22'>И всеки, който се допре до нещо, на което е седяла, да изпере дрехите си и да се изкъпе във вода, и ще бъде нечист до вечерта.</verse>
        <verse osisID='Lev.15.23'>И ако върху постелката или върху това, на което е седяла, има нещо и той се допре до това нещо, ще бъде нечист до вечерта.</verse>
        <verse osisID='Lev.15.24'>А ако някой мъж легне с нея и кръвотечението й дойде на него, ще бъде нечист седем дни. И всяка постелка, на която той легне, ще бъде нечиста.</verse>
        <verse osisID='Lev.15.25'>Ако някоя жена има кръвотечение много дни, не във времето на отделянето си, или ако има течение за по-дълго от времето на отделянето си, през всичките дни на течението на нечистотата си тя ще бъде както през дните на отделянето си; тя е нечиста.</verse>
        <verse osisID='Lev.15.26'>Всяка постелка, на която лежи през цялото време на течението си, ще бъде както постелката на отделянето й; и всяко нещо, на което седне, ще бъде нечисто, както в нечистотата на отделянето й.</verse>
        <verse osisID='Lev.15.27'>Всеки, който се допре до тези неща, ще бъде нечист; да изпере дрехите си и се изкъпе във вода, и ще бъде нечист до вечерта.</verse>
        <verse osisID='Lev.15.28'>Но ако се очисти от течението си, да изброи седем дни и след тях ще бъде чиста.</verse>
        <verse osisID='Lev.15.29'>А на осмия ден да си вземе две гургулици или две гълъбчета и да ги донесе при свещеника до входа на шатъра за срещане.</verse>
        <verse osisID='Lev.15.30'>И свещеникът да принесе едното в жертва за грях, а другото за всеизгаряне. Така свещеникът да направи умилостивение за нея пред ГОСПОДА заради течението на нечистотата й.</verse>
        <verse osisID='Lev.15.31'>Така да отделите израилевите синове от нечистотата им, за да не умрат в нечистотата си, като оскверняват скинията Ми, която е сред тях.</verse>
        <verse osisID='Lev.15.32'>Това е законът за онзи, който има течение, и за онзи, на когото се случи изливане на сперма и стане нечист от него,</verse>
        <verse osisID='Lev.15.33'>и за онази, която е неразположена в отделянето си, и за онзи, който има течение, бил той мъж или жена, и за онзи, който легне с нечиста.</verse>
      </chapter>
      <chapter osisID='Lev.16'>
        <verse osisID='Lev.16.1'>И ГОСПОД говори на Мойсей след смъртта на двамата сина на Аарон, когато пристъпиха с чужд огън пред ГОСПОДА и умряха.</verse>
        <verse osisID='Lev.16.2'>ГОСПОД каза на Мойсей: Кажи на брат си Аарон да не влиза по всяко време в светилището, което е зад завесата, пред умилостивилището, което е върху ковчега, за да не умре; защото Аз ще се явявам в облака върху умилостивилището.</verse>
        <verse osisID='Lev.16.3'>Ето как да влиза Аарон в светилището: с млад юнец в жертва за грях и овен за всеизгаряне.</verse>
        <verse osisID='Lev.16.4'>Да се облече в свят ленен хитон, да има ленени гащи на тялото си, да се опаше с ленен пояс и да носи ленена митра на главата си; това са свети одежди. Да изкъпе тялото си във вода и да се облече с тях.</verse>
        <verse osisID='Lev.16.5'>И да вземе от обществото на израилевите синове два козела в жертва за грях и един овен за всеизгаряне.</verse>
        <verse osisID='Lev.16.6'>И Аарон да приведе юнеца на жертвата за грях, която е за него, и да направи умилостивение за себе си и за дома си.</verse>
        <verse osisID='Lev.16.7'>Да вземе и двата козела и да ги представи пред ГОСПОДА при входа на шатъра за срещане.</verse>
        <verse osisID='Lev.16.8'>И Аарон да хвърли жребий за двата козела — един жребий за ГОСПОДА и един жребий за освобождение.</verse>
        <verse osisID='Lev.16.9'>И Аарон да приведе козела, на който е паднал жребият за ГОСПОДА, и да го принесе в жертва за грях.</verse>
        <verse osisID='Lev.16.10'>А козела, на който е паднал жребият за освобождение, да се представи жив пред ГОСПОДА, за да се извърши с него умилостивение и да го изпрати за освобождение в пустинята.</verse>
        <verse osisID='Lev.16.11'>После Аарон да приведе юнеца на жертвата за грях, която е за него, и да направи умилостивение за себе си и за дома си, като заколи юнеца на жертвата за грях, който е за него.</verse>
        <verse osisID='Lev.16.12'>След това да вземе кадилница, пълна с разгорени въглени от олтара, който е пред ГОСПОДА, и двете си шепи пълни със ситно счукан благоуханен тамян и да го внесе зад завесата.</verse>
        <verse osisID='Lev.16.13'>И да сложи тамяна на огъня пред ГОСПОДА, за да покрие облакът от тамяна умилостивилището, което е върху свидетелството, за да не умре.</verse>
        <verse osisID='Lev.16.14'>И да вземе от кръвта на юнеца и с пръста си да поръси отпред умилостивилището към изток; и пред умилостивилището да поръси от кръвта седем пъти с пръста си.</verse>
        <verse osisID='Lev.16.15'>И да заколи козела на жертвата за грях, която е за народа, и да внесе кръвта му зад завесата, и да направи с кръвта му, както направи с кръвта на юнеца, като поръси с нея над умилостивилището и пред умилостивилището.</verse>
        <verse osisID='Lev.16.16'>И да направи умилостивение за светилището заради нечистотите на израилевите синове и заради престъпленията им във всичките им грехове. Също така да направи и за шатъра за срещане, който стои помежду им сред нечистотите им.</verse>
        <verse osisID='Lev.16.17'>И никой да не се намира в шатъра за срещане, когато той влиза, за да извърши умилостивение в светилището, докато излезе. Така да направи умилостивение за себе си, за дома си и за цялото събрание на Израил.</verse>
        <verse osisID='Lev.16.18'>После да излезе при олтара, който е пред ГОСПОДА, и да направи умилостивение за него. Да вземе от кръвта на юнеца и от кръвта на козела и да я сложи наоколо по роговете на олтара,</verse>
        <verse osisID='Lev.16.19'>и седем пъти да поръси върху него с пръста си от кръвта, и да го очисти и да го освети от нечистотите на израилевите синове.</verse>
        <verse osisID='Lev.16.20'>А когато завърши умилостивението за светилището, за шатъра за срещане и за олтара, да приведе живия козел.</verse>
        <verse osisID='Lev.16.21'>И Аарон да положи двете си ръце на главата на живия козел и да изповяда над него всичките беззакония на израилевите синове и всичките им престъпления във всичките им грехове, и да ги възложи на главата на козела. И да го изпрати в пустинята чрез определен човек,</verse>
        <verse osisID='Lev.16.22'>за да понесе козелът на себе си всичките им беззакония в пуста земя; и да го прогони в пустинята.</verse>
        <verse osisID='Lev.16.23'>И Аарон да влезе в шатъра за срещане, да съблече ленените одежди, в които се е облякъл, когато е влязъл в светилището, и да ги остави там.</verse>
        <verse osisID='Lev.16.24'>И да изкъпе тялото си във вода на свято място и да облече одеждите си. И да излезе и да принесе своето всеизгаряне и всеизгарянето на народа, и да направи умилостивение за себе си и за народа.</verse>
        <verse osisID='Lev.16.25'>А тлъстината на жертвата за грях да изгори на олтара.</verse>
        <verse osisID='Lev.16.26'>А онзи, който откара козела за освобождение, да изпере дрехите си и да изкъпе тялото си във вода, и след това да влезе в стана.</verse>
        <verse osisID='Lev.16.27'>А юнеца на жертвата за грях и козела на жертвата за грях, чиято кръв е била внесена, за да се извърши умилостивение в светилището, да се изнесат вън от стана и кожата им, месото им и изпражненията им да се изгорят в огън.</verse>
        <verse osisID='Lev.16.28'>А онзи, който ги изгори, да изпере дрехите си и да изкъпе тялото си с вода, и след това да влезе в стана.</verse>
        <verse osisID='Lev.16.29'>Това да ви бъде вечна наредба: в седмия месец, на десетия ден от месеца да смирите душите си и да не вършите никаква работа — нито местен жител, нито пришълец, който пребивава между вас —</verse>
        <verse osisID='Lev.16.30'>защото в този ден ще се направи умилостивение за вас, за да се очистите от всичките си грехове и да сте чисти пред ГОСПОДА.</verse>
        <verse osisID='Lev.16.31'>Това да ви бъде събота за почивка и да смирите душите си; това е вечна наредба.</verse>
        <verse osisID='Lev.16.32'>Онзи свещеник, който бъде помазан и посветен да свещенодейства вместо баща си, да направи умилостивението. Да се облече в ленените одежди, светите одежди,</verse>
        <verse osisID='Lev.16.33'>и да направи умилостивение за святото светилище; и за шатъра за срещане и за олтара да направи умилостивение; и за свещениците и за целия народ на обществото да направи умилостивение.</verse>
        <verse osisID='Lev.16.34'>Това ще ви бъде за вечна наредба, веднъж в годината да правите умилостивение за израилевите синове заради всичките им грехове. И Аарон направи, както ГОСПОД заповяда на Мойсей.</verse>
      </chapter>
      <chapter osisID='Lev.17'>
        <verse osisID='Lev.17.1'>И ГОСПОД говори на Мойсей и каза:</verse>
        <verse osisID='Lev.17.2'>Говори на Аарон и на синовете му, и на всички израилеви синове и им кажи: Това е словото, което ГОСПОД заповяда и каза:</verse>
        <verse osisID='Lev.17.3'>Всеки човек от израилевия дом, който заколи говедо или овца, или коза в стана, или който заколи вън от стана,</verse>
        <verse osisID='Lev.17.4'>без да го е привел при входа на шатъра за срещане, за да го принесе като принос на ГОСПОДА пред ГОСПОДНАТА скиния, той ще се счете виновен за кръв; кръв е пролял. Този човек да се изтреби изсред народа си,</verse>
        <verse osisID='Lev.17.5'>за да довеждат израилевите синове жертвите, които колят на полето, и да ги принасят на ГОСПОДА при входа на шатъра за срещане, при свещеника, и да ги колят за примирителни жертви на ГОСПОДА.</verse>
        <verse osisID='Lev.17.6'>И свещеникът да поръси с кръвта ГОСПОДНИЯ олтар при входа на шатъра за срещане и да изгори тлъстината за благоухание на умилостивение на ГОСПОДА.</verse>
        <verse osisID='Lev.17.7'>Да не принасят вече жертвите си на демоните, след които блудстват. Това да им бъде вечна наредба във всичките им поколения.</verse>
        <verse osisID='Lev.17.8'>И им кажи: Всеки човек от израилевия дом или от пришълците, които пребивават между тях, който принесе всеизгаряне или жертва,</verse>
        <verse osisID='Lev.17.9'>без да я приведе при входа на шатъра за срещане, за да я принесе на ГОСПОДА, този човек да се изтреби от народа си.</verse>
        <verse osisID='Lev.17.10'>И всеки от израилевия дом или от пришълците, които пребивават между тях, който яде каквато и да е кръв — против онзи човек, който яде кръвта, ще насоча лицето Си и ще го изтребя изсред народа му.</verse>
        <verse osisID='Lev.17.11'>Защото животът на плътта е в кръвта и Аз ви я дадох на олтара, за да правите умилостивение за душите си; защото кръвта е, която прави умилостивение заради живота.</verse>
        <verse osisID='Lev.17.12'>Затова казах на израилевите синове: Нито един човек от вас да не яде кръв и пришълецът, който пребивава между вас, да не яде кръв.</verse>
        <verse osisID='Lev.17.13'>И ако някой от израилевите синове или от пришълците, които пребивават между тях, отиде на лов и улови животно или птица, които могат да се ядат, да излее кръвта й и да я покрие с пръст.</verse>
        <verse osisID='Lev.17.14'>Защото животът на всяка плът е кръвта й — тя е животът й. Затова казах на израилевите синове: Да не ядете кръвта на никоя плът, защото животът на всяка плът е кръвта й; всеки, който я яде, да се изтреби.</verse>
        <verse osisID='Lev.17.15'>И всеки човек, който яде мърша или разкъсано от звяр, бил той местен жител или пришълец, нека изпере дрехите си и да се изкъпе във вода, и ще бъде нечист до вечерта; след това ще бъде чист.</verse>
        <verse osisID='Lev.17.16'>А ако не ги изпере и не изкъпе тялото си, тогава ще носи беззаконието си.</verse>
      </chapter>
      <chapter osisID='Lev.18'>
        <verse osisID='Lev.18.1'>И ГОСПОД говори на Мойсей и каза:</verse>
        <verse osisID='Lev.18.2'>Говори на израилевите синове и им кажи: Аз съм ГОСПОД, вашият Бог.</verse>
        <verse osisID='Lev.18.3'>Да не правите, както правят в египетската земя, където сте живели, и да не правите, както правят в ханаанската земя, в която ви завеждам, и да не ходите по техните наредби.</verse>
        <verse osisID='Lev.18.4'>Моите закони да изпълнявате и Моите наредби да пазите и да ходите в тях. Аз съм ГОСПОД, вашият Бог.</verse>
        <verse osisID='Lev.18.5'>Затова да пазите наредбите Ми и законите Ми, чрез които човекът, ако ги изпълнява, ще живее. Аз съм ГОСПОД.</verse>
        <verse osisID='Lev.18.6'>Никой мъж да не приближи при някоя своя кръвна роднина, за да открие голотата й. Аз съм ГОСПОД.</verse>
        <verse osisID='Lev.18.7'>Голотата на баща си и голотата на майка си да не откриваш; тя ти е майка, да не откриваш голотата й.</verse>
        <verse osisID='Lev.18.8'>Голотата на бащината си жена да не откриваш; тя е голотата на баща ти.</verse>
        <verse osisID='Lev.18.9'>Голотата на сестра си — бащината си дъщеря или майчината си дъщеря, родена у дома или родена вън — да не откриваш голотата й.</verse>
        <verse osisID='Lev.18.10'>Голотата на дъщерята на сина си или на дъщерята на дъщеря си — да не откриваш голотата им, защото това е твоята голота.</verse>
        <verse osisID='Lev.18.11'>Голотата на дъщерята на бащината си жена, родена от баща ти — тя ти е сестра — да не откриваш голотата й.</verse>
        <verse osisID='Lev.18.12'>Голотата на бащината си сестра да не откриваш; тя е кръвна роднина на баща ти.</verse>
        <verse osisID='Lev.18.13'>Голотата на майчината си сестра да не откриваш, защото тя е кръвна роднина на майка ти.</verse>
        <verse osisID='Lev.18.14'>Голотата на бащиния си брат да не откриваш, до жена му да не се доближиш; тя ти е леля.</verse>
        <verse osisID='Lev.18.15'>Голотата на снаха си да не откриваш; тя е жена на сина ти; да не откриваш голотата й.</verse>
        <verse osisID='Lev.18.16'>Голотата на братовата си жена да не откриваш; тя е голотата на брат ти.</verse>
        <verse osisID='Lev.18.17'>Голотата на жена и на дъщеря й да не откриваш и да не вземеш дъщерята на сина й или дъщерята на дъщеря й, за да откриеш голотата й; те са нейни кръвни роднини; това е срамота.</verse>
        <verse osisID='Lev.18.18'>И да не вземеш жена заедно със сестра й, че да й стане съперница, като откриеш голотата й до нея, докато е жива.</verse>
        <verse osisID='Lev.18.19'>Да не се доближиш до жена, когато е отделена поради нечистотата си, за да откриеш голотата й.</verse>
        <verse osisID='Lev.18.20'>И да нямаш полово сношение с жената на ближния си и да се оскверниш с нея.</verse>
        <verse osisID='Lev.18.21'>Да не даваш от потомството си, за да преминат през огъня на Молох, и да не оскверниш Името на своя Бог. Аз съм ГОСПОД.</verse>
        <verse osisID='Lev.18.22'>С мъжки пол да не легнеш като с жена — това е гнусота.</verse>
        <verse osisID='Lev.18.23'>И с никакво животно да не легнеш и да се оскверниш с него, нито жена да застане пред животно, за да се съвкупи с него — това е мръсотия.</verse>
        <verse osisID='Lev.18.24'>Не се осквернявайте с нито едно от тези неща, защото с всички тях се оскверниха народите, които Аз изпъждам отпред вас.</verse>
        <verse osisID='Lev.18.25'>И земята се оскверни и Аз въздавам върху нея беззаконието й, и земята избълва жителите си.</verse>
        <verse osisID='Lev.18.26'>Но вие пазете наредбите Ми и законите Ми и не правете нито една от тези гнусотии, нито местен жител, нито пришълец, който пребивава между вас —</verse>
        <verse osisID='Lev.18.27'>защото всички тези гнусотии вършеха хората на тази земя, които бяха преди вас, и земята се оскверни —</verse>
        <verse osisID='Lev.18.28'>за да не избълва земята и вас, когато я осквернявате, както избълва народа, който беше преди вас.</verse>
        <verse osisID='Lev.18.29'>Защото всеки, който върши някоя от тези гнусотии, хората, които ги вършат, ще се изтребят отсред народа си.</verse>
        <verse osisID='Lev.18.30'>И така, пазете заповедите Ми и не вършете никой от тези гнусни обичаи, които са се вършили преди вас, и не се осквернявайте с тях. Аз съм ГОСПОД, вашият Бог.</verse>
      </chapter>
      <chapter osisID='Lev.19'>
        <verse osisID='Lev.19.1'>И ГОСПОД говори на Мойсей и каза:</verse>
        <verse osisID='Lev.19.2'>Говори на цялото общество израилеви синове и им кажи: Бъдете свети, защото Аз, ГОСПОД, вашият Бог, съм свят.</verse>
        <verse osisID='Lev.19.3'>Да се боите всеки от майка си и от баща си и да пазите съботите Ми. Аз съм ГОСПОД, вашият Бог.</verse>
        <verse osisID='Lev.19.4'>Да не се обръщате към идолите и да не си правите изляни богове. Аз съм ГОСПОД, вашият Бог.</verse>
        <verse osisID='Lev.19.5'>Когато принесете примирителна жертва на ГОСПОДА, да я принесете за благоволение за себе си.</verse>
        <verse osisID='Lev.19.6'>Да се яде на същия ден, когато я принесете, и на следващия; а ако остане нещо до третия ден, да се изгори с огън.</verse>
        <verse osisID='Lev.19.7'>И ако някой яде от нея на третия ден, тя е гнусна — няма да бъде за благоволение.</verse>
        <verse osisID='Lev.19.8'>И всеки, който я яде, ще носи беззаконието си, защото е осквернил ГОСПОДНАТА светиня. Този човек ще се изтреби отсред народа си.</verse>
        <verse osisID='Lev.19.9'>Когато жънете жетвата на земята си, да не жънеш докрай краищата на нивата си и да не събираш падналите в жетвата си класове.</verse>
        <verse osisID='Lev.19.10'>Да не обираш повторно лозето си и да не събираш изпадалите в лозето зърна; да ги оставиш на сиромаха и на чужденеца. Аз съм ГОСПОД, вашият Бог.</verse>
        <verse osisID='Lev.19.11'>Да не крадете и да не лъжете, и да не се мамите един друг.</verse>
        <verse osisID='Lev.19.12'>Да не се кълнете лъжливо в Моето Име и да не оскверняваш Името на своя Бог. Аз съм ГОСПОД.</verse>
        <verse osisID='Lev.19.13'>Да не притесняваш ближния си и да не го ограбваш; заплатата на надничаря ти да не престои у теб през нощта до сутринта.</verse>
        <verse osisID='Lev.19.14'>Да не злословиш глухия и да не сложиш препънка пред слепия, а да се боиш от Бога си. Аз съм ГОСПОД.</verse>
        <verse osisID='Lev.19.15'>Да не вършите неправда в съд; да не покажеш пристрастие към сиромаха, нито да почетеш личността на големеца, а да съдиш ближния си в правда.</verse>
        <verse osisID='Lev.19.16'>Да не обикаляш между народа си като клеветник и да не се надигнеш против кръвта на ближния си. Аз съм ГОСПОД.</verse>
        <verse osisID='Lev.19.17'>Да не мразиш брат си в сърцето си; да изобличиш смело ближния си, за да не се натовариш с грях заради него.</verse>
        <verse osisID='Lev.19.18'>Да не отмъщаваш и да не храниш злоба против синовете на народа си, а да обичаш ближния си както себе си. Аз съм ГОСПОД.</verse>
        <verse osisID='Lev.19.19'>Да пазите наредбите Ми. Да не кръстосваш добитъка си с друг вид добитък; да не сееш разнородни семена в нивата си и да не обличаш дреха, тъкана от разнородна прежда.</verse>
        <verse osisID='Lev.19.20'>Ако някой има полово сношение с жена, която е робиня, сгодена за мъж, и никак не е откупена, нито освободена, те да се накажат, но не със смърт, защото тя не е била свободна.</verse>
        <verse osisID='Lev.19.21'>Той да приведе жертвата си за вина пред ГОСПОДА при входа на шатъра за срещане — овен в жертва за вина.</verse>
        <verse osisID='Lev.19.22'>И свещеникът да направи умилостивение за него пред ГОСПОДА с овена на жертвата за вина за греха му, който е извършил; и ще му се прости грехът, който е извършил.</verse>
        <verse osisID='Lev.19.23'>Когато влезете в земята и посадите от всякакъв вид плодно дърво, да имате плода му като необрязан; три години да ви бъде като необрязан — да не се яде.</verse>
        <verse osisID='Lev.19.24'>А в четвъртата година целият му плод да бъде свят, за слава на ГОСПОДА.</verse>
        <verse osisID='Lev.19.25'>И в петата година яжте плода му, за да ви се умножава реколтата му. Аз съм ГОСПОД, вашият Бог.</verse>
        <verse osisID='Lev.19.26'>Да не ядете месо с кръвта. Да не си служите с гадания или с магьосничества.</verse>
        <verse osisID='Lev.19.27'>Да не стрижете в кръг косата на главата си отстрани и да не разваляш краищата на брадата си.</verse>
        <verse osisID='Lev.19.28'>Да не правите нарязвания по тялото си заради мъртвец и да не чертаете белези по себе си. Аз съм ГОСПОД.</verse>
        <verse osisID='Lev.19.29'>Да не оскверниш дъщеря си, като я направиш блудница, за да не изпадне земята в блудство и земята да се напълни с нечистота.</verse>
        <verse osisID='Lev.19.30'>Да пазите съботите Ми и да почитате светилището Ми. Аз съм ГОСПОД.</verse>
        <verse osisID='Lev.19.31'>Да не се отнасяте към онези, които извикват мъртви, и към врачовете; не ги посещавайте да се осквернявате чрез тях. Аз съм ГОСПОД, вашият Бог.</verse>
        <verse osisID='Lev.19.32'>Пред белокосия да ставаш и старческото лице да почиташ, и от Бога си да се боиш. Аз съм ГОСПОД.</verse>
        <verse osisID='Lev.19.33'>Когато някой чужденец пребивава при теб в земята ви, да не го притеснявате.</verse>
        <verse osisID='Lev.19.34'>Чужденецът, който пребивава между вас, да ви бъде като местен жител при вас и да го обичаш като себе си, защото и вие бяхте чужденци в египетската земя. Аз съм ГОСПОД, вашият Бог.</verse>
        <verse osisID='Lev.19.35'>Да не извършите неправда в съд, в мярка, в теглилки, или в обем.</verse>
        <verse osisID='Lev.19.36'>Верни везни, верни теглилки, вярна ефа и верен ин да имате. Аз съм ГОСПОД, вашият Бог, който ви изведох от египетската земя.</verse>
        <verse osisID='Lev.19.37'>Да пазите всичките Ми наредби и всичките Ми закони, и да ги изпълнявате. Аз съм ГОСПОД.</verse>
      </chapter>
      <chapter osisID='Lev.20'>
        <verse osisID='Lev.20.1'>И ГОСПОД говори на Мойсей и каза:</verse>
        <verse osisID='Lev.20.2'>Да кажеш на израилевите синове: Който от израилевите синове или от чужденците, които пребивават в Израил, даде от потомството си на огъня на Молох, непременно да се умъртви; народът на земята да го убие с камъни.</verse>
        <verse osisID='Lev.20.3'>И Аз ще насоча лицето Си против този човек и ще го изтребя изсред народа му, защото е дал от потомството си на огъня на Молох и е омърсил светилището Ми и е осквернил святото Ми Име.</verse>
        <verse osisID='Lev.20.4'>И ако народът на земята по какъвто и да е начин закрие очите си пред този човек, когато дава от потомството си на огъня на Молох, и не го убие,</verse>
        <verse osisID='Lev.20.5'>тогава Аз ще насоча лицето Си против този човек и против рода му и ще изтребя изсред народа им него и всички, които го последват в блудството, за да блудстват след Молох.</verse>
        <verse osisID='Lev.20.6'>И човек, който се отнесе към онези, които извикват мъртвите и към врачовете, за да блудства след тях, Аз ще насоча лицето Си против онзи човек и ще го изтребя изсред народа му.</verse>
        <verse osisID='Lev.20.7'>И така, осветете се и бъдете свети, защото Аз съм ГОСПОД, вашият Бог.</verse>
        <verse osisID='Lev.20.8'>Да пазите наредбите Ми и да ги вършите. Аз съм ГОСПОД, който ви освещавам.</verse>
        <verse osisID='Lev.20.9'>Всеки, който прокълне баща си или майка си, непременно да се умъртви; баща си или майка си е проклел — кръвта му да бъде върху него.</verse>
        <verse osisID='Lev.20.10'>Ако някой прелюбодейства с жената на друг мъж, ако прелюбодейства с жената на ближния си, непременно да се умъртвят и прелюбодеецът, и прелюбодейката.</verse>
        <verse osisID='Lev.20.11'>Мъжът, който легне с жената на баща си, е открил бащината си голота; непременно да се умъртвят и двамата; кръвта им да бъде върху тях.</verse>
        <verse osisID='Lev.20.12'>И ако някой мъж легне със снаха си, непременно да се умъртвят и двамата; мръсотия са извършили; кръвта им да бъде върху тях.</verse>
        <verse osisID='Lev.20.13'>Ако някой мъж легне с мъжки пол, както се лежи с жена, и двамата са извършили гнусота; непременно да се умъртвят; кръвта им да бъде върху тях.</verse>
        <verse osisID='Lev.20.14'>Ако някой мъж вземе жена и майка й, това е нечистота; и той, и те да се изгорят с огън, за да няма нечистота между вас.</verse>
        <verse osisID='Lev.20.15'>Ако някой мъж легне с животно, той непременно да се умъртви и животното да убиете.</verse>
        <verse osisID='Lev.20.16'>И ако жена се приближи до каквото и да е животно, за да се съвкупи с него, да убиеш и жената, и животното; непременно да се умъртвят; кръвта им да бъде върху тях.</verse>
        <verse osisID='Lev.20.17'>Ако някой мъж вземе сестра си — дъщеря на баща си или дъщеря на майка си — и види голотата й, и тя види неговата голота, това е срамота, да се изтребят пред очите на синовете на народа си; голотата на сестра си е открил; ще носи беззаконието си.</verse>
        <verse osisID='Lev.20.18'>И който легне с жена, която е неразположена, и открие голотата й, той е открил течението й и тя е открила течението на кръвта си; затова и двамата да се изтребят изсред народа си.</verse>
        <verse osisID='Lev.20.19'>И голотата на майчината си сестра или на бащината си сестра да не откриваш, защото, който върши това, открива голотата на кръвните си роднини; те ще носят беззаконието си.</verse>
        <verse osisID='Lev.20.20'>И ако някой мъж легне с леля си, той е открил голотата на леля си; те ще носят греха си; бездетни ще умрат.</verse>
        <verse osisID='Lev.20.21'>И ако някой мъж вземе жената на брат си, това е нечистота; открил е голотата на брат си; бездетни ще останат.</verse>
        <verse osisID='Lev.20.22'>И така, пазете всичките Ми наредби и всичките Ми закони и ги изпълнявайте, за да не ви избълва земята, в която Аз ви завеждам да живеете в нея.</verse>
        <verse osisID='Lev.20.23'>И да не ходите по обичаите на народите, които Аз изгонвам отпред вас, защото те извършиха всички тези неща и затова Аз се погнусих от тях.</verse>
        <verse osisID='Lev.20.24'>А на вас съм казал: Вие ще наследите земята им и Аз ще ви я дам за притежание, земя където текат мляко и мед. Аз съм ГОСПОД, вашият Бог, който ви отделих от народите.</verse>
        <verse osisID='Lev.20.25'>И да правите разлика между чистите животни и нечистите и между нечистите птици и чистите; и да не осквернявате себе си с животно или с птица, или с каквото и да е, което пълзи по земята, което Аз съм ви отделил като нечисто.</verse>
        <verse osisID='Lev.20.26'>И Ми бъдете свети; защото Аз, ГОСПОД, съм свят и ви отделих от народите, за да бъдете мои.</verse>
        <verse osisID='Lev.20.27'>И ако в някой мъж или някоя жена има дух на запитване на мъртви или е врач, непременно да се умъртвят; да ги убият с камъни — кръвта им да бъде върху тях.</verse>
      </chapter>
      <chapter osisID='Lev.21'>
        <verse osisID='Lev.21.1'>И ГОСПОД каза на Мойсей: Говори на свещениците, синовете на Аарон, и им кажи: Никой от вас да не се осквернява между народа си заради мъртвец,</verse>
        <verse osisID='Lev.21.2'>освен за кръвен роднина, който му е близък — за майка си, за баща си, за сина си, за дъщеря си, или за брат си;</verse>
        <verse osisID='Lev.21.3'>също и за сестра си девица, която е била при него, и която не е била омъжена, заради нея може да се оскверни.</verse>
        <verse osisID='Lev.21.4'>Като началник на народа си да не се оскверни, така че да стане нечист.</verse>
        <verse osisID='Lev.21.5'>Да не бръснат главата си и да не бръснат краищата на брадите си, и да не правят нарязвания по телата си.</verse>
        <verse osisID='Lev.21.6'>Свети да бъдат на своя Бог и да не оскверняват Името на своя Бог, защото те принасят жертвите чрез огън на ГОСПОДА, хляба на своя Бог — затова да бъдат свети.</verse>
        <verse osisID='Lev.21.7'>Да не вземат жена, която е блудница или осквернена, и да не вземат жена, разведена с мъжа си; защото той е свят на своя Бог.</verse>
        <verse osisID='Lev.21.8'>И ти го имай за свят, защото той принася хляба на твоя Бог. Свят да ти бъде, защото Аз съм свят, ГОСПОД, който ви освещавам.</verse>
        <verse osisID='Lev.21.9'>И ако дъщерята на някой свещеник се оскверни с блудство, тя осквернява баща си — с огън да се изгори.</verse>
        <verse osisID='Lev.21.10'>И онзи, който е първосвещеник между братята си, на чиято глава се е изляло маслото за помазване и който е бил посветен, за да облича свещените одежди, да не открива главата си и да не раздира дрехите си,</verse>
        <verse osisID='Lev.21.11'>да не влиза при някой умрял; и за баща си или за майка си да не се осквернява.</verse>
        <verse osisID='Lev.21.12'>Да не излиза от светилището или да осквернява светилището на своя Бог; защото посвещаването чрез помазване с маслото на неговия Бог е на него. Аз съм ГОСПОД.</verse>
        <verse osisID='Lev.21.13'>И той да вземе жена девица.</verse>
        <verse osisID='Lev.21.14'>Вдовица или разведена, или осквернена, или блудница да не взема, а да вземе за жена девица от народа си.</verse>
        <verse osisID='Lev.21.15'>И да не осквернява потомството си между народа си, защото Аз съм ГОСПОД, който го освещавам.</verse>
        <verse osisID='Lev.21.16'>И ГОСПОД говори на Мойсей и каза:</verse>
        <verse osisID='Lev.21.17'>Говори на Аарон и му кажи: Който от твоето потомство, в поколенията им, има недостатък, той да не пристъпва да принася хляб на своя Бог.</verse>
        <verse osisID='Lev.21.18'>Защото никой, който има недостатък, не бива да пристъпва — човек сляп или куц, или със сплескан нос, или с нещо излишно,</verse>
        <verse osisID='Lev.21.19'>или човек със счупен крак или счупена ръка,</verse>
        <verse osisID='Lev.21.20'>или гърбав, или джудже, или с повредени очи, или със суха краста, или с лишеи, или със смачкани семенници.</verse>
        <verse osisID='Lev.21.21'>Нито един човек от потомството на свещеника Аарон, който има недостатък, да не се приближава, за да принесе жертвите чрез огън на ГОСПОДА; понеже има недостатък, не бива да се приближава да принесе хляба на своя Бог.</verse>
        <verse osisID='Lev.21.22'>Нека яде хляба на своя Бог от пресветите и от светите жертви,</verse>
        <verse osisID='Lev.21.23'>но да не влиза до завесата и да не се приближава при олтара, понеже има недостатък, за да не омърсява Моите светилища; защото Аз съм ГОСПОД, който ги освещавам.</verse>
        <verse osisID='Lev.21.24'>И така, Мойсей каза това на Аарон и на синовете му, и на всичките израилеви синове.</verse>
      </chapter>
      <chapter osisID='Lev.22'>
        <verse osisID='Lev.22.1'>И ГОСПОД говори на Мойсей и каза:</verse>
        <verse osisID='Lev.22.2'>Кажи на Аарон и на синовете му как да се въздържат от светите неща, които израилевите синове Ми посвещават, за да не оскверняват Моето свято Име. Аз съм ГОСПОД.</verse>
        <verse osisID='Lev.22.3'>Кажи им: Всеки човек от цялото ви потомство, в поколенията ви, който пристъпи до светите неща, които израилевите синове посвещават на ГОСПОДА, и има нечистота на себе си, този човек да се изтреби отпред Мен. Аз съм ГОСПОД.</verse>
        <verse osisID='Lev.22.4'>Който от Аароновото потомство е прокажен или има течение, да не яде от светите неща, докато се очисти. И който се допре до каквото и да било нещо, което е нечисто от мърша, или до човек, от когото изтича сперма,</verse>
        <verse osisID='Lev.22.5'>или който се допре до каквото и да било животно, от което става нечист, или до човек, от когото става нечист, каквато и да е нечистотата му,</verse>
        <verse osisID='Lev.22.6'>човекът, който се допре до нещо такова, ще бъде нечист до вечерта; и да не яде от светите неща, а да изкъпе тялото си във вода.</verse>
        <verse osisID='Lev.22.7'>И когато залезе слънцето, ще бъде чист; и след това да яде от светите неща, защото това е храната му.</verse>
        <verse osisID='Lev.22.8'>Мърша или разкъсано от звяр да не яде, за да не се оскверни от тях. Аз съм ГОСПОД.</verse>
        <verse osisID='Lev.22.9'>И така, да пазят поръченията Ми, за да не си навлекат грях и да умрат поради това, ако го осквернят. Аз съм ГОСПОД, който ги освещавам.</verse>
        <verse osisID='Lev.22.10'>Никой външен да не яде от светите неща; и ако се е заселил при свещеника или му е наемник, пак да не яде от светите неща.</verse>
        <verse osisID='Lev.22.11'>Но ако някой свещеник купи някого с пари, той може да яде от тях, както и онзи, който се е родил в дома му; те могат да ядат от хляба му.</verse>
        <verse osisID='Lev.22.12'>И ако дъщерята на свещеник стане жена на външен мъж, да не яде от възвишаемия принос на светите неща.</verse>
        <verse osisID='Lev.22.13'>Но ако дъщеря на свещеник овдовее или бъде напусната и няма потомство, и се върне в бащиния си дом, както в младостта си, тя може да яде от хляба на баща си. Но никой външен да не яде от него.</verse>
        <verse osisID='Lev.22.14'>И ако някой от незнание яде нещо свято, тогава да възстанови на свещеника святото, като му добави петата му част.</verse>
        <verse osisID='Lev.22.15'>И да не употребяват като просто нещо светите неща на израилевите синове, които те принасят на ГОСПОДА,</verse>
        <verse osisID='Lev.22.16'>за да не им навлекат беззаконието на престъпление, когато ядат техните свети неща; защото Аз съм ГОСПОД, който ги освещавам.</verse>
        <verse osisID='Lev.22.17'>И ГОСПОД говори на Мойсей и каза:</verse>
        <verse osisID='Lev.22.18'>Говори на Аарон, на синовете му и на всички израилеви синове и им кажи: Всеки човек от израилевия дом или от чужденците в Израил, който принесе приноса си според всичките им обреци или според всичките им доброволни приноси, които принасят на ГОСПОДА за всеизгаряне,</verse>
        <verse osisID='Lev.22.19'>за да ви бъде за благоволение, трябва да принесе мъжко, без недостатък, от говедата, от овцете, или от козите.</verse>
        <verse osisID='Lev.22.20'>Да не принасяте нищо с недостатък, защото няма да ви бъде за благоволение.</verse>
        <verse osisID='Lev.22.21'>И ако някой принесе на ГОСПОДА примирителна жертва за изпълнение на обрек или за доброволен принос от говедата или от дребния добитък — без недостатък да бъде, за да бъде за благоволение; никакъв недостатък да няма в нея.</verse>
        <verse osisID='Lev.22.22'>Сляпо животно или със строшена или изкълчена част, или което има отток или суха краста, или лишеи, да не принасяте на ГОСПОДА и от такива да не давате на ГОСПОДА жертва чрез огън на олтара.</verse>
        <verse osisID='Lev.22.23'>Говедо или овца с нещо излишно или с недостатък в частите можеш да принесеш за доброволен принос, но срещу обрек няма да бъде за благоволение.</verse>
        <verse osisID='Lev.22.24'>Превито животно, или със смазани или изтръгнати семенници, или скопено да не принасяте на ГОСПОДА и да не правите така в земята си.</verse>
        <verse osisID='Lev.22.25'>И от ръката на чужденец да не принасяте хляба на своя Бог от всички тези; те са с повреда, недостатък има в тях, няма да ви бъдат за благоволение.</verse>
        <verse osisID='Lev.22.26'>И ГОСПОД говори на Мойсей и каза:</verse>
        <verse osisID='Lev.22.27'>Когато се роди теле или агне, или яре, седем дни да бъде под майка си; а от осмия ден и нататък ще бъде за благоволение, като принос за жертва чрез огън на ГОСПОДА.</verse>
        <verse osisID='Lev.22.28'>А крава или овца да не заколите в един ден с малкото й.</verse>
        <verse osisID='Lev.22.29'>И когато принесете благодарствена жертва на ГОСПОДА, да я принесете така, че да ви бъде за благоволение;</verse>
        <verse osisID='Lev.22.30'>на същия ден да се изяде, да не оставяте нищо от нея до сутринта. Аз съм ГОСПОД.</verse>
        <verse osisID='Lev.22.31'>И така, да пазите заповедите Ми и да ги вършите. Аз съм ГОСПОД.</verse>
        <verse osisID='Lev.22.32'>И да не осквернявате Моето свято Име, за да бъда Аз осветен между израилевите синове. Аз съм ГОСПОД, който ви освещавам,</verse>
        <verse osisID='Lev.22.33'>който ви изведох от египетската земя, за да бъда ваш Бог. Аз съм ГОСПОД.</verse>
      </chapter>
      <chapter osisID='Lev.23'>
        <verse osisID='Lev.23.1'>И ГОСПОД говори на Мойсей и каза:</verse>
        <verse osisID='Lev.23.2'>Говори на израилевите синове и им кажи: ГОСПОДНИТЕ празници, в които ще свиквате свети събрания, Моите празници, са тези:</verse>
        <verse osisID='Lev.23.3'>Шест дни да се върши работа, а седмият ден е събота за почивка, за свято събрание; в нея да не вършите никаква работа; във всичките ви жилища е събота на ГОСПОДА.</verse>
        <verse osisID='Lev.23.4'>Това са ГОСПОДНИТЕ празници, свети събрания, които ще свиквате на времената им:</verse>
        <verse osisID='Lev.23.5'>В първия месец, на четиринадесетия ден от месеца, привечер, е Пасха на ГОСПОДА.</verse>
        <verse osisID='Lev.23.6'>И на петнадесетия ден от същия месец е ГОСПОДНИЯТ празник на безквасните хлябове; седем дни да ядете безквасни хлябове.</verse>
        <verse osisID='Lev.23.7'>На първия ден да имате свято събрание и да не вършите никаква работа.</verse>
        <verse osisID='Lev.23.8'>И седем дни да принасяте по една жертва чрез огън на ГОСПОДА; на седмия ден е свято събрание, и да не вършите никаква работа.</verse>
        <verse osisID='Lev.23.9'>И ГОСПОД говори на Мойсей и каза:</verse>
        <verse osisID='Lev.23.10'>Говори на израилевите синове и им кажи: Когато влезете в земята, която Аз ви давам, и пожънете жетвата й, да донесете на свещеника един сноп от първите плодове на жетвата си.</verse>
        <verse osisID='Lev.23.11'>И той да подвижи снопа пред ГОСПОДА, за да ви бъде за благоволение; свещеникът да го подвижи на другия ден след съботата.</verse>
        <verse osisID='Lev.23.12'>И в деня, когато подвижите снопа, да принесете агне без недостатък, едногодишно, във всеизгаряне на ГОСПОДА;</verse>
        <verse osisID='Lev.23.13'>и хлебния му принос, две десети от ефа пшенично брашно, омесено с маслинено масло, в жертва чрез огън на ГОСПОДА за благоухание на умилостивение; и възлиянието му, една четвърт ин вино.</verse>
        <verse osisID='Lev.23.14'>А до този ден, докато принесете жертвата на вашия Бог, да не ядете хляб или печено жито, или пресни класове. Вечна наредба да бъде в поколенията ви, във всичките ви жилища.</verse>
        <verse osisID='Lev.23.15'>От другия ден след съботата, от деня в който сте принесли снопа на движимия принос, да си изброите седем цели седмици;</verse>
        <verse osisID='Lev.23.16'>до следващия ден след седмата събота да изброите петдесет дни, и тогава да принесете нов хлебен принос на ГОСПОДА.</verse>
        <verse osisID='Lev.23.17'>Да донесете от жилищата си за движим принос два хляба, които да бъдат две десети от ефа пшенично брашно, изпечени с квас, като първи плодове на ГОСПОДА.</verse>
        <verse osisID='Lev.23.18'>И заедно с хляба да принесете седем едногодишни агнета без недостатък, един юнец и два овена; да бъдат всеизгаряне на ГОСПОДА, заедно с хлебния им принос и възлиянията им — жертва чрез огън за благоухание на умилостивение на ГОСПОДА.</verse>
        <verse osisID='Lev.23.19'>И да принесете един козел в жертва за грях и две едногодишни агнета за примирителна жертва.</verse>
        <verse osisID='Lev.23.20'>И свещеникът да ги подвижи заедно с хляба на първите плодове за движим принос пред ГОСПОДА, заедно с двете агнета; те да бъдат свети на ГОСПОДА за свещеника.</verse>
        <verse osisID='Lev.23.21'>И на същия ден да свикате свято събрание и да не вършите никаква работа; това да бъде вечна наредба във всичките ви жилища във всичките ви поколения.</verse>
        <verse osisID='Lev.23.22'>И когато жънете жетвата на земята си, да не жънеш докрай краищата на нивите си и да не събираш падналите в жетвата ти класове; да ги оставиш за сиромаха и за чужденеца. Аз съм ГОСПОД, вашият Бог.</verse>
        <verse osisID='Lev.23.23'>И ГОСПОД говори на Мойсей и каза:</verse>
        <verse osisID='Lev.23.24'>Говори на израилевите синове и кажи: В седмия месец, на първия ден от месеца, да ви бъде почивка, спомен със свирене с тръби, свято събрание.</verse>
        <verse osisID='Lev.23.25'>Никаква работа да не вършите и да принесете жертва чрез огън на ГОСПОДА.</verse>
        <verse osisID='Lev.23.26'>И ГОСПОД говори на Мойсей и каза:</verse>
        <verse osisID='Lev.23.27'>Десетият ден на този седми месец да бъде ден на умилостивение; да имате свято събрание и да смирите душите си, и да принесете жертва чрез огън на ГОСПОДА.</verse>
        <verse osisID='Lev.23.28'>Никаква работа да не вършите в този ден, защото е ден на умилостивение, за да се извърши умилостивение за вас пред ГОСПОДА, вашия Бог.</verse>
        <verse osisID='Lev.23.29'>Защото всеки човек, който не се смири в този ден, ще се изтреби отсред народа си.</verse>
        <verse osisID='Lev.23.30'>И всеки човек, който извърши каквато и да е работа в този ден, този човек ще изтребя отсред народа му.</verse>
        <verse osisID='Lev.23.31'>Никаква работа да не вършите; това да бъде вечна наредба в поколенията ви във всичките ви жилища.</verse>
        <verse osisID='Lev.23.32'>Ще ви бъде събота за почивка и за да смирите душите си; на деветия ден от месеца, вечерта, от вечер до вечер да празнувате съботата си.</verse>
        <verse osisID='Lev.23.33'>И ГОСПОД говори на Мойсей и каза:</verse>
        <verse osisID='Lev.23.34'>Говори на израилевите синове и кажи: От петнадесетия ден на този седми месец да пазите за седем дни ГОСПОДНИЯ празник на колибите.</verse>
        <verse osisID='Lev.23.35'>На първия ден да има свято събрание и да не вършите никаква работа.</verse>
        <verse osisID='Lev.23.36'>Седем дни да принасяте по една жертва чрез огън на ГОСПОДА, а на осмия ден да имате свято събрание и да принесете жертва чрез огън на ГОСПОДА; това е тържествено събрание, и да не вършите никаква работа.</verse>
        <verse osisID='Lev.23.37'>Това са ГОСПОДНИТЕ празници, които да провъзгласявате като свети събрания, за да принасяте жертва чрез огън на ГОСПОДА, всеизгаряне, хлебен принос, жертва и възлияния, всяко на определения му ден,</verse>
        <verse osisID='Lev.23.38'>освен ГОСПОДНИТЕ съботи и освен даровете ви, и освен всичките ви обреци, и освен всичките доброволни приноси, които давате на ГОСПОДА.</verse>
        <verse osisID='Lev.23.39'>А на петнадесетия ден от седмия месец, когато ще сте прибрали произведенията на земята, да празнувате ГОСПОДНИЯ празник седем дни; първият ден да бъде почивка и осмият ден — почивка.</verse>
        <verse osisID='Lev.23.40'>И на първия ден да си вземете плод от хубави дървета, палмови клони, клони от широколистни дървета и речни върби, и седем дни да се веселите пред ГОСПОДА, своя Бог.</verse>
        <verse osisID='Lev.23.41'>Да празнувате този празник на ГОСПОДА седем дни в годината; това да бъде вечна наредба в поколенията ви; в седмия месец да го празнувате.</verse>
        <verse osisID='Lev.23.42'>Седем дни да седите в колиби; всички местни жители, израилеви синове да седят в колиби от клони,</verse>
        <verse osisID='Lev.23.43'>за да познаят бъдещите ви поколения, че направих израилевите синове да седят в колиби, когато ги изведох от египетската земя. Аз съм ГОСПОД, вашият Бог.</verse>
        <verse osisID='Lev.23.44'>И Мойсей обяви ГОСПОДНИТЕ празници на израилевите синове.</verse>
      </chapter>
      <chapter osisID='Lev.24'>
        <verse osisID='Lev.24.1'>И ГОСПОД говори на Мойсей и каза:</verse>
        <verse osisID='Lev.24.2'>Заповядай на израилевите синове да ти донасят първоток чисто маслинено масло за осветление, за да свети постоянно светилникът.</verse>
        <verse osisID='Lev.24.3'>Аарон да го приготвя отвън завесата на свидетелството в шатъра за срещане, за да свети от вечер до сутрин пред ГОСПОДА постоянно; това да бъде вечна наредба в поколенията ви.</verse>
        <verse osisID='Lev.24.4'>Постоянно да приготвя светилата на светилника от чисто злато пред ГОСПОДА.</verse>
        <verse osisID='Lev.24.5'>И да вземеш пшенично брашно и да опечеш от него дванадесет пити; всяка пита да бъде две десети от ефа.</verse>
        <verse osisID='Lev.24.6'>И да ги сложиш на два реда, по шест на всеки ред, върху масата от чисто злато пред ГОСПОДА.</verse>
        <verse osisID='Lev.24.7'>И на всеки ред да сложиш чист ливан; и това ще бъде за спомен на хляба в жертва чрез огън на ГОСПОДА.</verse>
        <verse osisID='Lev.24.8'>Всеки съботен ден свещеникът да слага това пред ГОСПОДА, винаги; това е вечен завет от страна на израилевите синове.</verse>
        <verse osisID='Lev.24.9'>И те ще бъдат за Аарон и за синовете му; да ги ядат на свято място, защото са пресвети за него от жертвите чрез огън на ГОСПОДА; това е вечна наредба.</verse>
        <verse osisID='Lev.24.10'>А синът на една израилтянка, който беше син на един египтянин, излезе между израилевите синове; и синът на израилтянката и един израилтянин се сбиха в стана.</verse>
        <verse osisID='Lev.24.11'>И синът на израилтянката похули Името на ГОСПОДА и Го прокле. И го доведоха при Мойсей. А името на майка му беше Саломита, дъщеря на Даврий, от дановото племе.</verse>
        <verse osisID='Lev.24.12'>И го поставиха под стража, докато им се обяви волята на ГОСПОДА.</verse>
        <verse osisID='Lev.24.13'>И ГОСПОД говори на Мойсей и каза:</verse>
        <verse osisID='Lev.24.14'>Изведи вън от стана онзи, който прокле; и всички, които са го чули, да сложат ръцете си на главата му и цялото общество да го убие с камъни.</verse>
        <verse osisID='Lev.24.15'>И говори на израилевите синове и кажи: Който прокълне своя Бог, ще носи греха си.</verse>
        <verse osisID='Lev.24.16'>Който похули ГОСПОДНОТО Име, непременно да се умъртви; цялото общество да го убие с камъни. Бил той чужденец или местен жител, ако похули Името на ГОСПОДА, да се умъртви.</verse>
        <verse osisID='Lev.24.17'>Който убие някой човек, непременно да се умъртви.</verse>
        <verse osisID='Lev.24.18'>А който убие животно, да го възстанови, животно за животно.</verse>
        <verse osisID='Lev.24.19'>И ако някой причини повреда на ближния си, на него да се направи така, както е направил той:</verse>
        <verse osisID='Lev.24.20'>счупено за счупено, око за око, зъб за зъб — според повредата, която е причинил на човека, така да се направи и на него.</verse>
        <verse osisID='Lev.24.21'>Който убие животно, да го плати; а който убие човек, да се умъртви.</verse>
        <verse osisID='Lev.24.22'>Един закон да имате както за чужденеца, така и за местния жител — защото Аз съм ГОСПОД, вашият Бог.</verse>
        <verse osisID='Lev.24.23'>И така, Мойсей говори на израилевите синове и те изведоха вън от стана онзи, който бе проклел ГОСПОДА и го убиха с камъни. Израилевите синове направиха, както ГОСПОД заповяда на Мойсей.</verse>
      </chapter>
      <chapter osisID='Lev.25'>
        <verse osisID='Lev.25.1'>И ГОСПОД говори на Мойсей на Синайската планина и каза:</verse>
        <verse osisID='Lev.25.2'>Говори на израилевите синове и им кажи: Когато влезете в земята, която Аз ви давам, тогава земята да пази събота за ГОСПОДА.</verse>
        <verse osisID='Lev.25.3'>Шест години да сееш нивите си и шест години да режеш лозето си и да събираш плода му;</verse>
        <verse osisID='Lev.25.4'>а седмата година да бъде събота за почивка на земята, събота на ГОСПОДА; в нея да не сееш нивата си и да не режеш лозето си.</verse>
        <verse osisID='Lev.25.5'>Да не жънеш и саморасла жетва и да не обираш гроздето от нерязано лозе; да бъде година за почивка на земята.</verse>
        <verse osisID='Lev.25.6'>Произведеното през тази събота на земята ще ви бъде за храна — на теб, на слугата ти, на слугинята ти, на наемника ти и на чужденеца, който пребивава при теб,</verse>
        <verse osisID='Lev.25.7'>на добитъка ти и на животните, които са в земята ти, цялото й произведение ще бъде за храна.</verse>
        <verse osisID='Lev.25.8'>И да си изброиш седем съботни години, седем пъти по седем години, така че дните на седемте съботни години да ти станат четиридесет и девет години.</verse>
        <verse osisID='Lev.25.9'>И тогава, на десетия ден от седмия месец, да направиш да се затръби с тръба; в деня на умилостивението да направите да се затръби с тръба по цялата ви земя.</verse>
        <verse osisID='Lev.25.10'>И да осветите петдесетата година и да провъзгласите освобождение по цялата земя, на всичките й жители; това ще ви бъде юбилей и ще се върнете всеки в притежанието си, и ще се върнете всеки при рода си.</verse>
        <verse osisID='Lev.25.11'>Петдесетата година да ви бъде юбилейна година; през нея да не сеете, да не жънете самораслото и да не берете нерязаното лозе,</verse>
        <verse osisID='Lev.25.12'>защото това е юбилей — да ви бъде свят; да се храните от полето, с произведеното от него.</verse>
        <verse osisID='Lev.25.13'>В тази юбилейна година да се върнете всеки в притежанието си.</verse>
        <verse osisID='Lev.25.14'>И ако продадеш нещо на ближния си или купиш нещо от ближния си, да не се онеправдавате един друг.</verse>
        <verse osisID='Lev.25.15'>Според броя на годините след юбилея да купуваш от ближния си и според броя на годините на събиране на плодовете да ти продава.</verse>
        <verse osisID='Lev.25.16'>Колкото повече са годините, които остават, ще повишиш цената му и колкото по-малко са годините, които остават, ще понижиш цената му; защото той ти продава според броя на събиранията на плодовете.</verse>
        <verse osisID='Lev.25.17'>Да не се онеправдавате един друг. Да се боиш от своя Бог, защото Аз съм ГОСПОД, вашият Бог.</verse>
        <verse osisID='Lev.25.18'>И така, да държите наредбите Ми, да пазите законите Ми и да ги вършите, за да живеете безопасно в земята.</verse>
        <verse osisID='Lev.25.19'>Земята ще дава плодовете си и вие ще ядете до насита и ще живеете безопасно в нея.</verse>
        <verse osisID='Lev.25.20'>И ако кажете: Какво ще ядем в седмата година, като ето, не сеем и не събираме плодовете си? —</verse>
        <verse osisID='Lev.25.21'>тогава ще заповядам така да се благослови за вас шестата година, че да роди плод за три години.</verse>
        <verse osisID='Lev.25.22'>А в осмата година ще сеете и ще ядете от старите плодове до деветата година. Докато се съберат нейните плодове, ще ядете старите запаси.</verse>
        <verse osisID='Lev.25.23'>Земята да не се продава завинаги, понеже земята е Моя; защото вие сте чужденци и пришълци при Мен.</verse>
        <verse osisID='Lev.25.24'>Затова в цялата земя, която притежавате, позволявайте обратно откупване на земята.</verse>
        <verse osisID='Lev.25.25'>Ако брат ти обеднее и продаде нещо от притежанието си, да дойде изкупителят му, най-близкият му сродник, и да откупи онова, което брат му е продал.</verse>
        <verse osisID='Lev.25.26'>Но ако човек няма изкупител, но ръката му достигне и сам намери с какво да го откупи,</verse>
        <verse osisID='Lev.25.27'>тогава да сметне годините от продажбата му и да върне излишъка на онзи, на когото го е продал, и нека се върне в притежанието си.</verse>
        <verse osisID='Lev.25.28'>Но ако не може да намери колкото трябва да плати, тогава продаденото да остане в ръката на купувача му до юбилейната година; и в юбилея да се освободи, и той да се върне в притежанието си.</verse>
        <verse osisID='Lev.25.29'>Ако някой продаде къща за живеене в ограден град, тогава може да я откупи в разстояние на една цяла година от продажбата й; в разстояние на една цяла година той ще има право да я откупи.</verse>
        <verse osisID='Lev.25.30'>Но ако не се откупи до изтичането на една цяла година, тогава къщата, която е в ограден град, да се потвърди завинаги на купувача си във всичките му поколения — на юбилей да не се освобождава.</verse>
        <verse osisID='Lev.25.31'>А къщите в неоградените села да се считат както полетата на земята — те може да се откупуват и да се освобождават в юбилей.</verse>
        <verse osisID='Lev.25.32'>Но що се отнася до градовете на левитите, до къщите в градовете на тяхното притежание, левитите могат винаги да ги откупуват.</verse>
        <verse osisID='Lev.25.33'>И ако някой откупи къща от левитите, тогава продадената къща вътре в града на неговото притежание да се освободи в юбилей; защото къщите в градовете на левитите са тяхно притежание между израилевите синове.</verse>
        <verse osisID='Lev.25.34'>А полето на землището на градовете им да не се продава, защото им е вечно притежание.</verse>
        <verse osisID='Lev.25.35'>Ако брат ти обеднее и видиш, че ръката му трепери при теб, да му помогнеш, както и на чужденеца и пришълеца, за да живее при теб.</verse>
        <verse osisID='Lev.25.36'>Да не му вземеш лихва или печалба и да се боиш от своя Бог, за да живее брат ти при теб.</verse>
        <verse osisID='Lev.25.37'>Да не му дадеш парите си с лихва и да не му дадеш храната си за печалба.</verse>
        <verse osisID='Lev.25.38'>Аз съм ГОСПОД, вашият Бог, който ви изведох от египетската земя, за да ви дам ханаанската земя и да бъда ваш Бог.</verse>
        <verse osisID='Lev.25.39'>Ако брат ти при теб обеднее и ти се продаде, да не го натовариш с робска работа.</verse>
        <verse osisID='Lev.25.40'>Той да бъде като наемник или пришълец при теб; нека ти работи до юбилейната година.</verse>
        <verse osisID='Lev.25.41'>Тогава да си излезе от теб, той и децата му с него, и да се върне при племето си, и да се върне в притежанието на бащите си.</verse>
        <verse osisID='Lev.25.42'>Защото те са Мои слуги, които изведох от египетската земя — да не бъдат продавани като роби.</verse>
        <verse osisID='Lev.25.43'>Да не господаруваш жестоко над него; да се боиш от своя Бог.</verse>
        <verse osisID='Lev.25.44'>А колкото за роба и робинята, които ще имаш от народите, които са около вас, от тях можете да купувате роб и робиня.</verse>
        <verse osisID='Lev.25.45'>Също и от децата на пришълците, които живеят като чужденци между вас, от тях да купувате и от техните семейства, които са между вас, които те са родили в земята ви — те могат да ви бъдат притежание;</verse>
        <verse osisID='Lev.25.46'>и можете да ги оставяте в наследство на децата си и те да ги наследяват след вас като притежание. Те могат да ви бъдат роби завинаги. А над братята си, израилевите синове, да не господарувате жестоко един над друг.</verse>
        <verse osisID='Lev.25.47'>Ако чужденецът или пришълецът, който живее при теб, се замогне, а брат ти при него обеднее и се продаде на чужденеца или на пришълеца при теб, или на когото и да било от рода на чужденеца,</verse>
        <verse osisID='Lev.25.48'>след като се продаде, той може да се откупи. Един от братята му може да го откупи;</verse>
        <verse osisID='Lev.25.49'>или чичо му, или чичовият му син може да го откупи, или някой кръвен роднина от рода му може да го откупи, или ако на него му стига ръка, може сам да се откупи.</verse>
        <verse osisID='Lev.25.50'>Тогава да сметне с купувача си от годината, когато му се е продал, до юбилейната година, и цената, за която се е продал, да бъде съответно на броя на годините; според времето на наемник да бъде при него.</verse>
        <verse osisID='Lev.25.51'>Ако остават още много години, съответно на тях да върне за откупуването си от парите, с които е бил купен.</verse>
        <verse osisID='Lev.25.52'>А ако остават малко години до юбилейната година, да му пресметне и съответно на годините да върне за откупуването си.</verse>
        <verse osisID='Lev.25.53'>Като наемник от година на година да бъде при него; той да не господарува жестоко над него пред теб.</verse>
        <verse osisID='Lev.25.54'>Но ако не се откупи така, тогава да си излезе в юбилейната година, той и децата му с него,</verse>
        <verse osisID='Lev.25.55'>защото израилевите синове са Мои слуги; те са Мои слуги, които изведох от египетската земя. Аз съм ГОСПОД, вашият Бог.</verse>
      </chapter>
      <chapter osisID='Lev.26'>
        <verse osisID='Lev.26.1'>Да не си правите идоли или кумири, да не си издигате стълбове и да не поставяте в земята си камък с изображения, за да му се покланяте, защото Аз съм ГОСПОД, вашият Бог.</verse>
        <verse osisID='Lev.26.2'>Да пазите съботите Ми и да почитате светилището Ми. Аз съм ГОСПОД.</verse>
        <verse osisID='Lev.26.3'>Ако ходите по наредбите Ми и пазите заповедите Ми, и ги вършите,</verse>
        <verse osisID='Lev.26.4'>тогава ще дам дъждовете ви на времето им и земята ще даде реколтата си, и полските дървета ще дадат плода си.</verse>
        <verse osisID='Lev.26.5'>Вършитбата ви ще трае до гроздобер, а гроздоберът ще трае до сеитба; и ще ядете хляба си до насита и ще живеете безопасно в земята си.</verse>
        <verse osisID='Lev.26.6'>И Аз ще дам мир на земята, ще си лягате и никой няма да ви плаши. Ще изтребя злите зверове от земята и меч няма да мине през земята ви.</verse>
        <verse osisID='Lev.26.7'>Ще гоните враговете си и те ще падат пред вас от меч.</verse>
        <verse osisID='Lev.26.8'>Петима от вас ще гонят сто души, а сто от вас ще гонят десет хиляди; и враговете ви ще падат пред вас от меч.</verse>
        <verse osisID='Lev.26.9'>Аз ще погледна благосклонно към вас, ще ви направя плодовити и ще ви умножа, и ще утвърдя с вас завета Си.</verse>
        <verse osisID='Lev.26.10'>Ще ядете от старото, остарялото жито; ще извадите старото за да внесете новото.</verse>
        <verse osisID='Lev.26.11'>Ще поставя и скинията Си сред вас и душата Ми няма да се погнуси от вас.</verse>
        <verse osisID='Lev.26.12'>Ще ходя между вас и ще бъда ваш Бог и вие ще бъдете Мой народ.</verse>
        <verse osisID='Lev.26.13'>Аз съм ГОСПОД, вашият Бог, който ви изведох от египетската земя, за да не им робувате; строших жеглите на ярема ви и ви направих да ходите изправени.</verse>
        <verse osisID='Lev.26.14'>Но ако не Ме послушате и не изпълнявате всички тези заповеди,</verse>
        <verse osisID='Lev.26.15'>и ако презрете наредбите Ми, и ако душата ви се погнуси от законите Ми, така че да не изпълнявате всичките Ми заповеди, и нарушите завета Ми,</verse>
        <verse osisID='Lev.26.16'>тогава, ето какво ще ви направя: ще изпратя върху вас ужас, изтощение и треска, от които ще угаснат очите ви и ще се стопи душата ви; и ще сеете семето си напразно, защото враговете ви ще го ядат.</verse>
        <verse osisID='Lev.26.17'>Ще насоча лицето Си против вас и ще бъдете избити пред враговете си; онези, които ви мразят, ще владеят над вас и ще бягате, когато никой не ви гони.</verse>
        <verse osisID='Lev.26.18'>И ако при всичко това не Ме послушате, ще ви накажа седем пъти повече за греховете ви.</verse>
        <verse osisID='Lev.26.19'>Ще строша гордостта на силата ви и ще направя небето ви като желязо и земята ви като бронз.</verse>
        <verse osisID='Lev.26.20'>Силата ви ще се изразходва напразно и земята ви няма да дава реколтата си и дърветата на земята няма да дават плода си.</verse>
        <verse osisID='Lev.26.21'>И ако ходите против Мен и не желаете да Ме слушате, ще наложа върху вас седем пъти повече язви, според греховете ви.</verse>
        <verse osisID='Lev.26.22'>Ще изпратя между вас диви зверове, които ще ви лишат от децата ви, ще изтребят добитъка ви и ще ви направят да намалеете и пътищата ви ще запустеят.</verse>
        <verse osisID='Lev.26.23'>И ако от това не приемете поправление от Мен, а ходите против Мен,</verse>
        <verse osisID='Lev.26.24'>тогава и Аз ще ходя против вас и ще ви поразя седмократно заради греховете ви.</verse>
        <verse osisID='Lev.26.25'>И ще докарам върху вас меч, който ще извърши отмъщение за завета, и когато се съберете в градовете си, ще изпратя между вас мор; и ще бъдете предадени в ръката на врага.</verse>
        <verse osisID='Lev.26.26'>И когато ви строша подпорката на хляба, десет жени ще пекат хляба ви в една пещ и ще ви връщат хляба по тегло и ще ядете, но няма да се насищате.</verse>
        <verse osisID='Lev.26.27'>Но ако и след това не Ме послушате, а ходите против Мен,</verse>
        <verse osisID='Lev.26.28'>и Аз ще ходя против вас с ярост и ще ви накажа седмократно за греховете ви.</verse>
        <verse osisID='Lev.26.29'>Ще ядете месата на синовете си и месата на дъщерите си ще ядете.</verse>
        <verse osisID='Lev.26.30'>И ще разоря високите ви места, ще съборя вашите стълбове на слънцето, и ще хвърля труповете ви върху труповете на идолите ви; и душата Ми ще се погнуси от вас.</verse>
        <verse osisID='Lev.26.31'>Ще обърна градовете ви на пустош и ще запустя светилищата ви и няма да помириша дъха на вашето благоухание.</verse>
        <verse osisID='Lev.26.32'>Ще запустя и земята ви, така че враговете ви, които живеят в нея, ще се смаят за това.</verse>
        <verse osisID='Lev.26.33'>А вас ще разпръсна между народите и ще извадя меч след вас, и земята ви ще бъде пустиня, а градовете ви — пустош.</verse>
        <verse osisID='Lev.26.34'>Тогава земята ще се радва на съботите си през цялото време, докато е пуста и докато вие сте в земята на враговете си; тогава земята ще почива и ще се радва на съботите си.</verse>
        <verse osisID='Lev.26.35'>През цялото време, докато е пуста, ще почива, защото не си е почивала във вашите съботи, когато вие живеехте в нея.</verse>
        <verse osisID='Lev.26.36'>И на останалите от вас ще вложа страхливост в сърцето им в земите на враговете им — шум от отвян лист ще ги подгони и ще бягат, както се бяга от меч, и ще падат, когато никой не ги гони.</verse>
        <verse osisID='Lev.26.37'>Ще падат един върху друг, като че ли пред меч, когато никой не ги гони. И няма да можете да устоите пред враговете си.</verse>
        <verse osisID='Lev.26.38'>Ще погинете между народите и земята на враговете ви ще ви пояде.</verse>
        <verse osisID='Lev.26.39'>Останалите от вас ще чезнат за беззаконията си в земите на враговете си, а и за беззаконията на бащите си заедно с тях ще чезнат.</verse>
        <verse osisID='Lev.26.40'>И ще изповядат беззаконието си и беззаконието на бащите си в престъплението, което са извършили против Мен, и още, че са ходили против Мен,</verse>
        <verse osisID='Lev.26.41'>и че Аз ходих против тях и ги отведох в земята на враговете им. Ако тогава необрязаното им сърце се смири и приемат наказанието на беззаконието си,</verse>
        <verse osisID='Lev.26.42'>тогава ще си спомня Своя завет с Яков и Своя завет с Исаак, и Своя завет с Авраам ще си спомня; ще си спомня и земята.</verse>
        <verse osisID='Lev.26.43'>И земята ще бъде напусната от тях и ще се радва на съботите си, докато стои пуста без тях. И те ще приемат наказанието за беззаконието си, за това, че презряха законите Ми, и за това, че душата им се погнуси от наредбите Ми.</verse>
        <verse osisID='Lev.26.44'>Но и така, както са в земята на враговете си, няма да ги презра и няма да се погнуся от тях дотолкова, че да ги изтребя и да наруша завета Си с тях, защото Аз съм ГОСПОД, техният Бог.</verse>
        <verse osisID='Lev.26.45'>И заради тях ще си спомня завета с праотците им, които изведох от египетската земя пред очите на народите, за да бъда техен Бог. Аз съм ГОСПОД.</verse>
        <verse osisID='Lev.26.46'>Това са наредбите, заповедите и законите, които ГОСПОД установи между Себе Си и израилевите синове чрез Мойсей на Синайската планина.</verse>
      </chapter>
      <chapter osisID='Lev.27'>
        <verse osisID='Lev.27.1'>И ГОСПОД говори на Мойсей и каза:</verse>
        <verse osisID='Lev.27.2'>Говори на израилевите синове и им кажи: Когато някой направи обрек, душите да бъдат според твоята оценка за ГОСПОДА.</verse>
        <verse osisID='Lev.27.3'>Ето каква да бъде оценката ти: на мъж от двадесет години до шестдесет години оценката ти да бъде петдесет сикъла сребро според сикъла на светилището.</verse>
        <verse osisID='Lev.27.4'>А ако е жена, оценката ти да бъде тридесет сикъла.</verse>
        <verse osisID='Lev.27.5'>Ако е от пет години до двадесет години, оценката ти да бъде за мъжко дете двадесет сикъла, а за женско дете десет сикъла.</verse>
        <verse osisID='Lev.27.6'>Ако е от един месец до пет години, оценката ти да бъде за мъжко дете пет сикъла сребро, а за женско дете оценката ти да бъде три сикъла сребро.</verse>
        <verse osisID='Lev.27.7'>А ако е от шестдесет години нагоре, оценката ти да бъде петнадесет сикъла, ако е мъж, и десет сикъла, ако е жена.</verse>
        <verse osisID='Lev.27.8'>Но ако човекът е по-беден, отколкото си го оценил, да се представи пред свещеника и свещеникът да го оцени. Свещеникът да го оцени според това, за колко стига ръката да плати на онзи, който е направил обрека.</verse>
        <verse osisID='Lev.27.9'>Ако обрекът Е за животно от онези, които се принасят на ГОСПОДА, всичко, което се дава на ГОСПОДА от тях, ще бъде свято.</verse>
        <verse osisID='Lev.27.10'>Да не се сменя и заменя, добро животно за лошо или лошо за добро; а ако някога се замени животно за животно, тогава и това, и замененото ще бъдат свети.</verse>
        <verse osisID='Lev.27.11'>Но ако обрекът е за някое нечисто животно, от онези, които не се принасят на ГОСПОДА, тогава да се представи животното пред свещеника</verse>
        <verse osisID='Lev.27.12'>и свещеникът да го оцени дали е добро, или лошо. Според твоята, на свещеника, оценка — така да бъде.</verse>
        <verse osisID='Lev.27.13'>Но ако човекът поиска да го откупи, върху твоята оценка да прибави една пета.</verse>
        <verse osisID='Lev.27.14'>Ако някой посвети къщата си да бъде свята на ГОСПОДА, свещеникът да я оцени дали е добра, или лоша. Както я оцени свещеникът, така да бъде.</verse>
        <verse osisID='Lev.27.15'>Но ако онзи, който я посвети, поиска да си откупи къщата, нека добави една пета към парите, на които си я оценил, и ще бъде негова.</verse>
        <verse osisID='Lev.27.16'>Ако някой посвети на ГОСПОДА част от нивата на притежанието си, оценката ти да бъде според семето, което може да се засее в нея; един кор ечемично семе да се оцени на петдесет сикъла сребро.</verse>
        <verse osisID='Lev.27.17'>Ако посвети нивата си от юбилейната година, да остане по твоята оценка.</verse>
        <verse osisID='Lev.27.18'>Но ако посвети нивата си след юбилея, свещеникът да му пресметне парите според годините, които остават до юбилейната година, и това да се приспадне от оценката ти.</verse>
        <verse osisID='Lev.27.19'>Но ако този, който е посветил нивата, поиска някога да я откупи, нека добави една пета към парите, на които си я оценил, и ще бъде негова.</verse>
        <verse osisID='Lev.27.20'>Но ако не откупи нивата или ако продаде нивата на друг, да не се откупува вече;</verse>
        <verse osisID='Lev.27.21'>и когато нивата се освободи в юбилея, ще бъде свята на ГОСПОДА като обречена нива — ще бъде притежание на свещеника.</verse>
        <verse osisID='Lev.27.22'>И ако някой посвети на ГОСПОДА нива, която е купил, която не е част от нивата на притежанието му,</verse>
        <verse osisID='Lev.27.23'>свещеникът да му пресметне цената й до юбилейната година според твоята оценка; и в същия ден да даде оцененото от теб като свято на ГОСПОДА.</verse>
        <verse osisID='Lev.27.24'>В юбилейната година нивата да се върне на онзи, от когото е била купена, на онзи, на когото земята се пада като притежание.</verse>
        <verse osisID='Lev.27.25'>И всички твои оценки да стават според сикъла на светилището; сикълът да е равен на двадесет гери.</verse>
        <verse osisID='Lev.27.26'>Само първородното между добитъка, което като първородно е на ГОСПОДА, него никой да не посвещава — било то говедо, или дребен добитък — на ГОСПОДА е.</verse>
        <verse osisID='Lev.27.27'>А ако е от нечистите животни, да се откупи според твоята оценка, като добави към нея петата й част; а ако не се откупува, да се продаде според твоята оценка.</verse>
        <verse osisID='Lev.27.28'>Но нищо обречено, което някой би обрекъл на ГОСПОДА от онова, което има, било то човек, или животно, или нива от притежанието си, нито да се продава, нито да се откупува — всяко обречено нещо е пресвято на ГОСПОДА.</verse>
        <verse osisID='Lev.27.29'>Никой обречен на проклятие човек да не се откупува — той трябва непременно да се умъртви.</verse>
        <verse osisID='Lev.27.30'>Всеки десятък от земята, било от посевите на земята, или от плода на дърветата, е на ГОСПОДА; той е свят на ГОСПОДА.</verse>
        <verse osisID='Lev.27.31'>Ако някой поиска да откупи нещо от десятъка си, да му добави петата част на цената му.</verse>
        <verse osisID='Lev.27.32'>И всеки десятък от едър и дребен добитък, от всичко, което при преброяване минава под тоягата, десятъкът да бъде свят на ГОСПОДА.</verse>
        <verse osisID='Lev.27.33'>Да не се изследва добро ли е, или лошо, и да не се заменя; а ако някога се замени, и това, и замененото ще бъдат свети; да не се откупува.</verse>
        <verse osisID='Lev.27.34'>Това са заповедите, които ГОСПОД заповяда на Мойсей за израилевите синове на Синайската планина.</verse>
      </chapter>
    </div></osisText>
</osis>