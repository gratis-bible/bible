<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='BulVeren' xml:lang='bg'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='BulVeren'>
        <title>Veren's Contemporary Bible</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>This is an updated version of the Bible, published by Konstantin Fotinov, Petko Slaveykov and Hristodul Sichan-Nikolov in 1871. This version is made by Veren LTD. All texts are collated with the originals. This module is part of the CDL Project. CDL Project aims to create an electronic library Bulgarian of biblical texts, commentaries and researches.</description>
        <publisher/>
        <type type='OSIS'>Bible</type>
        <identifier type='OSIS'>BulVeren</identifier>
        <source>http://bible.netbg.com/bible/versions/veren.zip</source>
        <language type='IETF'>bg</language>
        <relation/>
        <coverage>provide the bible to the nations of the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Kgs'>
      <chapter osisID='2Kgs.1'>
        <verse osisID='2Kgs.1.1'>След смъртта на Ахав Моав въстана против Израил.</verse>
        <verse osisID='2Kgs.1.2'>И Охозия падна през решетката на горната си стая в Самария и се разболя. И изпрати пратеници и им каза: Идете, допитайте се до акаронския бог Ваал-Зевув дали ще оздравея от тази болест.</verse>
        <verse osisID='2Kgs.1.3'>И Ангелът ГОСПОДЕН говори на тесвиеца Илия: Стани, иди да посрещнеш пратениците на самарийския цар и им кажи: Няма ли Бог в Израил, че отивате да се допитате до акаронския бог Ваал-Зевув?</verse>
        <verse osisID='2Kgs.1.4'>Затова, така казва ГОСПОД: От леглото, на което си се качил, няма да слезеш, а непременно ще умреш! И Илия отиде.</verse>
        <verse osisID='2Kgs.1.5'>И пратениците се върнаха при царя и той им каза: Защо се върнахте?</verse>
        <verse osisID='2Kgs.1.6'>А те му казаха: Един човек се изкачи насреща ни и ни каза: Идете, върнете се при царя, който ви е изпратил, и му кажете: Така казва ГОСПОД: Няма ли Бог в Израил, че пращаш да се допитат до акаронския бог Ваал-Зевув? Затова, няма да слезеш от леглото, на което си се качил, а непременно ще умреш.</verse>
        <verse osisID='2Kgs.1.7'>И той им каза: Какъв беше на вид човекът, който се изкачи насреща ви и ви каза тези думи?</verse>
        <verse osisID='2Kgs.1.8'>А те му отговориха: Беше с козинява дреха и препасан с кожен пояс около кръста си. А той каза: Това е тесвиецът Илия!</verse>
        <verse osisID='2Kgs.1.9'>Тогава царят прати при него един петдесетник с петдесетте му войници. Той се изкачи при него и ето, Илия седеше на върха на хълма. И му каза: Божи човече, царят казва: Слез!</verse>
        <verse osisID='2Kgs.1.10'>А Илия в отговор каза на петдесетника: Ако аз съм Божи човек, нека слезе огън от небето и нека пояде теб и петдесетте ти войници! И слезе огън от небето и пояде него и петдесетте му войници.</verse>
        <verse osisID='2Kgs.1.11'>И царят пак прати при него друг петдесетник с петдесетте му войници. И той проговори и му каза: Божи човече, така казва царят: Слез бързо!</verse>
        <verse osisID='2Kgs.1.12'>А Илия в отговор им каза: Ако аз съм Божи човек, нека слезе огън от небето и нека пояде теб и петдесетте ти войници! И Божият огън слезе от небето и пояде него и петдесетте му войници.</verse>
        <verse osisID='2Kgs.1.13'>И царят пак прати трети петдесетник с петдесетте му войници. И третият петдесетник се изкачи и дойде, и коленичи пред Илия, и го помоли, като му каза: Божи човече, моля те, нека бъде скъпоценен пред очите ти животът ми и животът на слугите ти, тези петдесет войници!</verse>
        <verse osisID='2Kgs.1.14'>Ето, огън слезе от небето и пояде първите двама петдесетници с петдесетте им войници; но сега, нека моят живот бъде скъпоценен пред очите ти!</verse>
        <verse osisID='2Kgs.1.15'>Тогава Ангелът ГОСПОДЕН каза на Илия: Слез с него, не се бой от него. И той стана и слезе с него при царя.</verse>
        <verse osisID='2Kgs.1.16'>И му каза: Така казва ГОСПОД: Понеже си изпратил посланици да се допитат до акаронския бог Ваал-Зевув — като че нямаше Бог в Израил, да се допиташ до Неговото слово — затова няма да слезеш от леглото, на което си се качил, а непременно ще умреш.</verse>
        <verse osisID='2Kgs.1.17'>И той умря според словото на ГОСПОДА, което Илия беше говорил. И вместо него се възцари Йорам във втората година на юдовия цар Йорам, сина на Йосафат, понеже Охозия нямаше син.</verse>
        <verse osisID='2Kgs.1.18'>И останалите дела, които Охозия извърши, не са ли записани в Книгата на летописите на израилевите царе?</verse>
      </chapter>
      <chapter osisID='2Kgs.2'>
        <verse osisID='2Kgs.2.1'>И когато ГОСПОД щеше да възнесе Илия на небето с вихрушка, Илия и Елисей си отидоха от Галгал.</verse>
        <verse osisID='2Kgs.2.2'>И Илия каза на Елисей: Моля те, остани тук, защото ГОСПОД ме прати до Ветил. А Елисей каза: Жив е ГОСПОД и жива душата ти — няма да те оставя! И слязоха във Ветил.</verse>
        <verse osisID='2Kgs.2.3'>И учениците на пророците, които бяха във Ветил, излязоха при Елисей и му казаха: Знаеш ли, че днес ГОСПОД ще вземе господаря ти над главата ти? А той каза: И аз зная. Мълчете!</verse>
        <verse osisID='2Kgs.2.4'>И Илия му каза: Елисей, моля те, остани тук, защото ГОСПОД ме прати в Ерихон. А той каза: Жив е ГОСПОД и жива душата ти — няма да те оставя! И дойдоха в Ерихон.</verse>
        <verse osisID='2Kgs.2.5'>И учениците на пророците, които бяха в Ерихон, дойдоха при Елисей и му казаха: Знаеш ли, че днес ГОСПОД ще вземе господаря ти над главата ти? А той отговори: И аз зная. Мълчете!</verse>
        <verse osisID='2Kgs.2.6'>И Илия му каза: Моля те, остани тук, защото ГОСПОД ме прати до Йордан. А той каза: Жив е ГОСПОД и жива душата ти — няма да те оставя! И така, отидоха и двамата.</verse>
        <verse osisID='2Kgs.2.7'>И петдесет мъже от учениците на пророците отидоха и застанаха срещу тях надалеч, а те двамата застанаха при Йордан.</verse>
        <verse osisID='2Kgs.2.8'>И Илия взе кожуха си и го сгъна, и удари по водата; и тя се раздели на едната и на другата страна, така че двамата преминаха по сухо.</verse>
        <verse osisID='2Kgs.2.9'>И когато преминаха, Илия каза на Елисей: Искай какво да ти сторя, преди да бъда отнет от теб. И Елисей каза: Моля те, нека бъде на мен двоен дял от духа ти!</verse>
        <verse osisID='2Kgs.2.10'>А той каза: Трудно нещо поиска ти! Ако ме видиш, когато бъда отнет от теб, ще ти бъде дадено; а ако не, няма да ти бъде дадено.</verse>
        <verse osisID='2Kgs.2.11'>И докато те още вървяха и разговаряха, като вървяха, ето, огнена колесница и огнени коне, които ги разделиха един от друг; и Илия се възнесе с вихрушка на небето.</verse>
        <verse osisID='2Kgs.2.12'>А Елисей видя и извика: Отче мой, отче мой! Колесница израилева и конница негова! И повече не го видя. И хвана дрехите си и ги разкъса на две части.</verse>
        <verse osisID='2Kgs.2.13'>И вдигна кожуха на Илия, който падна от него, върна се и застана на брега на Йордан.</verse>
        <verse osisID='2Kgs.2.14'>И взе кожуха на Илия, който падна от него, удари водата и каза: Къде е ГОСПОД, Бог на Илия? И удари водата и тя се раздели на едната и на другата страна, и Елисей премина.</verse>
        <verse osisID='2Kgs.2.15'>И когато учениците на пророците, които бяха отсреща в Ерихон, го видяха, казаха: Духът на Илия почива на Елисей! И дойдоха да го посрещнат и му се поклониха до земята.</verse>
        <verse osisID='2Kgs.2.16'>И му казаха: Ето сега, между слугите ти има петдесет силни мъже; моля те, нека отидат да потърсят господаря ти, да не би ГОСПОДНИЯТ Дух да го е отнесъл и да го е хвърлил на някоя планина или в някоя долина. А той каза: Не изпращайте.</verse>
        <verse osisID='2Kgs.2.17'>Но те настояваха пред него докато се засрами и каза: Изпратете. И така, те изпратиха петдесетте мъже и те търсиха три дни, но не го намериха.</verse>
        <verse osisID='2Kgs.2.18'>И се върнаха при него; а той беше останал в Ерихон и им каза: Не ви ли казах: Не отивайте?</verse>
        <verse osisID='2Kgs.2.19'>И градските мъже казаха на Елисей: Виж, моля те, местоположението на този град е добро, както вижда господарят ни, но водата е лоша и земята е безплодна.</verse>
        <verse osisID='2Kgs.2.20'>А той каза: Донесете ми ново блюдо и сложете в него сол. И му донесоха.</verse>
        <verse osisID='2Kgs.2.21'>И той излезе при извора на водата и хвърли солта в него, и каза: Така казва ГОСПОД: Изцелих тази вода; вече няма да има смърт и безплодие от нея!</verse>
        <verse osisID='2Kgs.2.22'>Така водата беше изцелена, както е и до днес, според словото, което говори Елисей.</verse>
        <verse osisID='2Kgs.2.23'>А от там той се изкачи във Ветил. И като се качваше по пътя, от града излязоха малки момчета и му се присмиваха, като му казваха: Качи се, плешива главо! Качи се, плешива главо!</verse>
        <verse osisID='2Kgs.2.24'>А той се огледа назад и ги видя, и ги прокле в ГОСПОДНОТО Име. И от гората излязоха две мечки и разкъсаха четиридесет и две деца от тях.</verse>
        <verse osisID='2Kgs.2.25'>И от там отиде на планината Кармил, а от там се върна в Самария.</verse>
      </chapter>
      <chapter osisID='2Kgs.3'>
        <verse osisID='2Kgs.3.1'>А в осемнадесетата година на юдовия цар Йосафат, Йорам, синът на Ахав, се възцари над Израил в Самария и царува дванадесет години.</verse>
        <verse osisID='2Kgs.3.2'>Той върши зло пред ГОСПОДА, но не както баща му и майка му, защото махна стълба на Ваал, който баща му беше направил.</verse>
        <verse osisID='2Kgs.3.3'>Но той беше привързан към греховете на Еровоам, сина на Нават, който въведе Израил в грях; не се отклони от тях.</verse>
        <verse osisID='2Kgs.3.4'>А моавският цар Миса имаше стада и даваше данък на израилевия цар сто хиляди агнета и сто хиляди овни с вълната им.</verse>
        <verse osisID='2Kgs.3.5'>И когато Ахав умря, моавският цар въстана против израилевия цар.</verse>
        <verse osisID='2Kgs.3.6'>И цар Йорам излезе в онова време от Самария и преброи целия Израил.</verse>
        <verse osisID='2Kgs.3.7'>И отиде и изпрати до юдовия цар Йосафат да кажат: Моавският цар въстана против мен. Ще дойдеш ли с мен на бой против Моав? И той каза: Ще се изкача. Аз съм като теб, моят народ — като твоя народ, моите коне — както твоите коне.</verse>
        <verse osisID='2Kgs.3.8'>И каза: По кой път да се изкачим? А той отговори: По пътя за пустинята Едом.</verse>
        <verse osisID='2Kgs.3.9'>И така, израилевият цар, юдовият цар и едомският цар излязоха и обиколиха седем дни път; и нямаше вода за войската и за добитъка, който беше с тях.</verse>
        <verse osisID='2Kgs.3.10'>Тогава израилевият цар каза: Уви! ГОСПОД свика тези трима царе, за да ги предаде в ръката на Моав!</verse>
        <verse osisID='2Kgs.3.11'>А Йосафат каза: Няма ли тук ГОСПОДЕН пророк, за да се допитаме до ГОСПОДА чрез него? И един от слугите на израилевия цар в отговор каза: Тук е Елисей, синът на Сафат, който поливаше вода на ръцете на Илия.</verse>
        <verse osisID='2Kgs.3.12'>И Йосафат каза: ГОСПОДНОТО слово е с него. И израилевият цар и Йосафат, и едомският цар слязоха при него.</verse>
        <verse osisID='2Kgs.3.13'>А Елисей каза на израилевия цар: Какво има между мен и теб? Иди при пророците на баща си и при пророците на майка си. А израилевият цар му каза: Не, защото ГОСПОД свика тези трима царе за да ги предаде в ръката на Моав!</verse>
        <verse osisID='2Kgs.3.14'>А Елисей каза: Жив е ГОСПОД на Войнствата, пред когото стоя — наистина, ако не почитах присъствието на юдовия цар Йосафат, нямаше нито да те погледна, нито да те видя!</verse>
        <verse osisID='2Kgs.3.15'>Но сега, доведете ми един свирач. И като свиреше свирачът, ГОСПОДНАТА ръка беше върху него.</verse>
        <verse osisID='2Kgs.3.16'>И той каза: Така говори ГОСПОД: Направете в тази долина трап до трап,</verse>
        <verse osisID='2Kgs.3.17'>защото така казва ГОСПОД: Няма да видите вятър и няма да видите дъжд, но пак тази долина ще се напълни с вода и ще пиете, вие, стадата ви и добитъка ви.</verse>
        <verse osisID='2Kgs.3.18'>Но и това е малко нещо в очите на ГОСПОДА — Той ще предаде и Моав в ръката ви.</verse>
        <verse osisID='2Kgs.3.19'>И ще превземете всеки укрепен град и всеки избран град, ще повалите всички добри дървета, ще запушите всички водни извори и ще опустошите с камъни всяко добро парче земя.</verse>
        <verse osisID='2Kgs.3.20'>И на сутринта, по времето, когато се принася приносът, ето, от едомския път дойде вода и земята се напълни с вода.</verse>
        <verse osisID='2Kgs.3.21'>А като всичките моавци чуха, че царете се изкачили да се бият с тях, се събраха — от всеки, който можеше да опасва меч, и нагоре — и застанаха на границата.</verse>
        <verse osisID='2Kgs.3.22'>И като станаха рано сутринта и слънцето изгря над водата, моавците видяха водата отсреща червена като кръв и казаха:</verse>
        <verse osisID='2Kgs.3.23'>Това е кръв! Сигурно царете са се били помежду си и са избили едни други. И сега, на плячката, Моаве!</verse>
        <verse osisID='2Kgs.3.24'>Но когато дойдоха в израилевия стан, Израил стана и разби моавците, така че те побягнаха пред тях. И те навлязоха в земята им и избиваха моавците.</verse>
        <verse osisID='2Kgs.3.25'>И сринаха градовете и на всяко добро парче земя хвърлиха всеки камъка си и ги напълниха, запушиха всички водни извори и повалиха всички добри дървета. Само камъните на Кир-Аресет устояха, но хвърлячите с прашки го заобиколиха и го обстрелваха.</verse>
        <verse osisID='2Kgs.3.26'>И когато моавският цар видя, че битката се засилваше против него, си взе седемстотин мечоносци, за да пробият път до едомския цар, но не можаха.</verse>
        <verse osisID='2Kgs.3.27'>Тогава той взе първородния си син, който щеше да се възцари вместо него, и го принесе във всеизгаряне на стената. И дойде голям гняв срещу Израил. И те се оттеглиха от него и се върнаха в земята си.</verse>
      </chapter>
      <chapter osisID='2Kgs.4'>
        <verse osisID='2Kgs.4.1'>И една жена от жените на учениците на пророците извика към Елисей и каза: Слугата ти, мъжът ми, умря; а ти знаеш, че слугата ти се боеше от ГОСПОДА; и заемодавецът дойде да си вземе двамата ми сина за роби.</verse>
        <verse osisID='2Kgs.4.2'>И Елисей й каза: Какво да направя за теб? Кажи ми какво имаш вкъщи? А тя каза: Слугинята ти няма нищо вкъщи освен един съд с маслинено масло.</verse>
        <verse osisID='2Kgs.4.3'>И той й каза: Иди, поискай отвън съдове от всичките си съседи, празни съдове, вземи не малко!</verse>
        <verse osisID='2Kgs.4.4'>После влез и затвори вратата зад себе си и зад синовете си, и наливай от маслото във всички тези съдове, и което е пълно, го слагай настрана.</verse>
        <verse osisID='2Kgs.4.5'>И тя си отиде от него и затвори вратата зад себе си и зад синовете си. И те й подаваха съдовете, а тя наливаше.</verse>
        <verse osisID='2Kgs.4.6'>И като се напълниха съдовете, тя каза на един от синовете си: Донеси ми още един съд. А той й каза: Няма друг съд. И маслото престана.</verse>
        <verse osisID='2Kgs.4.7'>И тя дойде и разказа на Божия човек. И той каза: Иди, продай маслото и плати дълга си, и живей с останалото, ти и синовете ти.</verse>
        <verse osisID='2Kgs.4.8'>И един ден Елисей отиде в Сунам. И там имаше една богата жена и тя го принуди да яде хляб. И колкото пъти минаваше оттам, той се отбиваше, за да яде хляб.</verse>
        <verse osisID='2Kgs.4.9'>И тя каза на мъжа си: Ето сега, разбирам, че този, който постоянно наминава у нас, е свят Божи човек.</verse>
        <verse osisID='2Kgs.4.10'>Моля те, нека направим една малка горна стаичка на стената и да му сложим в нея легло и маса, и стол, и светилник, за да се отбива там, когато идва при нас.</verse>
        <verse osisID='2Kgs.4.11'>И един ден той дойде там и се отби в стаичката, и спа там.</verse>
        <verse osisID='2Kgs.4.12'>И каза на слугата си Гиезий: Повикай тази сунамка. И той я повика и тя застана пред него.</verse>
        <verse osisID='2Kgs.4.13'>И той каза на Гиезий: Кажи й сега: Ето, ти си положила всички тези грижи за нас. Какво да направим за теб? Искаш ли да се говори за теб на царя или на военачалника? А тя отговори: Аз живея сред своя народ.</verse>
        <verse osisID='2Kgs.4.14'>И той каза: Какво тогава да направим за нея? А Гиезий отговори: Виж, тя няма син, а мъжът й е стар.</verse>
        <verse osisID='2Kgs.4.15'>И той каза: Повикай я. И той я повика и тя застана при вратата.</verse>
        <verse osisID='2Kgs.4.16'>И Елисей й каза: Догодина по това време ще имаш син в обятията си. А тя каза: Не, господарю мой, Божи човече, не лъжи слугинята си!</verse>
        <verse osisID='2Kgs.4.17'>И жената забременя и роди син на другата година по това време, което й беше казал Елисей.</verse>
        <verse osisID='2Kgs.4.18'>И когато детето порасна, един ден излезе при баща си при жетварите.</verse>
        <verse osisID='2Kgs.4.19'>И каза на баща си: Главата ми! Главата ми! А той каза на слугата: Занеси го при майка му.</verse>
        <verse osisID='2Kgs.4.20'>И той го взе и го занесе при майка му; и детето седя на коленете й до пладне и умря.</verse>
        <verse osisID='2Kgs.4.21'>И тя се качи и го положи на леглото на Божия човек, затвори вратата след него и излезе.</verse>
        <verse osisID='2Kgs.4.22'>И повика мъжа си и каза: Моля те, изпрати ми един от слугите и една от магариците и аз ще изтичам при Божия човек и ще се върна.</verse>
        <verse osisID='2Kgs.4.23'>А той каза: Защо ще ходиш днес при него? Не е нито новолуние, нито събота. А тя каза: Бъди спокоен.</verse>
        <verse osisID='2Kgs.4.24'>И оседла магарицата и каза на слугата си: Карай бързо! Не забавяй язденето заради мен, освен ако не ти заповядам!</verse>
        <verse osisID='2Kgs.4.25'>И така отиде и дойде при Божия човек на планината Кармил. А когато Божият човек я видя отдалеч, каза на слугата си Гиезий: Ето, това там е сунамката!</verse>
        <verse osisID='2Kgs.4.26'>Изтичай, моля те, да я посрещнеш и й кажи: Добре ли си? Добре ли е мъжът ти? Добре ли е детето? А тя отговори: Добре.</verse>
        <verse osisID='2Kgs.4.27'>И дойде при Божия човек на планината и се хвана за краката му, а Гиезий се приближи, за да я отблъсне. Но Божият човек каза: Остави я, защото душата й е преогорчена в нея, а ГОСПОД е скрил причината от мен и не ми я е изявил.</verse>
        <verse osisID='2Kgs.4.28'>А тя каза: Искала ли съм син от господаря си? Не казах ли: Не ме лъжи?</verse>
        <verse osisID='2Kgs.4.29'>Тогава Елисей каза на Гиезий: Препаши слабините си и вземи тоягата ми в ръка, и иди. Ако срещнеш някого, не го поздравявай и ако някой те поздрави, не му отговаряй. И положи тоягата ми върху лицето на момчето.</verse>
        <verse osisID='2Kgs.4.30'>А майката на детето каза: Жив е ГОСПОД и жива душата ти — няма да те оставя! Тогава той стана и отиде след нея.</verse>
        <verse osisID='2Kgs.4.31'>А Гиезий беше отишъл пред тях и беше положил тоягата върху лицето на момчето, но нямаше нито глас, нито слушане. И той се върна да го посрещне и му съобщи и каза: Момчето не се събуди.</verse>
        <verse osisID='2Kgs.4.32'>И когато Елисей влезе в къщата, ето, момчето умряло, положено на леглото му.</verse>
        <verse osisID='2Kgs.4.33'>И той влезе и затвори вратата зад тях двамата, и се помоли на ГОСПОДА.</verse>
        <verse osisID='2Kgs.4.34'>После се качи на леглото и легна върху детето и сложи устата си върху неговата уста и очите си върху неговите очи, и ръцете си върху неговите ръце, и се простря върху него. И тялото на детето се стопли.</verse>
        <verse osisID='2Kgs.4.35'>После се върна и отиде веднъж насам и веднъж натам в къщата, и пак се качи и се простря върху него. И момчето кихна седем пъти и момчето отвори очите си.</verse>
        <verse osisID='2Kgs.4.36'>И той извика Гиезий и каза: Повикай тази сунамка. И той я повика и когато влезе при него, й каза: Вземи сина си.</verse>
        <verse osisID='2Kgs.4.37'>И тя дойде, падна в краката му и се поклони до земята, и взе сина си и излезе.</verse>
        <verse osisID='2Kgs.4.38'>А Елисей се върна в Галгал. А в земята имаше глад. И учениците на пророците седяха пред него. И той каза на слугата си: Сложи големия котел и сготви ядене за учениците на пророците.</verse>
        <verse osisID='2Kgs.4.39'>И един излезе на полето да набере зеленище, и като намери диво растение, набра от него диви тиквички, и напълни дрехата си. И като се върна, ги наряза в котела с яденето, понеже не знаеха, че са отровни.</verse>
        <verse osisID='2Kgs.4.40'>После сипаха на мъжете да ядат. А като ядоха от яденето, извикаха и казаха: Божи човече, смърт има в котела! И не можеха да ядат от него.</verse>
        <verse osisID='2Kgs.4.41'>А той каза: Тогава донесете брашно. И като го хвърли в котела, каза: Сипи на хората да ядат. И в котела нямаше вече нищо вредно.</verse>
        <verse osisID='2Kgs.4.42'>И дойде един човек от Ваалсалиса и донесе на Божия човек хляб от първите плодове, двадесет ечемични хляба и пресни житни класове в торбата си. И той каза: Дай на хората да ядат.</verse>
        <verse osisID='2Kgs.4.43'>А слугата му каза: Как да сложа това пред сто души? А той каза: Дай на хората да ядат, защото така казва ГОСПОД: Ще ядат и ще остане излишък.</verse>
        <verse osisID='2Kgs.4.44'>Тогава той сложи пред тях и ядоха, и остана излишък, според словото на ГОСПОДА.</verse>
      </chapter>
      <chapter osisID='2Kgs.5'>
        <verse osisID='2Kgs.5.1'>А Нееман, военачалникът на арамейския цар, беше голям човек пред господаря си и почитан, понеже чрез него ГОСПОД беше дал избавление на Арам. Той беше силен и храбър човек, но беше прокажен.</verse>
        <verse osisID='2Kgs.5.2'>И арамейците бяха излезли на чети и бяха отвели в плен от израилевата земя едно младо момиче, и то слугуваше на жената на Нееман.</verse>
        <verse osisID='2Kgs.5.3'>И каза на господарката си: Ако беше господарят ми при пророка, който е в Самария, той би го изцелил от проказата му!</verse>
        <verse osisID='2Kgs.5.4'>Тогава Нееман влезе и съобщи на господаря си и каза: Така и така каза момичето, което е от израилевата земя.</verse>
        <verse osisID='2Kgs.5.5'>И арамейският цар каза: Стани, иди, и ще пратя писмо до израилевия цар. И той отиде и взе със себе си десет таланта сребро, шест хиляди сикъла злато и десет премени дрехи.</verse>
        <verse osisID='2Kgs.5.6'>И занесе писмото на израилевия цар, а то гласеше: Като пристигне това писмо до теб, ето с него изпращам до теб слугата си Нееман, за да го изцелиш от проказата му.</verse>
        <verse osisID='2Kgs.5.7'>А израилевият цар, като прочете писмото, раздра дрехите си и каза: Бог ли съм аз, да умъртвявам и да съживявам, че този праща до мен да изцеля човек от проказата му? Ето сега, моля ви, разсъдете и вижте че търси повод срещу мен!</verse>
        <verse osisID='2Kgs.5.8'>А когато Божият човек Елисей чу, че израилевият цар раздрал дрехите си, прати до царя да кажат: Защо си раздрал дрехите си? Нека дойде сега при мен, и ще познае, че има пророк в Израил.</verse>
        <verse osisID='2Kgs.5.9'>И Нееман дойде с конете си и с колесниците си и застана при входа на къщата на Елисей.</verse>
        <verse osisID='2Kgs.5.10'>И Елисей изпрати до него пратеник да каже: Иди и се изкъпи седем пъти в Йордан, и месата ти ще се възвърнат и ще се очистиш.</verse>
        <verse osisID='2Kgs.5.11'>А Нееман се разгневи и си отиде, като каза: Ето, аз мислех, че той непременно ще излезе при мен, ще застане и ще призове Името на ГОСПОДА, своя Бог, ще помаха ръката си над мястото и така ще изцели прокажения.</verse>
        <verse osisID='2Kgs.5.12'>Авана и Фарфар, реките на Дамаск, не са ли по-добри от всичките води на Израил? Не мога ли да се изкъпя в тях и да се очистя? И той се обърна и си отиде яростен.</verse>
        <verse osisID='2Kgs.5.13'>Тогава слугите му се приближиха и му говориха, и казаха: Татко мой, ако ти беше поръчал пророкът нещо голямо, не би ли го извършил? Колко повече, като ти каза: Окъпи се и ще бъдеш чист!</verse>
        <verse osisID='2Kgs.5.14'>Тогава той слезе и се потопи седем пъти в Йордан според думата на Божия човек. И месата му се възвърнаха като месата на малко момче и се очисти.</verse>
        <verse osisID='2Kgs.5.15'>Тогава той се върна при Божия човек с цялата си свита и дойде, и застана пред него, и каза: Ето, сега разбрах, че няма Бог по цялата земя освен в Израил. И сега, моля те, приеми подарък от слугата си!</verse>
        <verse osisID='2Kgs.5.16'>А той каза: Жив е ГОСПОД, пред когото стоя — няма да приема! И той го принуждаваше да приеме, но Елисей отказа.</verse>
        <verse osisID='2Kgs.5.17'>Тогава Нееман каза: Ако не, то моля те, нека се даде на слугата ти товарът на две мулета от тази пръст; защото слугата ти няма вече да принася нито всеизгаряне, нито жертва на други богове освен на ГОСПОДА.</verse>
        <verse osisID='2Kgs.5.18'>И ГОСПОД да прости това нещо на слугата ти, ако, когато господарят ми влиза в храма на Римон, за да се поклони там, и се подпира на ръката ми, и аз се навеждам в храма на Римон. Когато се навеждам в храма на Римон, ГОСПОД да прости това нещо на слугата ти!</verse>
        <verse osisID='2Kgs.5.19'>И му каза: Иди си с мир. И така, той си отиде от него на известно разстояние.</verse>
        <verse osisID='2Kgs.5.20'>Тогава Гиезий, слугата на Божия човек Елисей, си каза: Ето, господарят ми пощади този арамеец Нееман и не взе от ръката му това, което беше донесъл. Жив е ГОСПОД — аз ще го настигна и ще взема нещо от него!</verse>
        <verse osisID='2Kgs.5.21'>И така, Гиезий се затича след Нееман. А Нееман, като видя, че тича след него, скочи от колесницата да го посрещне и каза: Добре ли сте?</verse>
        <verse osisID='2Kgs.5.22'>Той каза: Добре. Господарят ми ме прати да кажа: Ето, тъкмо сега дойдоха у мен от хълмистата земя на Ефрем двама младежи от учениците на пророците. Моля те, дай за тях един талант сребро и две премени дрехи.</verse>
        <verse osisID='2Kgs.5.23'>А Нееман каза: Благоволи да вземеш два таланта! И като го принуди, върза двата таланта сребро в две торбички заедно с две премени дрехи и ги натовари на двама от слугите си и те ги носеха пред него.</verse>
        <verse osisID='2Kgs.5.24'>А когато стигна до хълма, той ги взе от ръцете им и ги скри в къщата. И пусна мъжете и те си отидоха.</verse>
        <verse osisID='2Kgs.5.25'>После влезе и застана пред господаря си. И Елисей му каза: Откъде идваш, Гиезий? А той каза: Слугата ти не е ходил никъде.</verse>
        <verse osisID='2Kgs.5.26'>И Елисей му каза: Не отиде ли сърцето ми с теб, когато човекът се върна от колесницата си, за да те посрещне? Време ли е да вземаш пари и да вземаш дрехи, и маслини, и лозя, и овце, и говеда, и слуги, и слугини?</verse>
        <verse osisID='2Kgs.5.27'>Затова проказата на Нееман ще се залепи за теб и за потомството ти до века. И той излезе от присъствието му прокажен, бял като сняг.</verse>
      </chapter>
      <chapter osisID='2Kgs.6'>
        <verse osisID='2Kgs.6.1'>И учениците на пророците казаха на Елисей: Ето сега, мястото, къде��о живеем пред теб, е тясно за нас.</verse>
        <verse osisID='2Kgs.6.2'>Молим те, нека отидем до Йордан и да вземем оттам всеки по една греда, и да си построим там място, където да живеем. И той каза: Идете.</verse>
        <verse osisID='2Kgs.6.3'>А един от тях каза: Благоволи, моля те, да дойдеш и ти със слугите си. И той каза: Ще дойда.</verse>
        <verse osisID='2Kgs.6.4'>И той отиде с тях. И като стигнаха до Йордан, сякоха дървета.</verse>
        <verse osisID='2Kgs.6.5'>А когато един от тях сечеше греда, желязото падна във водата. И той извика и каза: Ах, господарю мой! То беше взето назаем!</verse>
        <verse osisID='2Kgs.6.6'>А Божият човек каза: Къде падна? И той му показа мястото. Тогава той отсече едно дръвце и го хвърли там, и желязото изплува.</verse>
        <verse osisID='2Kgs.6.7'>И каза: Вземи си го. И той протегна ръка и го взе.</verse>
        <verse osisID='2Kgs.6.8'>А арамейският цар воюваше против Израил. И се посъветва със слугите си и каза: На това и това място ще разположа стана си.</verse>
        <verse osisID='2Kgs.6.9'>Тогава Божият човек прати до израилевия цар да кажат: Пази се да не минеш през това място, защото арамейците са слезли там!</verse>
        <verse osisID='2Kgs.6.10'>И израилевият цар изпрати до мястото, за което Божият човек му каза и го предупреди, и внимаваше. Това стана не веднъж, нито два пъти.</verse>
        <verse osisID='2Kgs.6.11'>И сърцето на арамейския цар се смути от това нещо и той свика слугите си и им каза: Няма ли да ми кажете кой от нашите е за израилевия цар?</verse>
        <verse osisID='2Kgs.6.12'>А един от слугите му каза: Никой, господарю мой, царю, но Елисей, пророкът, който е в Израил, съобщава на израилевия цар думите, които говориш в спалнята си.</verse>
        <verse osisID='2Kgs.6.13'>И той каза: Идете, разберете къде е, за да пратя да го заловят. И му съобщиха и казаха: Ето, в Дотан е.</verse>
        <verse osisID='2Kgs.6.14'>Тогава той изпрати там коне, колесници и голяма войска, които дойдоха през нощта и обградиха града.</verse>
        <verse osisID='2Kgs.6.15'>И на сутринта, когато слугата на Божия човек стана и излезе, ето, войска с коне и колесници беше обградила града. И слугата му му каза: Ах, господарю мой! Какво ще правим?</verse>
        <verse osisID='2Kgs.6.16'>А той отговори: Не бой се, защото онези, които са с нас, са повече от онези, които са с тях.</verse>
        <verse osisID='2Kgs.6.17'>И Елисей се помоли и каза: Моля Те, ГОСПОДИ, отвори му очите, за да види! И ГОСПОД отвори очите на слугата и той видя, и ето, хълмът беше пълен с огнени коне и колесници около Елисей.</verse>
        <verse osisID='2Kgs.6.18'>И когато арамейците слязоха към него, Елисей се помоли на ГОСПОДА и каза: Моля Те, порази този народ със слепота! И Той ги порази със слепота, както каза Елисей.</verse>
        <verse osisID='2Kgs.6.19'>Тогава Елисей им каза: Не е това пътят и не е това градът. Елате след мен и ще ви заведа при човека, когото търсите. И ги отведе в Самария.</verse>
        <verse osisID='2Kgs.6.20'>И когато стигнаха в Самария, Елисей каза: ГОСПОДИ, отвори очите на тези, за да видят! И ГОСПОД отвори очите им и видяха, и ето, бяха сред Самария.</verse>
        <verse osisID='2Kgs.6.21'>А когато ги видя, израилевият цар каза на Елисей: Да ги избия ли? Да ги избия ли, отче мой?</verse>
        <verse osisID='2Kgs.6.22'>А той отговори: Не ги избивай. Би ли избил онези, които би пленил с меча си и с лъка си? Сложи им хляб и вода, за да ядат и пият, и нека отидат при господаря си.</verse>
        <verse osisID='2Kgs.6.23'>И той им приготви голямо пиршество и те ядоха и пиха. После ги пусна и отидоха при господаря си. И арамейските чети не дойдоха повече в израилевата земя.</verse>
        <verse osisID='2Kgs.6.24'>А след това арамейският цар Венадад събра цялата си войска и се изкачи и обсади Самария.</verse>
        <verse osisID='2Kgs.6.25'>И в Самария настана голям глад. И ето, обсаждаха я, докато една магарешка глава се продаваше за осемдесет сребърни сикъла, а четвърт кав гълъбова тор — за пет сребърни сикъла.</verse>
        <verse osisID='2Kgs.6.26'>И когато израилевият цар минаваше по стената, една жена извика към него и каза: Помогни, господарю мой, царю!</verse>
        <verse osisID='2Kgs.6.27'>А той каза: Ако ГОСПОД не ти помогне, откъде ще ти помогна аз? От хармана ли, или от лина?</verse>
        <verse osisID='2Kgs.6.28'>И царят й каза: Какво ти е? А тя отговори: Тази жена ми каза: Дай твоя син да го изядем днес, а утре ще изядем моя син.</verse>
        <verse osisID='2Kgs.6.29'>И така, сварихме моя син и го изядохме. А на следващия ден й казах: Дай твоя син да го изядем — а тя скри сина си!</verse>
        <verse osisID='2Kgs.6.30'>И като чу царят думите на жената, раздра дрехите си; и като минаваше по стената, народът видя, и ето, отдолу имаше вретище на тялото му.</verse>
        <verse osisID='2Kgs.6.31'>И каза: Така да ми направи Бог и така да прибави, ако главата на Елисей, сина на Сафат, остане на него днес!</verse>
        <verse osisID='2Kgs.6.32'>А Елисей седеше в къщата си и старейшините седяха с него. И царят изпрати пред себе си един човек, но преди пратеникът да стигне при него, Елисей каза на старейшините: Виждате ли как този син на убиец прати да ми отнемат главата? Гледайте, щом дойде пратеникът, затворете вратата и го спрете при вратата. Тропотът на краката на господаря му не е ли след него?</verse>
        <verse osisID='2Kgs.6.33'>И докато още говореше с тях, ето, пратеникът слезе при него и каза: Ето, това зло е от ГОСПОДА. За какво още да се надявам на ГОСПОДА?</verse>
      </chapter>
      <chapter osisID='2Kgs.7'>
        <verse osisID='2Kgs.7.1'>Тогава Елисей каза: Слушайте ГОСПОДНОТО слово! Така казва ГОСПОД: Утре по това време при портата на Самария една мяра пшенично брашно ще се продава за един сикъл и две мери ечемик — за един сикъл.</verse>
        <verse osisID='2Kgs.7.2'>А сановникът, на чиято ръка се подпираше царят, отговори на Божия човек и каза: Ето, и прозорци ако би направил ГОСПОД на небето, би ли могло да стане това нещо? А той каза: Ето, ще видиш с очите си, но няма да ядеш от него.</verse>
        <verse osisID='2Kgs.7.3'>А във входа на портата имаше четирима прокажени и те си казаха един на друг: Защо да седим тук, докато умрем?</verse>
        <verse osisID='2Kgs.7.4'>Ако речем да влезем в града, в града е глад и ще умрем там, а ако седим тук, пак ще умрем. Елате сега, нека преминем в арамейския стан. Ако ни оставят живи, ще живеем, а ако ни убият, ще умрем.</verse>
        <verse osisID='2Kgs.7.5'>И така, на мръкване станаха да отидат към арамейския стан. И когато стигнаха до края на арамейския стан, ето, там нямаше никой.</verse>
        <verse osisID='2Kgs.7.6'>Защото Господ беше направил да се чуе в стана на арамейците тропот от колесници и тропот от коне, тропот от голяма войска, и те си бяха казали един на друг: Ето, израилевият цар е наел против нас хетейските царе и египетските царе, за да дойдат върху нас.</verse>
        <verse osisID='2Kgs.7.7'>Затова бяха станали и побягнали в полумрака. Бяха оставили шатрите си, конете си и магаретата си, целия стан, както си беше, и бяха побягнали за живота си.</verse>
        <verse osisID='2Kgs.7.8'>И когато тези прокажени стигнаха до края на стана, влязоха в една шатра и ядоха и пиха, и взеха оттам сребро, злато и дрехи, и отидоха и ги скриха. После се върнаха, влязоха в друга шатра, взеха и оттам и отидоха, и скриха и тях.</verse>
        <verse osisID='2Kgs.7.9'>Тогава си казаха помежду си: Ние не правим добре. Този ден е ден на добри вести, а ние мълчим; ако чакаме докато съмне, вината ще ни постигне. Нека сега да отидем да съобщим това на царския дом.</verse>
        <verse osisID='2Kgs.7.10'>И така, дойдоха и извикаха градския вратар, и съобщиха и казаха: Отидохме в стана на арамейците, и ето, там нямаше нито човек, нито човешки глас, само коне вързани и магарета вързани, и шатрите както са си били.</verse>
        <verse osisID='2Kgs.7.11'>И извикаха вратарите и съобщиха това вътре в царския дом.</verse>
        <verse osisID='2Kgs.7.12'>А царят стана през нощта и каза на слугите си: Ще ви кажа какво ни направиха арамейците. Те знаят, че сме гладни, и затова са излезли от стана, за да се скрият по полето, като си казват: Когато излязат от града, ще ги заловим живи и ще влезем в града.</verse>
        <verse osisID='2Kgs.7.13'>А един от слугите му в отговор каза: Моля те, нека вземат пет от останалите коне, които са оцелели вътре. Ето с тях ще стане като с цялото израилево множество, което е оцеляло вътре; ето, с тях ще стане като с цялото израилево множество, което се довършва! Нека пратим да видим!</verse>
        <verse osisID='2Kgs.7.14'>И така, взеха две колесници с коне и царят ги изпрати след арамейската войска и каза: Идете и вижте.</verse>
        <verse osisID='2Kgs.7.15'>И отидоха след тях до Йордан; и ето, целият път беше осеян с дрехи и вещи, които арамейците бяха хвърлили в бързането си. И пратениците се върнаха и разказаха това на царя.</verse>
        <verse osisID='2Kgs.7.16'>Тогава народът излезе и разграби стана на арамейците. И една мяра пшенично брашно се продаваше за един сикъл, а две мери ечемик — за един сикъл, според словото на ГОСПОДА.</verse>
        <verse osisID='2Kgs.7.17'>А царят постави сановника, на чиято ръка се подпираше, да пази портата, но народът го стъпка в портата и той умря, както беше казал Божият човек, който говори, когато царят слезе при него.</verse>
        <verse osisID='2Kgs.7.18'>Защото, когато Божият човек говори на царя, като каза: Утре по това време в самарийската порта две мери ечемик ще се подават за един сикъл и една мяра пшеничено брашно за един сикъл,</verse>
        <verse osisID='2Kgs.7.19'>сановникът отговори на Божия човек и каза: Ето, и прозорци ако би направил ГОСПОД на небето, би ли могло да стане такова нещо? А той каза: Ето, ще видиш с очите си, но няма да ядеш от него.</verse>
        <verse osisID='2Kgs.7.20'>И така му се случи — народът го стъпка в портата и умря.</verse>
      </chapter>
      <chapter osisID='2Kgs.8'>
        <verse osisID='2Kgs.8.1'>А Елисей беше говорил на жената, чийто син беше съживил, и й беше казал: Стани и иди, ти и домът ти, и пребивавай където можеш да пребиваваш, защото ГОСПОД е повикал глада и той ще дойде на земята за седем години.</verse>
        <verse osisID='2Kgs.8.2'>И жената беше станала и беше постъпила според думите на Божия човек, и беше отишла, тя и домът й, и беше пребивавала седем години във филистимската земя.</verse>
        <verse osisID='2Kgs.8.3'>А в края на седемте години жената се върна от филистимската земя. И излезе да вика към царя за къщата си и за нивите си.</verse>
        <verse osisID='2Kgs.8.4'>А царят точно говореше с Гиезий, слугата на Божия човек, и казваше: Моля те, разкажи ми всичките велики неща, които Елисей е извършил.</verse>
        <verse osisID='2Kgs.8.5'>И когато разказваше на царя как беше съживил мъртвия, ето че жената, чийто син беше съживил, извика към царя за къщата си и за нивите си. Тогава Гиезий каза: Господарю мой, царю, тази е жената и този е синът й, когото Елисей съживи!</verse>
        <verse osisID='2Kgs.8.6'>И царят попита жената и тя му разказа. Тогава царят й определи един чиновник и каза: Върни всичко, което е било нейно, и цялата реколта на нивите й от деня, когато е напуснала страната до сега.</verse>
        <verse osisID='2Kgs.8.7'>И Елисей отиде в Дамаск. А арамейският цар Венадад беше болен. И му съобщиха и казаха: Божият човек дойде тук.</verse>
        <verse osisID='2Kgs.8.8'>И царят каза на Азаил: Вземи със себе си подарък и иди, посрещни Божия човек и се допитай чрез него до ГОСПОДА и кажи: Ще оздравея ли от тази болест?</verse>
        <verse osisID='2Kgs.8.9'>И Азаил отиде да го посрещне и взе със себе си подарък от всяко благо на Дамаск, четиридесет камилски товара, и дойде и застана пред него, и каза: Синът ти Венадад, арамейският цар, ме прати при теб и казва: Ще оздравея ли от тази болест?</verse>
        <verse osisID='2Kgs.8.10'>И Елисей му каза: Иди, кажи му: Непременно ще оздравееш. Но ГОСПОД ми откри, че непременно ще умре.</verse>
        <verse osisID='2Kgs.8.11'>И втренчи поглед в Азаил, без да мръдне, докато той се засрами. И Божият човек заплака.</verse>
        <verse osisID='2Kgs.8.12'>А Азаил каза: Защо плаче господарят ми? И той отговори: Защото зная колко зло ще сториш на израилевите синове — укрепленията им ще предадеш на огън, младежите им ще избиеш с меч, децата им ще смажеш и бременните им жени ще разпориш.</verse>
        <verse osisID='2Kgs.8.13'>И Азаил каза: Но какво е слугата ти — куче — че да извърши това голямо нещо? И Елисей отговори: ГОСПОД ми показа, че ти ще царуваш над Арам.</verse>
        <verse osisID='2Kgs.8.14'>И той си отиде от Елисей и дойде при господаря си и той му каза: Какво ти каза Елисей? А той му отговори: Каза ми, че непременно ще оздравееш.</verse>
        <verse osisID='2Kgs.8.15'>А на другия ден взе завивката, натопи я във вода и я разпростря върху лицето му, така че той умря. И Азаил се възцари вместо него.</verse>
        <verse osisID='2Kgs.8.16'>И в петата година на израилевия цар Йорам, сина на Ахав, когато Йосафат беше цар на Юда, се възцари Йорам, синът на юдовия цар Йосафат.</verse>
        <verse osisID='2Kgs.8.17'>Той беше на тридесет и две години, когато се възцари, и царува осем години в Ерусалим.</verse>
        <verse osisID='2Kgs.8.18'>И той ходи в пътя на израилевите царе, както постъпваше домът на Ахав, защото жена му беше дъщеря на Ахав. И той върши зло пред ГОСПОДА.</verse>
        <verse osisID='2Kgs.8.19'>Но ГОСПОД не поиска да изтреби Юда заради слугата Си Давид, както му беше обещал, че ще даде светилник на него и на синовете му завинаги.</verse>
        <verse osisID='2Kgs.8.20'>В неговите дни Едом отстъпи изпод ръката на Юда и си постави свой цар.</verse>
        <verse osisID='2Kgs.8.21'>И Йорам отиде към Саир и с него всичките колесници. И като стана през нощта, разби едомците, които бяха обкръжили него и началниците на колесниците. И народът побягна в шатрите си.</verse>
        <verse osisID='2Kgs.8.22'>Така Едом отстъпи изпод ръката на Юда, и е независим и до днес. Тогава, по същото време, отстъпи и Ливна.</verse>
        <verse osisID='2Kgs.8.23'>А останалите дела на Йорам и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.8.24'>И Йорам легна при бащите си и беше погребан при бащите си в Давидовия град. И вместо него се възцари синът му Охозия.</verse>
        <verse osisID='2Kgs.8.25'>В дванадесетата година на израилевия цар Йорам, сина на Ахав, се възцари Охозия, синът на юдовия цар Йорам.</verse>
        <verse osisID='2Kgs.8.26'>Охозия беше на двадесет и две години, когато се възцари, и царува една година в Ерусалим. Името на майка му беше Готолия, дъщеря на израилевия цар Амрий.</verse>
        <verse osisID='2Kgs.8.27'>Той ходи в пътя на Ахавовия дом и върши зло пред ГОСПОДА като Ахавовия дом, защото беше зет на Ахавовия дом.</verse>
        <verse osisID='2Kgs.8.28'>И отиде с Йорам, сина на Ахав, на война против арамейския цар Азаил в Рамот-Галаад. И арамейците раниха Йорам.</verse>
        <verse osisID='2Kgs.8.29'>И цар Йорам се върна, за да се лекува в Езраел от раните, които му нанесоха арамейците в Рама, когато се би срещу арамейския цар Азаил. И юдовият цар Охозия, синът на Йорам, слезе в Езраел, за да види Йорам, сина на Ахав, защото беше болен.</verse>
      </chapter>
      <chapter osisID='2Kgs.9'>
        <verse osisID='2Kgs.9.1'>А пророк Елисей повика един от учениците на пророците и му каза: Препаши слабините си и вземи в ръката си този съд с масло и иди в Рамот-Галаад.</verse>
        <verse osisID='2Kgs.9.2'>И като стигнеш там, потърси Ииуй, сина на Йосафат, син на Намесий. И влез, вдигни го отсред братята му и го въведи в една вътрешна стая.</verse>
        <verse osisID='2Kgs.9.3'>После вземи съда с маслото и го излей на главата му, и кажи: Така казва ГОСПОД: Помазах те за цар над Израил! После отвори вратата и бягай, без да се бавиш.</verse>
        <verse osisID='2Kgs.9.4'>И момчето, младият пророк, отиде в Рамот-Галаад.</verse>
        <verse osisID='2Kgs.9.5'>И влезе и ето, военачалниците седяха там. И каза: Имам слово към теб, военачалниче. А Ииуй каза: Към кого от всички нас? А той каза: Към теб, военачалниче.</verse>
        <verse osisID='2Kgs.9.6'>И той стана и влезе в къщата. Тогава пророкът изля маслото на главата му и му каза: Така казва ГОСПОД, Израилевият Бог: Помазах те за цар над ГОСПОДНИЯ народ, над Израил.</verse>
        <verse osisID='2Kgs.9.7'>И ти да изтребиш дома на господаря си Ахав, за да отмъстя за кръвта на слугите Си, пророците, и за кръвта на всичките ГОСПОДНИ слуги, проляна от ръката на Езавел.</verse>
        <verse osisID='2Kgs.9.8'>Да, целият дом на Ахав ще загине и ще изтребя всеки от мъжки пол от Ахав, и роба, и свободния в Израил.</verse>
        <verse osisID='2Kgs.9.9'>И ще направя дома на Ахав както дома на Еровоам, сина на Нават, и както дома на Вааса, сина на Ахия.</verse>
        <verse osisID='2Kgs.9.10'>А Езавел — кучетата ще я изядат в нивата на Езраел и няма да има кой да я погребе. И отвори вратата и побягна.</verse>
        <verse osisID='2Kgs.9.11'>Тогава Ииуй излезе при слугите на господаря си и те му казаха: Всичко добре ли е? Защо дойде този луд при теб? А той им каза: Вие знаете човека и говоренето му.</verse>
        <verse osisID='2Kgs.9.12'>А те казаха: Лъжа! Я ни кажи! А той каза: Така и така ми говори и каза: Така казва ГОСПОД: Помазах те за цар над Израил.</verse>
        <verse osisID='2Kgs.9.13'>Тогава бързо взеха всеки дрехата си и ги сложиха под него на върха на стълбите, и надуха тръбата и казаха: Ииуй се възцари!</verse>
        <verse osisID='2Kgs.9.14'>Така Ииуй, синът на Йосафат, син на Намесий, направи заговор против Йорам. А Йорам с целия Израил пазеше Рамот-Галаад от арамейския цар Азаил.</verse>
        <verse osisID='2Kgs.9.15'>И цар Йорам се беше върнал в Езраел, за да се лекува от раните, които арамейците му бяха нанесли, когато се биеше против арамейския цар Азаил. Тогава Ииуй каза: Ако сте на моя страна, нека никой да не излезе да побегне до града и да отиде, и да съобщи това в Езраел!</verse>
        <verse osisID='2Kgs.9.16'>Тогава Ииуй се качи на колесницата и отиде в Езраел, защото Йорам лежеше там. А юдовият цар Охозия беше слязъл да види Йорам.</verse>
        <verse osisID='2Kgs.9.17'>И стражът, който стоеше на кулата в Езраел, видя дружината на Ииуй, която идваше, и каза: Виждам една дружина. И Йорам каза: Вземи един конник и го изпрати да ги посрещне и да каже: С мир ли идеш?</verse>
        <verse osisID='2Kgs.9.18'>И конникът отиде да го посрещне и каза: Царят пита: С мир ли идеш? А Ииуй каза: Какво имаш ти с мира? Обърни се и ме последвай! И стражът съобщи и каза: Пратеникът стигна до тях, но не се връща.</verse>
        <verse osisID='2Kgs.9.19'>Тогава изпрати втори конник, който отиде при тях и каза: Царят пита: С мир ли идеш? А Ииуй отговори: Какво имаш ти с мира? Обърни се и ме последвай!</verse>
        <verse osisID='2Kgs.9.20'>И стражът съобщи и каза: Стигна до тях, но и той не се връща. А карането прилича на карането на Ииуй, сина на Намесий, защото кара като луд.</verse>
        <verse osisID='2Kgs.9.21'>Тогава Йорам каза: Впрегнете! И впрегнаха колесницата му. И израилевият цар Йорам и юдовият цар Охозия излязоха, всеки в колесницата си, и отидоха да посрещнат Ииуй, и го срещнаха в нивата на езраелеца Навутей.</verse>
        <verse osisID='2Kgs.9.22'>И Йорам, като видя Ииуй, каза: С мир ли идеш, Ииуй? А той отговори: Какъв мир, докато са толкова много блудствата и чародействата на майка ти Езавел?</verse>
        <verse osisID='2Kgs.9.23'>Тогава Йорам се обърна и побягна, като викаше на Охозия: Предателство, Охозия!</verse>
        <verse osisID='2Kgs.9.24'>А Ииуй взе в ръка лъка си и устрели Йорам между плещите и стрелата мина през сърцето му; и той се срина в колесницата си.</verse>
        <verse osisID='2Kgs.9.25'>Тогава Ииуй каза на Видкар, началника на колесницата си: Вземи и го хвърли в частта от нивата на езраелеца Навутей. Защото спомни си, че когато аз и ти яздехме заедно след баща му Ахав, ГОСПОД произнесе против него това пророчество:</verse>
        <verse osisID='2Kgs.9.26'>Не видях ли вчера кръвта на Навутей и кръвта на синовете му? — заявява ГОСПОД. И в тази част на нивата ще ти отплатя, заявява ГОСПОД. И сега вдигни го и го хвърли в тази част според ГОСПОДНОТО слово!</verse>
        <verse osisID='2Kgs.9.27'>А юдовият цар Охозия, като видя това, побягна през пътя за градинската къща. И Ииуй го преследва и каза: Убийте и него в колесницата! И го раниха по нагорнището на Гур, близо до Ивлеам, и той побягна в Магедон и умря там.</verse>
        <verse osisID='2Kgs.9.28'>И слугите му го докараха на колесница в Ерусалим и го погребаха в гроба му с бащите му в Давидовия град.</verse>
        <verse osisID='2Kgs.9.29'>А Охозия се беше възцарил над Юда в единадесетата година на Йорам, сина на Ахав.</verse>
        <verse osisID='2Kgs.9.30'>И Ииуй дойде в Езраел. А Езавел, като чу, начерни очите си, накити главата си и погледна през прозореца.</verse>
        <verse osisID='2Kgs.9.31'>И когато Ииуй влезе в портата, тя каза: С мир ли идеш, Зимрий, убиецо на господаря си?</verse>
        <verse osisID='2Kgs.9.32'>А той вдигна лицето си към прозореца и каза: Кой е с мен? Кой? И двама-трима скопци надникнаха към него.</verse>
        <verse osisID='2Kgs.9.33'>И той каза: Хвърлете я долу! И те я хвърлиха долу и кръвта й пръсна по стената и по конете, и той я стъпка.</verse>
        <verse osisID='2Kgs.9.34'>И той влезе и яде, и пи, и после каза: Вижте сега тази проклета и я погребете, защото е царска дъщеря.</verse>
        <verse osisID='2Kgs.9.35'>И отидоха да я погребат, но не намериха от нея нищо освен черепа, стъпалата и дланите на ръцете.</verse>
        <verse osisID='2Kgs.9.36'>И се върнаха и му съобщиха това, а той каза: Това е словото на ГОСПОДА, което Той говори чрез слугата Си, тесвиеца Илия, като каза: В нивата на Езраел кучетата ще изядат месата на Езавел,</verse>
        <verse osisID='2Kgs.9.37'>и трупът на Езавел в нивата на Езраел ще бъде като тор по лицето на полето, така че няма да кажат: Това е Езавел.</verse>
      </chapter>
      <chapter osisID='2Kgs.10'>
        <verse osisID='2Kgs.10.1'>А Ахав имаше седемдесет сина в Самария. И Ииуй написа писма и прати в Самария до езраелските началници, до старейшините и до възпитателите на синовете на Ахав, в които каза:</verse>
        <verse osisID='2Kgs.10.2'>Щом пристигне до вас това писмо, понеже синовете на господаря ви са при вас и имате при себе си колесници и коне, укрепен град и оръжия,</verse>
        <verse osisID='2Kgs.10.3'>вижте кой е най-добър и най-способен от синовете на господаря ви и го поставете на бащиния му престол и се бийте за дома на господаря си!</verse>
        <verse osisID='2Kgs.10.4'>А те се уплашиха страшно и казаха: Ето, двамата царе не устояха пред него, а как ще устоим ние?</verse>
        <verse osisID='2Kgs.10.5'>И така, управителят на дома, градоначалникът, старейшините и възпитателите изпратиха до Ииуй да кажат: Ние сме твои слуги и ще направим всичко, което ни кажеш. Няма да направим никого цар. Направи, каквото ти се вижда добро.</verse>
        <verse osisID='2Kgs.10.6'>Тогава той им писа второ писмо, в което каза: Ако сте на моя страна и ако слушате гласа ми, вземете главите на тези мъже, синовете на господаря ви, и утре по това време елате при мен в Езраел. А царските синове, седемдесетте души, бяха при градските големци, които ги възпитаваха.</verse>
        <verse osisID='2Kgs.10.7'>И когато писмото стигна до тях, хванаха царските синове, седемдесетте души, и ги изклаха, и сложиха главите им в кошници и му ги изпратиха в Езраел.</verse>
        <verse osisID='2Kgs.10.8'>И един пратеник дойде и му съобщи и каза: Донесоха главите на царските синове. А той каза: Сложете ги на два купа при входа на портата да стоят до утре.</verse>
        <verse osisID='2Kgs.10.9'>И на сутринта излезе и застана и каза на целия народ: Вие сте праведни! Ето, аз направих заговор против господаря си и го убих, но кой изби всички тези?</verse>
        <verse osisID='2Kgs.10.10'>Знайте сега, че няма да падне на земята нищо от ГОСПОДНОТО слово, което ГОСПОД говори против дома на Ахав. ГОСПОД извърши онова, което говори чрез слугата Си Илия!</verse>
        <verse osisID='2Kgs.10.11'>И Ииуй изби всичките останали от дома на Ахав в Езраел и всичките му големци, домашните му и свещениците му, докато не му остави остатък.</verse>
        <verse osisID='2Kgs.10.12'>После стана и тръгна, и отиде в Самария. А по пътя, като беше близо при Вет-Акад, селището на овчарите,</verse>
        <verse osisID='2Kgs.10.13'>Ииуй срещна братята на юдовия цар Охозия и попита: Кои сте вие? А те отговориха: Ние сме братя на Охозия и слизаме да поздравим синовете на царя и синовете на царицата.</verse>
        <verse osisID='2Kgs.10.14'>И той каза: Хванете ги живи! И ги хванаха живи и ги изклаха при кладенеца на Вет-Акад, четиридесет и двама души; не остави нито един от тях.</verse>
        <verse osisID='2Kgs.10.15'>И като тръгна оттам, срещна Йонадав, сина на Рихав, който идваше да ги посрещне; и го поздрави и му каза: Право ли е сърцето ти към мен, както е моето сърце към твоето? И Йонадав отговори: Така е. — Ако е така, дай ръката си! И той подаде ръката си и Ииуй го качи при себе си в колесницата, и каза:</verse>
        <verse osisID='2Kgs.10.16'>Ела с мен и виж ревността ми за ГОСПОДА! Така го качиха в колесницата му.</verse>
        <verse osisID='2Kgs.10.17'>И когато стигна в Самария, изби всички останали от Ахав в Самария, докато го изтреби според словото, което ГОСПОД беше говорил на Илия.</verse>
        <verse osisID='2Kgs.10.18'>Тогава Ииуй събра целия народ и му каза: Ахав е служил малко на Ваал. Ииуй ще му служи много!</verse>
        <verse osisID='2Kgs.10.19'>И сега, извикайте при мен всичките пророци на Ваал, всичките му служители и всичките му жреци! Никой да не отсъства, защото имам да принеса голяма жертва на Ваал. Никой, който отсъства, няма да остане жив! Но Ииуй направи това с коварство, за да избие служителите на Ваал.</verse>
        <verse osisID='2Kgs.10.20'>И Ииуй каза: Осветете тържествено събрание за Ваал! И те прогласиха.</verse>
        <verse osisID='2Kgs.10.21'>И Ииуй разпрати по целия Израил, така че дойдоха всичките служители на Ваал и не остана никой, който не дойде. И те влязоха в храма на Ваал и храмът на Ваал се напълни от край до край.</verse>
        <verse osisID='2Kgs.10.22'>И той каза на пазителя на одеждите: Извади одежди за всичките служители на Ваал! И той им извади одежди.</verse>
        <verse osisID='2Kgs.10.23'>Тогава Ииуй и Йонадав, синът на Рихав, влязоха в храма на Ваал и той каза на служителите на Ваал: Потърсете и вижте да няма между вас някой от служителите на ГОСПОДА, а да бъдат само служители на Ваал!</verse>
        <verse osisID='2Kgs.10.24'>И те влязоха да принесат жертви и всеизгаряния. А Ииуй постави отвън осемдесет мъже, на които каза: Който остави да избяга някой от тези мъже, които доведох в ръцете ви, животът му ще бъде вместо неговия живот!</verse>
        <verse osisID='2Kgs.10.25'>И като свърши принасянето на всеизгарянето, Ииуй каза на телохранителите и на пълководците: Влезте и ги избийте! Никой да не избяга! И телохранителите и пълководците ги избиха с острието на меча и ги изхвърлиха навън. После отидоха в частта на града, където беше храмът на Ваал,</verse>
        <verse osisID='2Kgs.10.26'>извадиха кумирите на храма Ваал и ги изгориха,</verse>
        <verse osisID='2Kgs.10.27'>строшиха кумира на Ваал, сринаха храма на Ваал и го направиха бунище, както е до днес.</verse>
        <verse osisID='2Kgs.10.28'>Така Ииуй изтреби Ваал от Израил.</verse>
        <verse osisID='2Kgs.10.29'>Но Ииуй не се отклони от греховете на Еровоам, сина на Нават, който въведе Израил в грях — от златните телета, които бяха във Ветил и в Дан.</verse>
        <verse osisID='2Kgs.10.30'>И ГОСПОД каза на Ииуй: Понеже ти извърши добре това, което е право пред Мен, и направи на дома на Ахав според всичко, което беше в сърцето Ми, затова твои синове до четвъртото поколение ще седят на израилевия престол.</verse>
        <verse osisID='2Kgs.10.31'>Но Ииуй не внимаваше да ходи с цялото си сърце в закона на ГОСПОДА, Израилевия Бог; не се отклони от греховете на Еровоам, с които той въведе Израил в грях.</verse>
        <verse osisID='2Kgs.10.32'>В онези дни ГОСПОД започна да орязва части от Израил. И Азаил ги разби във всички области на Израил,</verse>
        <verse osisID='2Kgs.10.33'>от Йордан към изгрев слънце, цялата галаадска земя, гадците и рувимците, и манасийците, от Ароир при потока Арнон, и Галаад, и Васан.</verse>
        <verse osisID='2Kgs.10.34'>А останалите дела на Ииуй, всичко, което извърши, и всичките му юначества, не са ли записани в Книгата на летописите на израилевите царе?</verse>
        <verse osisID='2Kgs.10.35'>И Ииуй легна при бащите си и го погребаха в Самария. А вместо него се възцари синът му Йоахаз.</verse>
        <verse osisID='2Kgs.10.36'>А времето, през което Ииуй царува над Израил в Самария, беше двадесет и осем години.</verse>
      </chapter>
      <chapter osisID='2Kgs.11'>
        <verse osisID='2Kgs.11.1'>А Готолия, майката на Охозия, като видя, че синът й умря, стана и погуби цялото царско потомство.</verse>
        <verse osisID='2Kgs.11.2'>Но Йосавеета, дъщерята на цар Йорам, сестрата на Охозия, взе Йоас, сина на Охозия, и го открадна отсред царските синове, когато ги убиваха; и го скри от Готолия в спалнята заедно с кърмачката му, и не го убиха.</verse>
        <verse osisID='2Kgs.11.3'>И шест години беше при нея, скрит в ГОСПОДНИЯ дом. А Готолия царуваше над земята.</verse>
        <verse osisID='2Kgs.11.4'>А в седмата година Йодая изпрати да доведат стотниците на дворцовите войници и на телохранителите и да дойдат при него в ГОСПОДНИЯ дом. И направи договор с тях и ги закле в ГОСПОДНИЯ дом и им показа царския син.</verse>
        <verse osisID='2Kgs.11.5'>И им заповяда и каза: Ето какво трябва да направите: една трета от вас, които постъпвате на служба в събота, нека пази стража при царската къща,</verse>
        <verse osisID='2Kgs.11.6'>една трета — при портата Сур и една трета — при портата зад телохранителите. Така да пазите стража при къщата на смени.</verse>
        <verse osisID='2Kgs.11.7'>И двата други отряда, всички, които напускате служба в събота, да пазите стража в ГОСПОДНИЯ дом около царя.</verse>
        <verse osisID='2Kgs.11.8'>Да обградите царя от всички страни, всеки с оръжията си в ръка, и който влезе в редовете, да бъде убит. И да бъдете с царя при излизането му и при влизането му.</verse>
        <verse osisID='2Kgs.11.9'>И стотниците направиха всичко, както заповяда свещеник Йодая, и взеха всеки мъжете си — онези, които щяха да постъпят на служба в събота, и онези, които щяха да напуснат служба в събота — и дойдоха при свещеник Йодая.</verse>
        <verse osisID='2Kgs.11.10'>И свещеникът даде на стотниците копията и щитовете на цар Давид, които бяха в ГОСПОДНИЯ дом.</verse>
        <verse osisID='2Kgs.11.11'>И телохранителите, всеки с оръжията си в ръка, застанаха около царя, от дясната страна на дома до лявата страна на дома, при олтара и при дома.</verse>
        <verse osisID='2Kgs.11.12'>Тогава Йодая изведе царския син и положи на него короната и свидетелството. И го направиха цар и го помазаха, и плеснаха с ръце и извикаха: Да живее царят!</verse>
        <verse osisID='2Kgs.11.13'>А когато Готолия чу вика на телохранителите и на народа, дойде при народа в ГОСПОДНИЯ дом.</verse>
        <verse osisID='2Kgs.11.14'>И погледна, и ето, царят стоеше при колоната според обичая и военачалниците и тръбачите стояха при царя, и целият народ на страната се радваше и надуваше тръбите. Тогава Готолия раздра дрехите си и извика: Заговор! Заговор!</verse>
        <verse osisID='2Kgs.11.15'>И свещеник Йодая заповяда на стотниците, поставени над войската, и им каза: Извадете я между редовете и който я последва, го убийте с меч! Защото свещеникът беше казал: Да не бъде убита в ГОСПОДНИЯ дом.</verse>
        <verse osisID='2Kgs.11.16'>И я хванаха и тя отиде в царската къща по пътя през входа за конете, и там я убиха.</verse>
        <verse osisID='2Kgs.11.17'>Тогава Йодая направи завет между ГОСПОДА и царя и народа, че ще бъде народ на ГОСПОДА; а също и между царя и народа.</verse>
        <verse osisID='2Kgs.11.18'>И целият народ на страната влезе в храма на Ваал и го събори, изпотрошиха изцяло жертвениците му и образите му, а Матан, жреца на Ваал, убиха пред жертвениците. И свещеникът постави надзиратели над ГОСПОДНИЯ дом.</verse>
        <verse osisID='2Kgs.11.19'>И той взе стотниците, дворцовите войници, телохранителите и целия народ на страната и изведоха царя от ГОСПОДНИЯ дом и слязоха в царската къща по пътя през портата на телохранителите. И той седна на царския престол.</verse>
        <verse osisID='2Kgs.11.20'>Така целият народ на страната се зарадва и градът се успокои. А Готолия убиха с меч при царската къща.</verse>
        <verse osisID='2Kgs.11.21'>Йоас беше на седем години, когато се възцари.</verse>
      </chapter>
      <chapter osisID='2Kgs.12'>
        <verse osisID='2Kgs.12.1'>Йоас се възцари в седмата година на Ииуй и царува четиридесет години в Ерусалим. Името на майка му беше Савия, от Вирсавее.</verse>
        <verse osisID='2Kgs.12.2'>Йоас върши това, което беше право пред ГОСПОДА, през цялото време, когато го наставляваше свещеник Йодая.</verse>
        <verse osisID='2Kgs.12.3'>Но високите места не се премахнаха, народът още жертваше и кадеше по високите места.</verse>
        <verse osisID='2Kgs.12.4'>И Йоас каза на свещениците: Всичките пари от посветените неща, които се внасят в ГОСПОДНИЯ дом, и парите от всекиго, който преминава преброяването, и парите от всекиго според оценката му, и всичките пари, които би дошло на някого на сърце да принесе в ГОСПОДНИЯ дом,</verse>
        <verse osisID='2Kgs.12.5'>свещениците нека ги вземат у себе си, всеки от познатия си, и нека поправят разрушеното на дома, където се намери разрушено.</verse>
        <verse osisID='2Kgs.12.6'>Но понеже до двадесет и третата година на цар Йоас свещениците не бяха поправили разрушеното на дома,</verse>
        <verse osisID='2Kgs.12.7'>затова цар Йоас повика свещеник Йодая и другите свещеници и им каза: Защо не поправяте разрушеното на дома? Сега не вземайте повече пари от познатите си, а давайте взетите пари за разрушеното на дома.</verse>
        <verse osisID='2Kgs.12.8'>И свещениците се съгласиха да не вземат вече пари от народа, но и да не поправят разрушеното на дома.</verse>
        <verse osisID='2Kgs.12.9'>И свещеник Йодая взе един сандък, проби дупка на капака му и го сложи при олтара, отдясно на входа в ГОСПОДНИЯ дом. И свещениците, които пазеха вратата, слагаха в него всичките пари, които се внасяха в ГОСПОДНИЯ дом.</verse>
        <verse osisID='2Kgs.12.10'>И когато виждаха, че парите в сандъка бяха много, идваха писарят на царя и първосвещеникът и връзваха всичките пари, които се намираха в ГОСПОДНИЯ дом, и ги брояха.</verse>
        <verse osisID='2Kgs.12.11'>И даваха преброените пари в ръцете на онези, които вършеха делото, които бяха поставени над ГОСПОДНИЯ дом. А те ги даваха на дърводелците и строителите, които работеха в ГОСПОДНИЯ дом,</verse>
        <verse osisID='2Kgs.12.12'>и на зидарите и на каменоделците, и за да купят дървен материал и дялани камъни за поправяне на разрушеното на ГОСПОДНИЯ дом и за всеки разход за поправката на дома.</verse>
        <verse osisID='2Kgs.12.13'>Но от парите, които се внасяха в ГОСПОДНИЯ дом, не се направиха сребърни чаши, щипци, легени, тръби, нито каквито и да било златни съдове или сребърни съдове за ГОСПОДНИЯ дом,</verse>
        <verse osisID='2Kgs.12.14'>а ги даваха на онези, които вършеха делото, за да поправят с тях ГОСПОДНИЯ дом.</verse>
        <verse osisID='2Kgs.12.15'>И не търсеха сметка от мъжете, на които даваха парите, за да ги разпределят на онези, които вършеха делото, защото постъпваха честно.</verse>
        <verse osisID='2Kgs.12.16'>Но парите за жертва за вина и парите за жертва за грях не се внасяха в ГОСПОДНИЯ дом — те бяха за свещениците.</verse>
        <verse osisID='2Kgs.12.17'>Тогава арамейският цар Азаил се изкачи и воюва против Гет и го превзе. И Азаил обърна лицето си, за да дойде против Ерусалим.</verse>
        <verse osisID='2Kgs.12.18'>Тогава юдовият цар Йоас взе всичките посветени неща, които бащите му Йосафат, Йорам и Охозия, юдовите царе, бяха посветили, и посветените от него неща, и цялото злато, което се намери в съкровищата на ГОСПОДНИЯ дом и на царската къща, и ги прати на арамейския цар Азаил. И той се оттегли от Ерусалим.</verse>
        <verse osisID='2Kgs.12.19'>А останалите дела на Йоас и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.12.20'>И слугите му се надигнаха, направиха заговор и убиха Йоас в къщата Мило, по надолнището към Сила.</verse>
        <verse osisID='2Kgs.12.21'>И слугите му Йозахар, синът на Симеат, и Йозавад, синът на Сомир, го убиха и той умря. И го погребаха с бащите му в Давидовия град. И вместо него се възцари синът му Амасия.</verse>
      </chapter>
      <chapter osisID='2Kgs.13'>
        <verse osisID='2Kgs.13.1'>В двадесет и третата година на юдовия цар Йоас, сина на Охозия, Йоахаз, синът на Ииуй, се възцари над Израил в Самария и царува седемнадесет години.</verse>
        <verse osisID='2Kgs.13.2'>Той върши зло пред ГОСПОДА и последва греховете на Еровоам, сина на Нават, с които той въведе Израил в грях; не се отклони от тях.</verse>
        <verse osisID='2Kgs.13.3'>Тогава гневът на ГОСПОДА пламна против Израил и Той постоянно ги предаваше в ръката на арамейския цар Азаил и в ръката на Венадад, сина на Азаил.</verse>
        <verse osisID='2Kgs.13.4'>Тогава Йоахаз се помоли на ГОСПОДА и ГОСПОД го послуша, защото видя притеснението на Израил, как ги притесняваше арамейският цар.</verse>
        <verse osisID='2Kgs.13.5'>И ГОСПОД даде избавител на Израил, така че се отърваха изпод ръката на арамейците и израилевите синове живееха в шатрите си, както по-рано.</verse>
        <verse osisID='2Kgs.13.6'>Но пак не се отклониха от греховете на Еровоамовия дом, с които той въведе Израил в грях, в тях ходеха, и ашерата още стоеше в Самария.</verse>
        <verse osisID='2Kgs.13.7'>А арамейският цар не беше оставил на Йоахаз военен народ освен петдесет конници, десет колесници и десет хиляди пешаци, защото арамейският цар ги беше избил и ги беше направил като стъпкана пръст.</verse>
        <verse osisID='2Kgs.13.8'>А останалите дела на Йоахаз и всичко, което извърши, и юначеството му, не са ли записани в Книгата на летописите на израилевите царе?</verse>
        <verse osisID='2Kgs.13.9'>И Йоахаз легна при бащите си и го погребаха в Самария. А вместо него се възцари синът му Йоас.</verse>
        <verse osisID='2Kgs.13.10'>В тридесет и седмата година на юдовия цар Йоас над Израил в Самария се възцари Йоас, синът на Йоахаз, и царува шестнадесет години.</verse>
        <verse osisID='2Kgs.13.11'>Той върши зло пред ГОСПОДА; не се отклони от нито един от греховете на Еровоам, сина на Нават, с които той въведе Израил в грях, а ходи в тях.</verse>
        <verse osisID='2Kgs.13.12'>А останалите дела на Йоас и всичко, което извърши, и юначеството, с което воюва против юдовия цар Амасия, не са ли записани в Книгата на летописите на израилевите царе?</verse>
        <verse osisID='2Kgs.13.13'>И Йоас легна при бащите си, а на престола му седна Еровоам. А Йоас беше погребан в Самария при израилевите царе.</verse>
        <verse osisID='2Kgs.13.14'>А Елисей се разболя от болестта, от която умря. И израилевият цар слезе при него и плака над него, и каза: Отче мой! Отче мой! Колесница израилева и конница негова!</verse>
        <verse osisID='2Kgs.13.15'>А Елисей му каза: Вземи лък и стрели. И той взе лък и стрели.</verse>
        <verse osisID='2Kgs.13.16'>Тогава каза на израилевия цар: Сложи ръката си на лъка. И като сложи ръката си, Елисей положи ръцете си върху ръцете на царя и каза:</verse>
        <verse osisID='2Kgs.13.17'>Отвори източния прозорец. И той го отвори. И Елисей каза: Стреляй! И той стреля. И Елисей каза: Стрелата на ГОСПОДНОТО спасение и стрелата на спасението от арамейците! Така ще разбиеш арамейците в Афек, докато ги довършиш.</verse>
        <verse osisID='2Kgs.13.18'>И каза: Вземи стрелите. И той ги взе. Тогава каза на израилевия цар: Удряй в земята! И той удари три пъти и спря.</verse>
        <verse osisID='2Kgs.13.19'>Тогава Божият човек му се разгневи и каза: Трябваше да удариш пет или шест пъти, тогава щеше да разбиеш арамейците, докато ги довършиш; а сега само три пъти ще разбиеш арамейците.</verse>
        <verse osisID='2Kgs.13.20'>И Елисей умря и го погребаха. А в началото на годината моавски чети опустошаваха земята.</verse>
        <verse osisID='2Kgs.13.21'>И веднъж, като погребваха един човек, ето, видяха разбойническа чета и хвърлиха човека в гроба на Елисей. А щом човекът стигна и докосна костите на Елисей, оживя и се изправи на краката си.</verse>
        <verse osisID='2Kgs.13.22'>И арамейският цар Азаил притесняваше Израил през всичките дни на Йоахаз.</verse>
        <verse osisID='2Kgs.13.23'>Но ГОСПОД им оказа милост, пожали ги и се погрижи за тях заради завета Си с Авраам, Исаак и Яков. Не пожела да ги изтреби и досега не ги отхвърли още отпред Себе Си.</verse>
        <verse osisID='2Kgs.13.24'>И арамейският цар Азаил умря. А вместо него се възцари синът му Венадад.</verse>
        <verse osisID='2Kgs.13.25'>Тогава Йоас, синът на Йоахаз, взе обратно от ръката на Венадад, сина на Азаил, градовете, които той беше отнел от ръката на баща му Йоахаз с бой. Йоас го победи три пъти и взе обратно израилевите градове.</verse>
      </chapter>
      <chapter osisID='2Kgs.14'>
        <verse osisID='2Kgs.14.1'>Във втората година на израилевия цар Йоас, сина на Йоахаз, се възцари Амасия, синът на юдовия цар Йоас.</verse>
        <verse osisID='2Kgs.14.2'>Той беше на двадесет и пет години, когато се възцари, и царува двадесет и девет години в Ерусалим. Името на майка му беше Йоадана, от Ерусалим.</verse>
        <verse osisID='2Kgs.14.3'>Той върши това, което беше право пред ГОСПОДА, но не като баща си Давид. Той постъпваше точно както беше постъпвал баща му Йоас.</verse>
        <verse osisID='2Kgs.14.4'>И високите места не се отмахнаха, народът още жертваше и кадеше по високите места.</verse>
        <verse osisID='2Kgs.14.5'>И когато царството се закрепи в ръката му, той уби слугите си, които бяха убили баща му, царя.</verse>
        <verse osisID='2Kgs.14.6'>Но синовете на убийците не уби, според писаното в книгата на Мойсеевия закон, където ГОСПОД заповядва и казва: Бащите да не се умъртвяват заради* синовете и синовете да не се умъртвяват заради* бащите; всеки да се умъртвява заради собствения си грях.</verse>
        <verse osisID='2Kgs.14.7'>Той изби десет хиляди души от Едом в Солната долина и превзе град Села с бой, и го нарече Йоктеил, както се нарича и до днес.</verse>
        <verse osisID='2Kgs.14.8'>Тогава Амасия изпрати пратеници до израилевия цар Йоас, сина на Йоахаз, син на Ииуй, да кажат: Ела да се погледнем един друг в лице!</verse>
        <verse osisID='2Kgs.14.9'>Тогава израилевият цар Йоас изпрати до юдовия цар Амасия да кажат: Ливанският трън изпратил до ливанския кедър да кажат: Дай дъщеря си на сина ми за жена! Но един див звяр, който бил в Ливан, минал и стъпкал тръна.</verse>
        <verse osisID='2Kgs.14.10'>Ти наистина разби Едом и сърцето ти се възгордя. Радвай се на славата си и стой у дома си! Защо да предизвикваш бедата и да паднеш, и ти, и Юда с теб?</verse>
        <verse osisID='2Kgs.14.11'>Но Амасия не послуша. Тогава израилевият цар Йоас се изкачи и се погледнаха един друг в лице, той и юдовият цар Амасия, във Ветсемес, който принадлежи на Юда.</verse>
        <verse osisID='2Kgs.14.12'>И Юда беше разбит пред Израил и побягнаха, всеки в шатрата си.</verse>
        <verse osisID='2Kgs.14.13'>И израилевият цар Йоас плени юдовия цар Амасия, сина на Йоас, син на Охозия, във Ветсемес. И дойде в Ерусалим и събори четиристотин лакътя от ерусалимската стена, от Ефремовата порта до Портата на ъгъла.</verse>
        <verse osisID='2Kgs.14.14'>И взе цялото злато и сребро и всичките съдове, които се намериха в ГОСПОДНИЯ дом и в съкровищата на царската къща, и заложници, и се върна в Самария.</verse>
        <verse osisID='2Kgs.14.15'>А останалите дела, които Йоас извърши, и юначеството му, и как воюва с юдовия цар Амасия, не са ли записани в Книгата на летописите на израилевите царе?</verse>
        <verse osisID='2Kgs.14.16'>И Йоас легна при бащите си и беше погребан в Самария при израилевите царе. А вместо него се възцари синът му Еровоам.</verse>
        <verse osisID='2Kgs.14.17'>А юдовият цар Амасия, синът на Йоас, живя петнадесет години след смъртта на израилевия цар Йоас, сина на Йоахаз.</verse>
        <verse osisID='2Kgs.14.18'>А останалите дела на Амасия не са ли записани в книгата на летописите на юдовите царе?</verse>
        <verse osisID='2Kgs.14.19'>А в Ерусалим направиха заговор против него и той побягна в Лахис, но пратиха след него в Лахис и там го убиха.</verse>
        <verse osisID='2Kgs.14.20'>И го докараха на коне и беше погребан в Ерусалим при бащите си в Давидовия град.</verse>
        <verse osisID='2Kgs.14.21'>Тогава целият народ на Юда взе Азария, който беше на шестнадесет години, и го направи цар вместо баща му Амасия.</verse>
        <verse osisID='2Kgs.14.22'>Той построи Елат и го възвърна на Юда, след като царят легна при бащите си.</verse>
        <verse osisID='2Kgs.14.23'>В петнадесетата година на юдовия цар Амасия, сина на Йоас, в Самария се възцари Еровоам, синът на израилевия цар Йоас, и царува четиридесет и една години.</verse>
        <verse osisID='2Kgs.14.24'>Той върши зло пред ГОСПОДА; не се отклони от нито един от греховете на Еровоам, сина на Нават, с които той въведе Израил в грях.</verse>
        <verse osisID='2Kgs.14.25'>Той възстанови границата на Израил от прохода на Емат до Морето на равнината, според словото на ГОСПОДА, Израилевия Бог, което Той говори чрез слугата Си Йона, сина на Аматий, пророка, който беше от Гат-Ефер.</verse>
        <verse osisID='2Kgs.14.26'>Защото ГОСПОД видя, че притеснението на Израил беше много горчиво, че вече нямаше нито роб, нито свободен и нямаше кой да помогне на Израил.</verse>
        <verse osisID='2Kgs.14.27'>И ГОСПОД не рече да изличи изпод небето името на Израил и ги избави чрез ръката на Еровоам, сина на Йоас.</verse>
        <verse osisID='2Kgs.14.28'>А останалите дела на Еровоам и всичко, което извърши, и юначеството му, как воюва и как възвърна на Израил Дамаск и Емат, които бяха подчинени на Юда, не са ли записани в Книгата на летописите на израилевите царе?</verse>
        <verse osisID='2Kgs.14.29'>И Еровоам легна при бащите си, израилевите царе. А вместо него се възцари синът му Захария.</verse>
      </chapter>
      <chapter osisID='2Kgs.15'>
        <verse osisID='2Kgs.15.1'>В двадесет и седмата година на израилевия цар Еровоам се възцари Азария, синът на юдовия цар Амасия.</verse>
        <verse osisID='2Kgs.15.2'>Той беше на шестнадесет години, когато се възцари, и царува петдесет и две години в Ерусалим. Името на майка му беше Ехолия, от Ерусалим.</verse>
        <verse osisID='2Kgs.15.3'>Той върши това, което беше право пред ГОСПОДА, точно както беше вършил баща му Амасия.</verse>
        <verse osisID='2Kgs.15.4'>Но високите места не се отмахнаха; народът още жертваше и кадеше по високите места.</verse>
        <verse osisID='2Kgs.15.5'>И ГОСПОД порази царя и той беше прокажен до деня на смъртта си и живееше в отделна къща. А царският син Йотам беше поставен над дома на царя и съдеше народа на земята.</verse>
        <verse osisID='2Kgs.15.6'>А останалите дела на Азария и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.15.7'>И Азария легна при бащите си и го погребаха при бащите му в Давидовия град. А вместо него се възцари синът му Йотам.</verse>
        <verse osisID='2Kgs.15.8'>В тридесет и осмата година на юдовия цар Азария Захария, синът на Еровоам, се възцари над Израил в Самария и царува шест месеца.</verse>
        <verse osisID='2Kgs.15.9'>Той върши зло пред ГОСПОДА, както бяха правили бащите му; не се отклони от греховете на Еровоам, сина на Нават, с които той въведе Израил в грях.</verse>
        <verse osisID='2Kgs.15.10'>И Салум, синът на Явис, направи заговор против него и го удари пред народа, и го уби, и се възцари вместо него.</verse>
        <verse osisID='2Kgs.15.11'>А останалите дела на Захария, ето, записани са в Книгата на летописите на израилевите царе.</verse>
        <verse osisID='2Kgs.15.12'>Това беше изпълнение на словото, което ГОСПОД говори на Ииуй, като каза: Твоите синове ще седят на израилевия престол до четвъртото поколение. Така и стана.</verse>
        <verse osisID='2Kgs.15.13'>Салум, син на Явис, се възцари в тридесет и деветата година на юдовия цар Озия и царува един месец в Самария.</verse>
        <verse osisID='2Kgs.15.14'>После Манаим, синът на Гадиин, се изкачи от Терса, дойде в Самария и удари Салум, сина на Явис, в Самария и го уби; и се възцари вместо него.</verse>
        <verse osisID='2Kgs.15.15'>А останалите дела на Салум и заговорът, който направи, ето, записани са в Книгата на летописите на израилевите царе.</verse>
        <verse osisID='2Kgs.15.16'>Тогава Манаим съсипа град Тапса и всичко, което беше в нея, и околностите й чак от Терса. Съсипа го, понеже не му отвориха, и разпори всички бременни жени в нея.</verse>
        <verse osisID='2Kgs.15.17'>В тридесет и деветата година на юдовия цар Азария Манаим, синът на Гадиин, се възцари над Израил и царува десет години в Самария.</verse>
        <verse osisID='2Kgs.15.18'>Той върши зло пред ГОСПОДА. През всичките си дни не се отклони от греховете на Еровоам, сина на Нават, с които той въведе Израил в грях.</verse>
        <verse osisID='2Kgs.15.19'>И асирийският цар Фул дойде против земята. И Манаим даде на Фул хиляда таланта сребро, за да му помогне да закрепи царството в ръката си.</verse>
        <verse osisID='2Kgs.15.20'>И Манаим събра среброто от Израил, от всичките заможни хора по петдесет сребърни сикъла, за да даде на асирийския цар. И асирийският цар се върна и не остана там в земята.</verse>
        <verse osisID='2Kgs.15.21'>А останалите дела на Манаим и всичко, което извърши, не са ли записани в Книгата на летописите на израилевите царе?</verse>
        <verse osisID='2Kgs.15.22'>И Манаим легна при бащите си. А вместо него се възцари синът му Факия.</verse>
        <verse osisID='2Kgs.15.23'>В петдесетата година на юдовия цар Азария Факия, синът на Манаим, се възцари над Израил в Самария и царува две години.</verse>
        <verse osisID='2Kgs.15.24'>Той върши зло пред ГОСПОДА; не се отклони от греховете на Еровоам, сина на Нават, с които той въведе Израил в грях.</verse>
        <verse osisID='2Kgs.15.25'>И военачалникът му Факей, синът на Ромелия, направи заговор против него и го уби в Самария, във вътрешната царска къща, с Аргов и Арие, а с него бяха и петдесет мъже от синовете на галаадците. Уби го и се възцари вместо него.</verse>
        <verse osisID='2Kgs.15.26'>А останалите дела на Факия и всичко, което извърши, ето, записани са в Книгата на летописите на израилевите царе.</verse>
        <verse osisID='2Kgs.15.27'>В петдесет и втората година на юдовия цар Азария Факей, синът на Ромелия, се възцари над Израил в Самария и царува двадесет години.</verse>
        <verse osisID='2Kgs.15.28'>Той върши зло пред ГОСПОДА; не се отклони от греховете на Еровоам, сина на Нават, с които той въведе Израил в грях.</verse>
        <verse osisID='2Kgs.15.29'>В дните на израилевия цар Факей дойде асирийският цар Теглат-Феласар и превзе Иион и Авел-Вет-Мааха, и Янох, и Кедес, и Асор, и Галаад, и Галилея, цялата нефталимова земя и отведе жителите им в плен в Асирия.</verse>
        <verse osisID='2Kgs.15.30'>А Осия, синът на Ила, направи заговор против Факей, сина на Ромелия, нападна го и го уби, и се възцари вместо него в двадесетата година на Йотам, сина на Озия.</verse>
        <verse osisID='2Kgs.15.31'>А останалите дела на Факей и всичко, което извърши, ето, записани са в Книгата на летописите на израилевите царе.</verse>
        <verse osisID='2Kgs.15.32'>Във втората година на израилевия цар Факей, сина на Ромелия, се възцари Йотам, синът на юдовия цар Озия.</verse>
        <verse osisID='2Kgs.15.33'>Той беше на двадесет и пет години, когато се възцари, и царува шестнадесет години в Ерусалим. Името на майка му беше Еруса, дъщеря на Садок.</verse>
        <verse osisID='2Kgs.15.34'>Той върши това, което беше право пред на ГОСПОДА; постъпваше точно както беше правил баща му Озия.</verse>
        <verse osisID='2Kgs.15.35'>Но високите места не се отмахнаха; народът още жертваше и кадеше по високите места. Той построи горната порта на ГОСПОДНИЯ дом.</verse>
        <verse osisID='2Kgs.15.36'>А останалите дела на Йотам и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.15.37'>В онези дни ГОСПОД започна да праща против Юда арамейския цар Расин и Факей, сина на Ромелия.</verse>
        <verse osisID='2Kgs.15.38'>И Йотам легна при бащите си и беше погребан при бащите си в града на баща си Давид. А вместо него се възцари синът му Ахаз.</verse>
      </chapter>
      <chapter osisID='2Kgs.16'>
        <verse osisID='2Kgs.16.1'>В седемнадесетата година на Факей, сина на Ромелия, се възцари Ахаз, синът на юдовия цар Йотам.</verse>
        <verse osisID='2Kgs.16.2'>Ахаз беше на двадесет години, когато се възцари, и царува шестнадесет години в Ерусалим. Той не върши това, което беше право пред ГОСПОДА, неговия Бог, както баща му Давид,</verse>
        <verse osisID='2Kgs.16.3'>а ходи в пътя на израилевите царе и даже преведе сина си през огъня според мерзостите на народите, които ГОСПОД беше изгонил пред израилевите синове.</verse>
        <verse osisID='2Kgs.16.4'>Той жертваше и кадеше по високите места и по хълмовете, и под всяко зелено дърво.</verse>
        <verse osisID='2Kgs.16.5'>Тогава арамейският цар Расин и израилевият цар Факей, синът на Ромелия, се изкачиха в Ерусалим на бой и обсадиха Ахаз, но не можаха да му надвият.</verse>
        <verse osisID='2Kgs.16.6'>В онова време арамейският цар Расин възвърна Елат на Арам и изгони юдеите от Елат, и едомците дойдоха в Елат и живееха там, където са и до днес.</verse>
        <verse osisID='2Kgs.16.7'>Тогава Ахаз изпрати пратеници до асирийския цар Теглат-Феласар да кажат: Аз съм твой слуга и твой син. Изкачи се да ме избавиш от ръката на арамейския цар и от ръката на израилевия цар, които се надигнаха против мен!</verse>
        <verse osisID='2Kgs.16.8'>И Ахаз взе среброто и златото, което се намери в ГОСПОДНИЯ дом и съкровищата на царската къща, и ги изпрати като подарък на асирийския цар.</verse>
        <verse osisID='2Kgs.16.9'>И асирийският цар го послуша и асирийският цар се изкачи против Дамаск и го превзе, и отведе жителите му в плен в Кир, а Расин уби.</verse>
        <verse osisID='2Kgs.16.10'>И цар Ахаз отиде в Дамаск да посрещне асирийския цар Теглат-Феласар. И като видя жертвеника в Дамаск, цар Ахаз изпрати на свещеник Урия образ на жертвеника и негов модел, точно според изработката му.</verse>
        <verse osisID='2Kgs.16.11'>И свещеник Урия направи жертвеника точно според това, което цар Ахаз беше пратил от Дамаск. Така го направи свещеник Урия, докато цар Ахаз се върна от Дамаск.</verse>
        <verse osisID='2Kgs.16.12'>И когато царят се върна от Дамаск, видя жертвеника; и царят се приближи при жертвеника и принесе жертва на него.</verse>
        <verse osisID='2Kgs.16.13'>И върху този жертвеник изгори всеизгарянето си и хлебния си принос и изля възлиянието си, и поръси кръвта на примирителните си жертви.</verse>
        <verse osisID='2Kgs.16.14'>А бронзовия олтар, който беше пред ГОСПОДА, премести от лицето на дома, от мястото му между жертвеника и ГОСПОДНИЯ дом, и го постави на северната страна на жертвеника.</verse>
        <verse osisID='2Kgs.16.15'>И цар Ахаз заповяда на свещеник Урия, като каза: На великия жертвеник принасяй сутрешното всеизгаряне и вечерния хлебен принос, и царското всеизгаряне с хлебния му принос, и всеизгарянето на целия народ на земята с хлебните им приноси и възлиянията им; и ръси и върху него цялата кръв на всеизгарянето и цялата кръв на жертвата; а бронзовият олтар ще служи за мен, за да се допитвам.</verse>
        <verse osisID='2Kgs.16.16'>И свещеник Урия направи според всичко, което му заповяда цар Ахаз.</verse>
        <verse osisID='2Kgs.16.17'>И цар Ахаз отсече краищата на стойките и вдигна от тях умивалниците. Свали и морето от бронзовите волове, които бяха под него, и го сложи на каменна настилка.</verse>
        <verse osisID='2Kgs.16.18'>И покрития път за съботата, който бяха построили в къщата, и външния вход за царя, премести в ГОСПОДНИЯ дом заради асирийския цар.</verse>
        <verse osisID='2Kgs.16.19'>А останалите дела, които извърши Ахаз, не са ли записани в Книгата на летописите на юдовите царе?</verse>
        <verse osisID='2Kgs.16.20'>И Ахаз легна при бащите си в Давидовия град. А вместо него се възцари синът му Езекия.</verse>
      </chapter>
      <chapter osisID='2Kgs.17'>
        <verse osisID='2Kgs.17.1'>В дванадесетата година на юдовия цар Ахаз Осия, синът на Ила, се възцари над Израил в Самария и царува девет години.</verse>
        <verse osisID='2Kgs.17.2'>Той върши зло пред ГОСПОДА, но не както израилевите царе, които бяха преди него.</verse>
        <verse osisID='2Kgs.17.3'>Против него се изкачи асирийският цар Салманасар и Осия му стана слуга и му даваше данък.</verse>
        <verse osisID='2Kgs.17.4'>Но асирийският цар откри заговор у Осия, защото той беше изпратил пратеници до египетския цар Сов и не беше дал данък на арамейския цар както всяка година; затова асирийският цар го затвори и върза в тъмница.</verse>
        <verse osisID='2Kgs.17.5'>И асирийският цар се изкачи в цялата земя, изкачи се до Самария и я обсаждаше три години.</verse>
        <verse osisID='2Kgs.17.6'>В деветата година на Осия асирийският цар превзе Самария, отведе Израил в плен в Асирия и ги засели в Ала и в Авор при реката Гозан, и в мидийските градове.</verse>
        <verse osisID='2Kgs.17.7'>А това стана, защото израилевите синове съгрешиха против ГОСПОДА, своя Бог, който ги изведе от египетската земя, изпод ръката на египетския цар, фараона. Те почитаха други богове</verse>
        <verse osisID='2Kgs.17.8'>и ходиха в наредбите на езичниците, които ГОСПОД беше изгонил пред израилевите синове, и в наредбите, които израилевите царе направиха.</verse>
        <verse osisID='2Kgs.17.9'>И израилевите синове вършиха против ГОСПОДА, своя Бог, тайно неща, които не бяха прави, и си построиха високи места във всичките си градове, от стражарска кула до укрепен град.</verse>
        <verse osisID='2Kgs.17.10'>И си издигнаха стълбове и ашери на всеки висок хълм и под всяко зелено дърво;</verse>
        <verse osisID='2Kgs.17.11'>и там кадиха по всичките високи места, както езичниците, които ГОСПОД беше изгонил пред тях. И вършиха зли дела, с които разгневиха ГОСПОДА,</verse>
        <verse osisID='2Kgs.17.12'>и служиха на идолите, за които ГОСПОД им беше казал: Не вършете такова нещо!</verse>
        <verse osisID='2Kgs.17.13'>И ГОСПОД предупреждаваше Израил и Юда чрез всичките пророци и всичките гледачи и казваше: Върнете се от злите си пътища и пазете Моите заповеди и Моите наредби, според целия закон, който заповядах на бащите ви и който ви пратих чрез слугите Си, пророците!</verse>
        <verse osisID='2Kgs.17.14'>Но те не послушаха, а закоравиха врата си като врата на бащите си, които не повярваха в ГОСПОДА, своя Бог.</verse>
        <verse osisID='2Kgs.17.15'>И отхвърлиха наредбите Му и завета, който беше сключил с бащите им, и свидетелствата, с които свидетелстваше против тях, и последваха идолите и сами станаха идолопоклонници и последваха езичниците наоколо си, за които ГОСПОД им беше заповядал да не правят като тях.</verse>
        <verse osisID='2Kgs.17.16'>И оставиха всичките заповеди на ГОСПОДА, своя Бог, и си направиха излян идол, две телета, и направиха ашера и се кланяха на цялото небесно множество и служеха на Ваал.</verse>
        <verse osisID='2Kgs.17.17'>Те превеждаха синовете си и дъщерите си през огъня, занимаваха се с окултизъм и гадания и се продаваха да вършат зло пред ГОСПОДА и Го разгневяваха.</verse>
        <verse osisID='2Kgs.17.18'>Затова ГОСПОД се разгневи много против Израил и го отхвърли отпред Себе Си. Не остана нищо освен едното племе Юда.</verse>
        <verse osisID='2Kgs.17.19'>Но и Юда не опази заповедите на ГОСПОДА, своя Бог, а ходи в наредбите на Израил, които той направи.</verse>
        <verse osisID='2Kgs.17.20'>И ГОСПОД отхвърли целия израилев род, унижи ги и ги предаде в ръката на грабители, докато ги отхвърли отпред Себе Си.</verse>
        <verse osisID='2Kgs.17.21'>Защото откъсна Израил от Давидовия дом и те направиха Еровоам, сина на Нават, цар. А Еровоам отклони Израил от следването на ГОСПОДА и го въведе в голям грях.</verse>
        <verse osisID='2Kgs.17.22'>И израилевите синове ходиха във всичките грехове, които Еровоам извърши. Не се отклониха от тях,</verse>
        <verse osisID='2Kgs.17.23'>докато ГОСПОД не отмахна Израил отпред Себе Си, както беше говорил чрез всичките Си слуги, пророците. Така Израил беше отведен от своята земя в Асирия, където е и до днес.</verse>
        <verse osisID='2Kgs.17.24'>И асирийският цар доведе хора от Вавилон и от Хута, и от Ава, и от Емат, и от Сефаруим и ги засели в самарийските градове вместо израилевите синове. И те наследиха Самария и се заселиха в градовете й.</verse>
        <verse osisID='2Kgs.17.25'>А в началото, когато се заселиха там, те не се бояха от ГОСПОДА и ГОСПОД прати между тях лъвове, които убиваха някои от тях.</verse>
        <verse osisID='2Kgs.17.26'>Затова говориха на асирийския цар и казаха: Народите, които ти пресели и настани в самарийските градове, не знаят обичая на местния Бог. Затова той прати лъвове между тях и ето, те ги убиват, понеже не знаят обичая на местния Бог.</verse>
        <verse osisID='2Kgs.17.27'>Тогава асирийският цар заповяда и каза: Заведете там един от свещениците, които пленихме оттам. И нека отидат и се заселят там, и нека ги научи на обичая на местния Бог.</verse>
        <verse osisID='2Kgs.17.28'>И един от свещениците, които бяха пленили от Самария, дойде и се засели във Ветил и ги учеше как да се боят от ГОСПОДА.</verse>
        <verse osisID='2Kgs.17.29'>И те си направиха всеки народ своите богове и ги поставиха в храмовете по високите места, които самаряните бяха направили, всеки народ в градовете си, в които живееха.</verse>
        <verse osisID='2Kgs.17.30'>Вавилонските мъже направиха Сокхот-Венот, а хутайските мъже направиха Нергал, ематските мъже направиха Асим,</verse>
        <verse osisID='2Kgs.17.31'>авците направиха Ниваз и Тартак, а сефаруимците горяха синовете си в огън за сефаруимските богове Адрамелех и Анамелех.</verse>
        <verse osisID='2Kgs.17.32'>Но се бояха и от ГОСПОДА и от всичките народи между тях си поставиха свещеници за високите места, които служеха за тях в храмовете по високите места.</verse>
        <verse osisID='2Kgs.17.33'>Бояха се от ГОСПОДА и служеха и на своите си богове според обичая на народите, измежду които бяха преселени.</verse>
        <verse osisID='2Kgs.17.34'>И до днес постъпват според предишните обичаи: не се боят от ГОСПОДА и не постъпват нито според своите си наредби и според своите си правила, нито според закона и заповедта, която ГОСПОД заповяда на синовете на Яков, когото нарече Израил.</verse>
        <verse osisID='2Kgs.17.35'>А ГОСПОД беше направил с тях завет, като им беше заповядал и казал: Да не се боите от други богове, да не им се покланяте, да не им служите и да не им принасяте жертви;</verse>
        <verse osisID='2Kgs.17.36'>а от ГОСПОДА, който ви изведе от египетската земя с голяма сила и с издигната мишца, от Него да се боите, на Него да се покланяте и на Него да принасяте жертви.</verse>
        <verse osisID='2Kgs.17.37'>И да внимавате винаги да изпълнявате наредбите, правилата, закона и заповедта, които Той написа за вас, и да не се боите от други богове!</verse>
        <verse osisID='2Kgs.17.38'>И да не забравяте завета, който направих с вас, и да не се боите от други богове;</verse>
        <verse osisID='2Kgs.17.39'>а от ГОСПОДА, вашия Бог, да се боите; и Той ще ви избави от ръката на всичките ви врагове.</verse>
        <verse osisID='2Kgs.17.40'>Но те не послушаха, а постъпваха според предишните си обичаи.</verse>
        <verse osisID='2Kgs.17.41'>И така, тези народи се бояха от ГОСПОДА и служеха и на своите изваяни идоли. И синовете им и синовете на синовете им и до днес постъпват, както постъпваха бащите им.</verse>
      </chapter>
      <chapter osisID='2Kgs.18'>
        <verse osisID='2Kgs.18.1'>В третата година на израилевия цар Осия, сина на Ила, се възцари Езекия, синът на юдовия цар Ахаз.</verse>
        <verse osisID='2Kgs.18.2'>Той беше на двадесет и пет години, когато се възцари, и царува двадесет и девет години в Ерусалим. Името на майка му беше Авия, дъщеря на Захария.</verse>
        <verse osisID='2Kgs.18.3'>Той върши това, което беше право пред ГОСПОДА, точно както беше правил баща му Давид.</verse>
        <verse osisID='2Kgs.18.4'>Събори високите места, изпотроши кумирите, изсече ашерите и строши медната змия, която Мойсей беше направил, защото дори до онова време израилевите синове й кадяха; и я нарече Нехущан .</verse>
        <verse osisID='2Kgs.18.5'>Той се упова на ГОСПОДА, Израилевия Бог. И след него нямаше подобен на него между всичките юдови царе, нито пък между онези, които бяха преди него.</verse>
        <verse osisID='2Kgs.18.6'>Той се привърза към ГОСПОДА и не престана да Го следва, и пазеше заповедите Му, които ГОСПОД беше дал на Мойсей.</verse>
        <verse osisID='2Kgs.18.7'>И ГОСПОД беше с него — където и да излизаше, имаше успех. И въстана против асирийския цар и вече не му слугуваше.</verse>
        <verse osisID='2Kgs.18.8'>Той разби филистимците до Газа и околностите й, от стражарска кула до укрепен град.</verse>
        <verse osisID='2Kgs.18.9'>А в четвъртата година на цар Езекия, която беше седмата година на израилевия цар Осия, сина на Ила, асирийският цар Салманасар се изкачи против Самария и я обсади.</verse>
        <verse osisID='2Kgs.18.10'>И след три години я превзе. В шестата година на Езекия, която беше деветата година на израилевия цар Осия, Самария беше превзета.</verse>
        <verse osisID='2Kgs.18.11'>И асирийският цар отведе Израил в плен в Асирия и ги засели в Ала и в Авор при реката Гозан, и в мидийските градове,</verse>
        <verse osisID='2Kgs.18.12'>защото не послушаха гласа на ГОСПОДА, своя Бог, и престъпиха завета Му — всичко, което ГОСПОДНИЯТ слуга Мойсей беше заповядал — не послушаха и не го извършиха.</verse>
        <verse osisID='2Kgs.18.13'>А в четиринадесетата година на цар Езекия асирийският цар Сенахирим се изкачи против всичките укрепени градове на Юда и ги превзе.</verse>
        <verse osisID='2Kgs.18.14'>Тогава юдовият цар Езекия изпрати до асирийския цар в Лахис да кажат: Съгреших! Върни се от мен и каквото ми наложиш, ще го нося. И асирийският цар наложи на юдовия цар Езекия триста таланта сребро и тридесет таланта злато.</verse>
        <verse osisID='2Kgs.18.15'>И Езекия даде цялото сребро, което се намери в ГОСПОДНИЯ дом и в съкровищата на царската къща.</verse>
        <verse osisID='2Kgs.18.16'>В онова време Езекия откова златото от вратите на ГОСПОДНИЯ храм и от колоните, които той, юдовият цар Езекия, беше обковал със злато, и го даде на асирийския цар.</verse>
        <verse osisID='2Kgs.18.17'>Но асирийският цар изпрати от Лахис тартана, рапсариса и рапсака с голяма войска срещу цар Езекия в Ерусалим. И те се изкачиха и дойдоха в Ерусалим. И като се изкачиха, дойдоха и застанаха при водопровода на горния водоем, който е по пътя към тепавичарската нива.</verse>
        <verse osisID='2Kgs.18.18'>И извикаха към царя. И управителят на царския дом Елиаким, синът на Хелкия, и писарят Шевна, и летописецът Йоах, синът на Асаф, излязоха при тях.</verse>
        <verse osisID='2Kgs.18.19'>Тогава рапсакът им каза: Кажете сега на Езекия: Така казва великият цар, асирийският цар: Каква е тази надежда, на която се уповаваш?</verse>
        <verse osisID='2Kgs.18.20'>Ти казваш: Имам съвет и сила за воюване. Но това са само празни думи. На кого се надяваш сега, че си въстанал против мен?</verse>
        <verse osisID='2Kgs.18.21'>Ето, ти се надяваш на онази строшена тръстикова пръчка, на Египет, на която, ако се опре някой, ще се забучи в ръката му и ще я промуши. Такъв е египетският цар, фараонът, за всички, които се надяват на него.</verse>
        <verse osisID='2Kgs.18.22'>Но ако ми кажете: На ГОСПОДА, нашия Бог, се уповаваме! — то не е ли Той онзи, чиито високи места и жертвеници премахна Езекия, като каза на Юда и Ерусалим: Пред този олтар в Ерусалим се покланяйте?</verse>
        <verse osisID='2Kgs.18.23'>И така, дай залог на господаря ми, асирийския цар, и аз ще ти дам две хиляди коня, ако можеш от своя страна да поставиш на тях ездачи.</verse>
        <verse osisID='2Kgs.18.24'>Но как би отблъснал ти и един военачалник измежду най-низшите слуги на господаря ми? Но ти се уповаваш на Египет за колесници и за конници!</verse>
        <verse osisID='2Kgs.18.25'>А аз без ГОСПОДА ли се изкачих сега срещу това място, за да го съсипя? ГОСПОД ми каза: Изкачи се против тази земя и я съсипи!</verse>
        <verse osisID='2Kgs.18.26'>Тогава Елиаким, синът на Хелкия, и Шевна, и Йоах казаха на рапсака: Молим те, говори на слугите си на арамейски, защото го разбираме. Не ни говори на юдейски, че да чува народът, който е на стената!</verse>
        <verse osisID='2Kgs.18.27'>Но рапсакът им каза: Господарят ми само при твоя господар и при теб ли ме е изпратил да говоря тези думи? Не ме ли е изпратил при мъжете, които седят на стената, за да ядат заедно с вас изпражненията си и да пият пикочта си?</verse>
        <verse osisID='2Kgs.18.28'>Тогава рапсакът застана и извика със силен глас на юдейски и говори и каза: Слушайте думата на великия цар, асирийския цар:</verse>
        <verse osisID='2Kgs.18.29'>Така казва царят: Да не ви мами Езекия! Защото той няма да може да ви избави от ръката му.</verse>
        <verse osisID='2Kgs.18.30'>И да не ви кара Езекия да се уповавате на ГОСПОДА, като казва: ГОСПОД непременно ще ни избави и този град няма да бъде предаден в ръката на асирийския цар!</verse>
        <verse osisID='2Kgs.18.31'>Не слушайте Езекия, защото така казва асирийският цар: Направете мир с мен и излезте при мен, и яжте всеки от лозето си и всеки от смокинята си, и пийте всеки от водата на кладенеца си,</verse>
        <verse osisID='2Kgs.18.32'>докато дойда и ви заведа в земя като вашата земя, земя на жито и вино, земя на хляб и лозя, земя на маслини и мед, за да живеете и да не умрете. Не слушайте Езекия като ви мами и казва: ГОСПОД ще ни избави.</verse>
        <verse osisID='2Kgs.18.33'>Някой от боговете на народите избавил ли е въобще земята си от ръката на асирийския цар?</verse>
        <verse osisID='2Kgs.18.34'>Къде са боговете на Емат и Арфад? Къде са боговете на Сефаруим, на Ена и на Ава? Избавиха ли те Самария от ръката ми?</verse>
        <verse osisID='2Kgs.18.35'>Кои измежду всичките богове на страните са избавили страната си от ръката ми, че ГОСПОД да избави Ерусалим от ръката ми?</verse>
        <verse osisID='2Kgs.18.36'>А народът мълчеше и не му отговори нито дума, защото царят беше заповядал и казал: Да не му отговаряте!</verse>
        <verse osisID='2Kgs.18.37'>И управителят на царския дом Елиаким, синът на Хелкия, и писарят Шевна и летописецът Йоах, синът на Асаф, дойдоха при Езекия с раздрани дрехи и му съобщиха думите на рапсака.</verse>
      </chapter>
      <chapter osisID='2Kgs.19'>
        <verse osisID='2Kgs.19.1'>А когато цар Езекия чу това, той раздра дрехите си, покри се с вретище и влезе в ГОСПОДНИЯ дом.</verse>
        <verse osisID='2Kgs.19.2'>И прати управителя на царския дом Елиаким, писаря Шевна и старейшините на свещениците, покрити с вретища, при пророк Исая, сина на Амос.</verse>
        <verse osisID='2Kgs.19.3'>И те му казаха: Така казва Езекия: Ден на скръб, на изобличение и на опозоряване е този ден, защото децата дойдоха до раждане, но няма сила за раждане.</verse>
        <verse osisID='2Kgs.19.4'>Може би ГОСПОД, твоят Бог, ще чуе всичките думи на рапсака, когото господарят му, асирийският цар, изпрати да хули живия Бог, и ще го накаже заради думите, които ГОСПОД, твоят Бог, чу. Моля те, издигни молба за остатъка, който е оцелял.</verse>
        <verse osisID='2Kgs.19.5'>И така, слугите на цар Езекия отидоха при Исая.</verse>
        <verse osisID='2Kgs.19.6'>И Исая им каза: Така да кажете на господаря си: Така казва ГОСПОД: Не се бой от думите, които чу, с които слугите на асирийския цар Ме похулиха.</verse>
        <verse osisID='2Kgs.19.7'>Ето, Аз ще сложа в него такъв дух, че като чуе слух, ще се върне в земята си, и ще го поваля с меч в неговата земя.</verse>
        <verse osisID='2Kgs.19.8'>И рапсакът се върна и намери асирийския цар да воюва с Ливна; защото беше чул, че той тръгнал от Лахис.</verse>
        <verse osisID='2Kgs.19.9'>А царят беше чул да казват за етиопския цар Тирак: Ето, излязъл е да воюва против теб! И той пак изпрати посланици до Езекия да кажат:</verse>
        <verse osisID='2Kgs.19.10'>Така да говорите на юдовия цар Езекия и да кажете: Да не те мами твоят Бог, на когото се уповаваш, като казваш: Ерусалим няма да бъде предаден в ръката на асирийския цар!</verse>
        <verse osisID='2Kgs.19.11'>Ето, ти чу какво са направили асирийските царе на всичките земи, как са ги изтребили. Ти ли ще се избавиш?</verse>
        <verse osisID='2Kgs.19.12'>Боговете на народите избавиха ли онези, които бащите ми унищожиха: Гозан, Харан, Ресеф и синовете на Еден, които бяха в Таласар?</verse>
        <verse osisID='2Kgs.19.13'>Къде са царят на Емат, царят на Арфад и царят на града Сефаруим, на Ена и на Ава?</verse>
        <verse osisID='2Kgs.19.14'>И Езекия взе писмото от ръката на пратениците и го прочете, и се изкачи в ГОСПОДНИЯ дом, и Езекия го разгъна пред ГОСПОДА.</verse>
        <verse osisID='2Kgs.19.15'>И Езекия се помоли пред ГОСПОДА, като каза: ГОСПОДИ, Боже на Израил, който седиш на престол между херувимите, Ти и само Ти си Бог на всичките земни царства! Ти си направил небето и земята.</verse>
        <verse osisID='2Kgs.19.16'>ГОСПОДИ, приклони ухото Си и чуй! ГОСПОДИ, отвори очите Си и виж! Чуй думите на Сенахирим, който изпрати този да похули живия Бог!</verse>
        <verse osisID='2Kgs.19.17'>Наистина, ГОСПОДИ, асирийските царе опустошиха народите и земята им,</verse>
        <verse osisID='2Kgs.19.18'>и хвърлиха в огъня боговете им, защото не бяха богове, а дело на човешки ръце, дървета и камъни, и те ги унищожиха.</verse>
        <verse osisID='2Kgs.19.19'>И сега, ГОСПОДИ, Боже наш, моля Те, спаси ни от ръката му, за да познаят всичките земни царства, че Ти, ГОСПОД, си единственият Бог!</verse>
        <verse osisID='2Kgs.19.20'>Тогава Исая, синът на Амос, изпрати до Езекия да кажат: Така казва ГОСПОД, Израилевият Бог: Чух това, за което Ми се помоли против асирийския цар Сенахирим.</verse>
        <verse osisID='2Kgs.19.21'>Ето словото, което ГОСПОД говори за него: Презря те, присмя ти се девицата, сионската дъщеря; зад теб поклати глава ерусалимската дъщеря.</verse>
        <verse osisID='2Kgs.19.22'>Кого си обидил и похулил ти? И срещу кого си издигнал гласа си и си надигнал очите си? Срещу Светия Израилев.</verse>
        <verse osisID='2Kgs.19.23'>Господа си обидил ти чрез пратениците си, като си казал: С множеството на колесниците си се изкачих на височината на планините, чак до краищата на Ливан, и ще изсека високите му кедри, избраните му елхи, и ще вляза в най-далечното му обиталище, в най-гъстата му гора.</verse>
        <verse osisID='2Kgs.19.24'>Изкопах и пих чужди води и със стъпалото на краката си ще пресуша всичките египетски канали.</verse>
        <verse osisID='2Kgs.19.25'>Не си ли чул, че Аз съм наредил това отдавна и от древни времена съм го образувал? И сега го изпълних, така че ти да опустошаваш укрепени градове до купища развалини.</verse>
        <verse osisID='2Kgs.19.26'>И жителите им бяха безсилни, уплашиха се, посрамиха се, бяха като трева на полето, като зеленина, като трева на къщния покрив, която изсъхва, преди да е пораснала.</verse>
        <verse osisID='2Kgs.19.27'>Но аз зная жилището ти, излизането ти и влизането ти, и буйството ти против Мен.</verse>
        <verse osisID='2Kgs.19.28'>Понеже буйството ти против Мен и надменността ти стигнаха до ушите Ми, затова ще сложа куката Си в ноздрите ти и юздата Си в устните ти и ще те върна по пътя, по който си дошъл.</verse>
        <verse osisID='2Kgs.19.29'>И това ще ти бъде знамението: Тази година ще ядете самораслото, втората година — това, което израсте от същото, а третата година посейте и пожънете, насадете лозя и яжте плода им.</verse>
        <verse osisID='2Kgs.19.30'>И оцелялото от юдовия дом, което е останало, пак ще пуска корени надолу и ще дава плод нагоре.</verse>
        <verse osisID='2Kgs.19.31'>Защото от Ерусалим ще излезе остатък и от хълма Сион — оцелялото. Ревността на ГОСПОДА ще извърши това.</verse>
        <verse osisID='2Kgs.19.32'>Затова, така казва ГОСПОД за асирийския цар: Няма да влезе в този град, няма да изстреля там стрела, няма да дойде пред него с щит и няма да издигне против него могила!</verse>
        <verse osisID='2Kgs.19.33'>По пътя, по който е дошъл, по него ще се върне и в този град няма да влезе, заявява ГОСПОД.</verse>
        <verse osisID='2Kgs.19.34'>И аз ще защитя този град, за да го избавя заради Себе Си и заради слугата Си Давид.</verse>
        <verse osisID='2Kgs.19.35'>И в същата нощ Ангелът ГОСПОДЕН излезе и изби сто осемдесет и пет хиляди души в асирийския стан. И когато станаха на сутринта, ето, всички те бяха мъртви трупове.</verse>
        <verse osisID='2Kgs.19.36'>И асирийският цар Сенахирим се вдигна и си отиде; върна се и остана в Ниневия.</verse>
        <verse osisID='2Kgs.19.37'>А когато се кланяше в храма на бога си Нисрох, синовете му Адрамелех и Сарасар го убиха с меч и избягаха в аратската земя. А вместо него се възцари синът му Есарадон.</verse>
      </chapter>
      <chapter osisID='2Kgs.20'>
        <verse osisID='2Kgs.20.1'>В онова време Езекия се разболя до смърт. И пророк Исая, синът на Амос, дойде при него и му каза: Така казва ГОСПОД: Нареди за дома си, понеже ще умреш и няма да живееш!</verse>
        <verse osisID='2Kgs.20.2'>Тогава той обърна лицето си към стената и се помоли на ГОСПОДА и каза:</verse>
        <verse osisID='2Kgs.20.3'>О, ГОСПОДИ, моля Те, спомни си как ходих пред Теб с истина и с неразделено сърце и върших това, което е добро пред Теб! И Езекия плака горчиво.</verse>
        <verse osisID='2Kgs.20.4'>И преди Исая да беше излязъл до средната част на града, ГОСПОДНОТО слово беше към него и каза:</verse>
        <verse osisID='2Kgs.20.5'>Върни се и кажи на княза на Моя народ, Езекия: Така казва ГОСПОД, Бог на баща ти Давид: Чух молитвата ти, видях сълзите ти. Ето, ще те изцеля. На третия ден ще се изкачиш в ГОСПОДНИЯ дом.</verse>
        <verse osisID='2Kgs.20.6'>Ще прибавя на живота ти петнадесет години и ще избавя теб и този град от ръката на асирийския цар, и ще защитя този град заради Себе Си и заради слугата Си Давид.</verse>
        <verse osisID='2Kgs.20.7'>Тогава Исая каза: Вземете калъп сушени смокини. И взеха и го наложиха на възпалението, и царят оздравя.</verse>
        <verse osisID='2Kgs.20.8'>А Езекия беше казал на Исая: Какво ще бъде знамението, че ГОСПОД ще ме изцели и че на третия ден ще се изкача в ГОСПОДНИЯ дом?</verse>
        <verse osisID='2Kgs.20.9'>И Исая беше казал: Това ще ти бъде знамението от ГОСПОДА, че ГОСПОД ще извърши словото, което говори: Десет стъпала напред ли да отиде сянката на слънчевия часовник, или да се върне десет стъпала назад?</verse>
        <verse osisID='2Kgs.20.10'>И Езекия отговори: Лесно нещо е да се наклони сянката десет стъпала; не, нека сянката се върне десет стъпала назад!</verse>
        <verse osisID='2Kgs.20.11'>И пророк Исая извика към ГОСПОДА и Той върна сянката по стъпалата, по които се беше наклонила върху слънчевия часовник на Ахаз, десет стъпала назад.</verse>
        <verse osisID='2Kgs.20.12'>В онова време вавилонският цар Веродах-Валадан, синът на Валадан, изпрати писмо и подарък на Езекия, защото чу, че Езекия се бил разболял.</verse>
        <verse osisID='2Kgs.20.13'>И Езекия ги послуша и им показа цялата си съкровищница — среброто и златото, ароматите и скъпоценните масла, целия си оръжеен склад и всичко, което се намираше между съкровищата му. В къщата му и в цялото му владение не остана нищо, което Езекия не им показа.</verse>
        <verse osisID='2Kgs.20.14'>Тогава пророк Исая дойде при цар Езекия и му каза: Какво казаха тези мъже и откъде дойдоха при теб? И Езекия каза: От далечна земя идват, от Вавилон.</verse>
        <verse osisID='2Kgs.20.15'>Тогава каза: Какво видяха в къщата ти? И Езекия отговори: Видяха всичко, което е в къщата ми; няма нищо в съкровищниците ми, което не им показах.</verse>
        <verse osisID='2Kgs.20.16'>Тогава Исая каза на Езекия: Слушай словото на ГОСПОДА:</verse>
        <verse osisID='2Kgs.20.17'>Ето, идват дни, когато всичко, което е в къщата ти, и което бащите ти са събрали до този ден, ще се пренесе във Вавилон; нищо няма да остане, казва ГОСПОД.</verse>
        <verse osisID='2Kgs.20.18'>И от синовете, които ще излязат от теб, които ще родиш, ще вземат и те ще станат скопци в двореца на вавилонския цар.</verse>
        <verse osisID='2Kgs.20.19'>Тогава Езекия каза на Исая: Добро е ГОСПОДНОТО слово, което ти говори. И каза: Нали в моите дни ще има мир и сигурност?</verse>
        <verse osisID='2Kgs.20.20'>А останалите дела на Езекия и цялото му юначество, и как направи водоема и водопровода, и докара водата в града, не са ли записани в Книгата на летописите на юдовите царе?</verse>
        <verse osisID='2Kgs.20.21'>И Езекия легна при бащите си. А вместо него се възцари синът му Манасия.</verse>
      </chapter>
      <chapter osisID='2Kgs.21'>
        <verse osisID='2Kgs.21.1'>Манасия беше на дванадесет години, когато се възцари, и царува петдесет и пет години в Ерусалим. Името на майка му беше Ефсива.</verse>
        <verse osisID='2Kgs.21.2'>Той върши зло пред ГОСПОДА според мерзостите на народите, които ГОСПОД беше изгонил пред израилевите синове.</verse>
        <verse osisID='2Kgs.21.3'>Той устрои наново високите места, които баща му Езекия беше съборил, издигна жертвеници на Ваал и направи ашера, както беше направил израилевият цар Ахав, и се кланяше на цялото небесно множество и им служеше.</verse>
        <verse osisID='2Kgs.21.4'>Построи и жертвеници в ГОСПОДНИЯ дом, за който ГОСПОД беше казал: В Ерусалим ще поставя Името Си.</verse>
        <verse osisID='2Kgs.21.5'>Построи жертвеници и на цялото небесно войнство в двата двора на ГОСПОДНИЯ дом.</verse>
        <verse osisID='2Kgs.21.6'>И преведе сина си през огъня, и се занимаваше с окултизъм и гадания, и се допитваше до запитвачи на духове и врачове. Той извърши много зло пред ГОСПОДА и Го разгневи.</verse>
        <verse osisID='2Kgs.21.7'>И изваяния идол на ашерата, който направи, постави в дома, за който ГОСПОД беше казал на Давид и на сина му Соломон: В този дом и в Ерусалим, който избрах от всичките израилеви племена, ще поставя Името Си до века!</verse>
        <verse osisID='2Kgs.21.8'>И няма вече да направя крака на Израил да се лута вън от земята, която дадох на бащите им, ако само внимават да вършат всичко, което им заповядах, според целия закон, който им заповяда слугата Ми Мойсей.</verse>
        <verse osisID='2Kgs.21.9'>Но те не послушаха и Манасия ги подмами да вършат повече зло от народите, които ГОСПОД беше изтребил пред израилевите синове.</verse>
        <verse osisID='2Kgs.21.10'>Тогава ГОСПОД говори чрез слугите Си, пророците, и каза:</verse>
        <verse osisID='2Kgs.21.11'>Понеже юдовият цар Манасия направи тези мерзости и извърши повече зло от всичко, което извършиха аморейците, които бяха преди него, и въведе и Юда в грях чрез идолите си,</verse>
        <verse osisID='2Kgs.21.12'>затова, така казва ГОСПОД, Израилевият Бог: Ето Аз нанасям такова зло на Ерусалим и на Юда, че на всеки, който чуе за него, ще му писнат и двете уши.</verse>
        <verse osisID='2Kgs.21.13'>И ще простра върху Ерусалим мерителната връв на Самария и отвеса на Ахавовия дом. И ще изтрия Ерусалим, както се изтрива блюдо — изтрива се и се обръща наопаки.</verse>
        <verse osisID='2Kgs.21.14'>И ще отхвърля остатъка от наследството Си и ще ги предам в ръката на враговете им, и те ще бъдат разграбени и плячкосани от всичките си врагове,</verse>
        <verse osisID='2Kgs.21.15'>защото вършиха зло пред Мен и Ме разгневяваха от деня, когато бащите им излязоха от Египет, до днес.</verse>
        <verse osisID='2Kgs.21.16'>Освен това Манасия проля и твърде много невинна кръв, докато напълни Ерусалим от край до край, освен греха, с който въведе Юда в грях да върши зло пред ГОСПОДА.</verse>
        <verse osisID='2Kgs.21.17'>А останалите дела на Манасия и всичко, което направи, и грехът му, който извърши, не са ли записани в Книгата на летописите на юдовите царе?</verse>
        <verse osisID='2Kgs.21.18'>И Манасия легна при бащите си и беше погребан в градината на къщата си, в градината на Оза. А вместо него се възцари синът му Амон.</verse>
        <verse osisID='2Kgs.21.19'>Амон беше на двадесет и две години, когато се възцари, и царува две години в Ерусалим. Името на майка му бе Месулемета, дъщеря на Арус от Йотева.</verse>
        <verse osisID='2Kgs.21.20'>Той върши зло пред ГОСПОДА, както беше правил баща му Манасия.</verse>
        <verse osisID='2Kgs.21.21'>Ходи във всичките пътища, в които беше ходил баща му, и служи на идолите, на които беше служил баща му, и им се кланяше.</verse>
        <verse osisID='2Kgs.21.22'>И остави ГОСПОДА, Бога на бащите си, и не ходи в ГОСПОДНИЯ път.</verse>
        <verse osisID='2Kgs.21.23'>А слугите на Амон направиха заговор против него и убиха царя в къщата му.</verse>
        <verse osisID='2Kgs.21.24'>Тогава народът на страната изби всички, които бяха направили заговора против цар Амон, и народът на страната направи сина му Йосия цар вместо него.</verse>
        <verse osisID='2Kgs.21.25'>А останалите дела, които извърши Амон, не са ли записани в Книгата на летописите на юдовите царе?</verse>
        <verse osisID='2Kgs.21.26'>И го погребаха в гроба му в градината на Оза. А вместо него се възцари синът му Йосия.</verse>
      </chapter>
      <chapter osisID='2Kgs.22'>
        <verse osisID='2Kgs.22.1'>Йосия беше на осем години, когато се възцари, и царува тридесет и една години в Ерусалим. Името на майка му беше Йедида, дъщеря на Адая от Васкат.</verse>
        <verse osisID='2Kgs.22.2'>Той върши това, което беше право пред ГОСПОДА, и ходи във всичките пътища на баща си Давид, без да се отклони надясно или наляво.</verse>
        <verse osisID='2Kgs.22.3'>И в осемнадесетата година на цар Йосия царят прати в ГОСПОДНИЯ дом писаря Сафан, сина на Азалия, син на Месулам, и каза:</verse>
        <verse osisID='2Kgs.22.4'>Иди при първосвещеника Хелкия и му кажи да приготви внесените в ГОСПОДНИЯ дом пари, които вратарите са събрали от народа,</verse>
        <verse osisID='2Kgs.22.5'>и нека ги предадат в ръката на онези, които вършат делото, които надзирават ГОСПОДНИЯ дом, а те нека ги дадат на онези, които вършат делото, които са в ГОСПОДНИЯ дом, за да поправят разрушеното на дома —</verse>
        <verse osisID='2Kgs.22.6'>на дърводелците и на строителите, и на зидарите, и за да купят дървен материал и дялани камъни, за да поправят дома.</verse>
        <verse osisID='2Kgs.22.7'>Но да не се държи сметка за предаваните в ръцете им пари, защото постъпват честно.</verse>
        <verse osisID='2Kgs.22.8'>Тогава първосвещеникът Хелкия каза на писаря Сафан: Намерих книгата на закона в ГОСПОДНИЯ дом. И Хелкия даде книгата на Сафан и той я прочете.</verse>
        <verse osisID='2Kgs.22.9'>И писарят Сафан отиде при царя и занесе вест на царя, и каза: Слугите ти изсипаха парите, които се намериха в дома, и ги предадоха в ръката на онези, които вършат делото, които надзирават ГОСПОДНИЯ дом.</verse>
        <verse osisID='2Kgs.22.10'>И писарят Сафан съобщи на царя и каза: Свещеник Хелкия ми даде една книга. И Сафан я прочете пред царя.</verse>
        <verse osisID='2Kgs.22.11'>А когато царят чу думите на книгата на закона, раздра дрехите си.</verse>
        <verse osisID='2Kgs.22.12'>И царят заповяда на свещеник Хелкия и на Ахикам, сина на Сафан, и на Аховор, сина на Михей, и на писаря Сафан, и на царския слуга Асая и каза:</verse>
        <verse osisID='2Kgs.22.13'>Идете, допитайте се до ГОСПОДА за мен, за народа и за целия Юда относно думите на тази книга, която се намери, защото голяма е яростта на ГОСПОДА, която е пламнала против нас, понеже бащите ни не са послушали думите на тази книга да постъпват според всичко, което е писано за нас.</verse>
        <verse osisID='2Kgs.22.14'>Тогава свещеник Хелкия, Ахикам, Аховор, Сафан и Асая отидоха при пророчицата Олда, жената на Селум, пазителя на одеждите, син на Текуя, син на Арас. А тя живееше в Ерусалим, във втория участък. И те говориха с нея.</verse>
        <verse osisID='2Kgs.22.15'>И тя им каза: Така казва ГОСПОД, Израилевият Бог: Кажете на човека, който ви е изпратил до Мен:</verse>
        <verse osisID='2Kgs.22.16'>Така казва ГОСПОД: Ето, Аз ще докарам зло на това място и на жителите му — всички думи на книгата, която юдовият цар е прочел —</verse>
        <verse osisID='2Kgs.22.17'>понеже Ме оставиха и кадиха на други богове, и Ме разгневиха с всичките дела на ръцете си, затова яростта Ми ще пламне против това място и няма да угасне.</verse>
        <verse osisID='2Kgs.22.18'>Но на юдовия цар, който ви прати да се допитате до ГОСПОДА, на него кажете така: Така казва ГОСПОД, Израилевият Бог: За думите, които си чул:</verse>
        <verse osisID='2Kgs.22.19'>понеже сърцето ти омекна и ти се смири пред ГОСПОДА, когато чу това, което говорих против това място и против жителите му, че ще запустеят и ще станат за проклетия, и раздра дрехите си и плака пред Мен, затова и Аз послушах, заявява ГОСПОД.</verse>
        <verse osisID='2Kgs.22.20'>Затова, ето, Аз ще те прибера при бащите ти и ще се прибереш в гроба си с мир и очите ти няма да видят нищо от злото, което ще докарам на това място. И те донесоха отговора на царя.</verse>
      </chapter>
      <chapter osisID='2Kgs.23'>
        <verse osisID='2Kgs.23.1'>Тогава царят изпрати и събраха при него всичките старейшини на Юда и Ерусалим.</verse>
        <verse osisID='2Kgs.23.2'>И царят се изкачи в ГОСПОДНИЯ дом и с него всичките юдови мъже и всичките ерусалимски жители, и свещениците, и пророците, и целият народ от малък до голям. И прочетоха на всеослушание пред тях всичките думи от книгата на завета, която се намери в ГОСПОДНИЯ дом.</verse>
        <verse osisID='2Kgs.23.3'>И царят застана до колоната и направи завет пред ГОСПОДА да следва ГОСПОДА, да пази заповедите Му и свидетелствата му, и наредбите Му с цялото си сърце и с цялата си душа, за да изпълнява думите на този завет, които са записани в тази книга. И целият народ встъпи в завета.</verse>
        <verse osisID='2Kgs.23.4'>Тогава царят заповяда на първосвещеника Хелкия, на свещениците от втория чин и на вратарите да извадят от ГОСПОДНИЯ храм всичките вещи, направени за Ваал, за ашерата и за цялото небесно войнство, и ги изгори извън Ерусалим, в полетата на Кедрон, и отнесе пепелта им във Ветил.</verse>
        <verse osisID='2Kgs.23.5'>И премахна жреците на идолите, които юдовите царе бяха поставили и които кадяха по високите места в юдовите градове и околностите на Ерусалим, и тези, които кадяха на Ваал, на слънцето, на луната и на дванадесетте зодии, и на цялото небесно множество.</verse>
        <verse osisID='2Kgs.23.6'>Изнесе ашерата от ГОСПОДНИЯ дом извън Ерусалим при потока Кедрон и я изгори при потока Кедрон, стри я на прах и хвърли праха й по гробовете на синовете на народа.</verse>
        <verse osisID='2Kgs.23.7'>Събори и къщите на посветените блудници, които бяха в ГОСПОДНИЯ дом, където жените тъчеха завеси за ашерата.</verse>
        <verse osisID='2Kgs.23.8'>И доведе всичките свещеници от юдовите градове и оскверни високите места, където тези свещеници бяха кадили, от Гава до Вирсавее, и събори високите места на портите, които бяха при входа на портата на градоначалника Иисус, които бяха отляво при градската порта.</verse>
        <verse osisID='2Kgs.23.9'>Но свещениците от високите места не се изкачваха при ГОСПОДНИЯ олтар в Ерусалим, а ядяха безквасни хлябове между братята си.</verse>
        <verse osisID='2Kgs.23.10'>Царят оскверни и Тофет, който е в долината на Еномовите синове, за да не може никой да превежда за Молох сина си или дъщеря си през огъня.</verse>
        <verse osisID='2Kgs.23.11'>И отмахна конете, които юдовите царе бяха посветили на слънцето във входа на ГОСПОДНИЯ дом, при жилището на скопеца Натан-Мелех, което бе в Парварим, и изгори с огън колесниците на слънцето.</verse>
        <verse osisID='2Kgs.23.12'>Царят събори и жертвениците, които бяха върху покрива на горната стая на Ахаз, които юдовите царе бяха направили, и жертвениците, които Манасия беше направил в двора на ГОСПОДНИЯ дом, и като ги срина оттам, хвърли праха им в потока Кедрон.</verse>
        <verse osisID='2Kgs.23.13'>Царят оскверни и високите места, които бяха пред Ерусалим, отдясно на хълма на покварата, които израилевият цар Соломон беше построил за Астарта, гнусотията на сидонците, и за Хамос, гнусотията на Моав, и за Мелхом, гнусотията на синовете на Амон.</verse>
        <verse osisID='2Kgs.23.14'>И строши стълбовете, съсече ашерите и напълни местата им с човешки кости.</verse>
        <verse osisID='2Kgs.23.15'>И жертвеника, който беше във Ветил, и високото място, което беше построил Еровоам, синът на Нават, който въведе Израил в грях, и онзи жертвеник и онова високо място събори, и като изгори високото място, стри го на прах; и изгори ашерата.</verse>
        <verse osisID='2Kgs.23.16'>И като се обърна и видя гробовете, които бяха там на хълма, Йосия прати и взе костите от гробовете и ги изгори на жертвеника, и така го оскверни според ГОСПОДНОТО слово, обявено от Божия човек, който обяви тези неща.</verse>
        <verse osisID='2Kgs.23.17'>И той каза: Какъв е този стълб там, който виждам? А градските мъже му казаха: Това е гробът на Божия човек, който дойде от Юда и обяви тези неща, които ти извърши против ветилския жертвеник.</verse>
        <verse osisID='2Kgs.23.18'>Тогава царят каза: Оставете го, никой да не поклати костите му. И така опазиха костите му заедно с костите на пророка, който дойде от Самария.</verse>
        <verse osisID='2Kgs.23.19'>Йосия отмахна и всичките храмове на високите места, които се намираха в самарийските градове и които израилевите царе бяха направили и бяха разгневили ГОСПОДА, и постъпи с тях точно както беше направил във Ветил.</verse>
        <verse osisID='2Kgs.23.20'>И изкла всичките жреци от високите места, които бяха там, на жертвениците и изгори върху тях човешки кости. И после се върна в Ерусалим.</verse>
        <verse osisID='2Kgs.23.21'>И царят заповяда на целия народ и каза: Направете Пасхата на ГОСПОДА, своя Бог, както е писано в тази книга на завета!</verse>
        <verse osisID='2Kgs.23.22'>А такава Пасха като тази не беше правена от времето на съдиите, които съдеха Израил, и във всичките дни на израилевите царе или юдовите царе,</verse>
        <verse osisID='2Kgs.23.23'>а чак в осемнадесетата година на цар Йосия се направи тази Пасха на ГОСПОДА в Ерусалим.</verse>
        <verse osisID='2Kgs.23.24'>Освен това Йосия премахна запитвачите на духове и врачовете, домашните идоли и кумирите, и всичките гнусотии, които се намериха в юдовата земя и в Ерусалим, за да изпълни думите на закона, написани в книгата, която свещеник Хелкия намери в ГОСПОДНИЯ дом.</verse>
        <verse osisID='2Kgs.23.25'>Преди него не е имало цар като него, който да се е обърнал към ГОСПОДА с цялото си сърце, с цялата си душа и с всичката си сила, според целия закон на Мойсей. А и след него не се издигна такъв като него.</verse>
        <verse osisID='2Kgs.23.26'>Но ГОСПОД не се върна от яростта на големия си гняв, с която гневът Му беше пламнал против Юда поради всичките оскърбления, с които Манасия Го беше разгневил.</verse>
        <verse osisID='2Kgs.23.27'>И ГОСПОД каза: Ще отхвърля и Юда отпред Себе Си, както отхвърлих Израил. Ще отхвърля и града, който избрах, Ерусалим, и дома, за който казах: Името ми ще бъде там.</verse>
        <verse osisID='2Kgs.23.28'>А останалите дела на Йосия и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.23.29'>В неговите дни фараонът Нехао, египетският цар, се изкачи против асирийския цар при реката Ефрат. И цар Йосия излезе срещу него, а той, като го видя, го уби в Магедон.</verse>
        <verse osisID='2Kgs.23.30'>И слугите му го закараха мъртъв в колесницата от Магедон и го докараха в Ерусалим, и го погребаха в собствения му гроб. А народът на страната взе Йоахаз, сина на Йосия, и го помаза, и го направи цар вместо баща му.</verse>
        <verse osisID='2Kgs.23.31'>Йоахаз беше на двадесет и три години, когато се възцари, и царува три месеца в Ерусалим. Името на майка му беше Амитала, дъщеря на Еремия от Ливна.</verse>
        <verse osisID='2Kgs.23.32'>Той върши зло пред ГОСПОДА според всичко, което бяха правили бащите му.</verse>
        <verse osisID='2Kgs.23.33'>А фараонът Нехао го затвори в Ривла, в земята Емат, за да не царува в Ерусалим, и наложи на земята глоба от сто таланта сребро и един талант злато.</verse>
        <verse osisID='2Kgs.23.34'>И фараонът Нехао постави Елиаким, сина на Йосия, за цар вместо баща му Йосия и промени името му на Йоаким. А Йоахаз взе със себе си и той дойде в Египет и там умря.</verse>
        <verse osisID='2Kgs.23.35'>А Йоаким даде на фараона среброто и златото, но обложи с данък земята, за да даде парите според заповедта на фараона; от народа на земята събра среброто и златото, от всекиго според състоянието му, за да ги даде на фараона Нехао.</verse>
        <verse osisID='2Kgs.23.36'>Йоаким беше на двадесет и пет години, когато се възцари, и царува единадесет години в Ерусалим. Името на майка му беше Зевуда, дъщеря на Федая от Рума.</verse>
        <verse osisID='2Kgs.23.37'>Той върши зло пред ГОСПОДА, според всичко, което бяха правили бащите му.</verse>
      </chapter>
      <chapter osisID='2Kgs.24'>
        <verse osisID='2Kgs.24.1'>В неговите дни се изкачи вавилонският цар Навуходоносор и Йоаким му стана слуга за три години. После се отметна и въстана против него.</verse>
        <verse osisID='2Kgs.24.2'>И ГОСПОД прати против него халдейски чети, арамейски чети, моавски чети и чети на синовете на Амон. Изпрати ги против Юда, за да го унищожат според словото на ГОСПОДА, което Той беше говорил чрез слугите Си, пророците.</verse>
        <verse osisID='2Kgs.24.3'>Наистина по заповед от ГОСПОДА стана това на Юда, за да го отхвърли отпред Себе Си заради греховете на Манасия, според всичко, което беше извършил,</verse>
        <verse osisID='2Kgs.24.4'>и заради невинната кръв, която беше пролял, като напълни Ерусалим с невинна кръв. И ГОСПОД не пожела да прости.</verse>
        <verse osisID='2Kgs.24.5'>А останалите дела на Йоаким и всичко, което извърши, не са ли записани в Книгата на летописите на юдовите царе?</verse>
        <verse osisID='2Kgs.24.6'>И Йоаким легна при бащите си. А вместо него се възцари синът му Йоахин.</verse>
        <verse osisID='2Kgs.24.7'>А египетският цар не излезе вече от земята си, защото вавилонският цар беше превзел всичко, което беше на египетския цар, от египетската река до реката Ефрат.</verse>
        <verse osisID='2Kgs.24.8'>Йоахин беше на осемнадесет години, когато се възцари, и царува три месеца в Ерусалим. Името на майка му беше Неуста, дъщеря на Елнатан от Ерусалим.</verse>
        <verse osisID='2Kgs.24.9'>Той върши зло пред ГОСПОДА, според всичко, което беше вършил баща му.</verse>
        <verse osisID='2Kgs.24.10'>В онова време слугите на вавилонския цар Навуходоносор се изкачиха против Ерусалим и градът беше обсаден.</verse>
        <verse osisID='2Kgs.24.11'>И докато слугите му го обсаждаха, сам вавилонският цар Навуходоносор дойде срещу града.</verse>
        <verse osisID='2Kgs.24.12'>И юдовият цар Йоахин излезе при вавилонския цар, той и майка му, и слугите му, и началниците му, и скопците му; и вавилонският цар го плени в осмата година на царуването си.</verse>
        <verse osisID='2Kgs.24.13'>И той отнесе оттам всичките съкровища на ГОСПОДНИЯ дом и съкровищата на царската къща и съсече всичките златни вещи в ГОСПОДНИЯ дом, които израилевият цар Соломон беше направил, както ГОСПОД беше говорил.</verse>
        <verse osisID='2Kgs.24.14'>И отведе в плен целия Ерусалим, всичките първенци и всичките храбри мъже, десет хиляди пленници, и всичките занаятчии и ковачи; не остана нищо освен по-сиромашката част от народа на земята.</verse>
        <verse osisID='2Kgs.24.15'>Той отведе в плен Йоахин във Вавилон и отведе като пленници от Ерусалим във Вавилон майката на царя, жените на царя, скопците му и силните на земята.</verse>
        <verse osisID='2Kgs.24.16'>Всичките мъже, годни за война, седем хиляди души, и занаятчиите, и ковачите, хиляда души, и всичките храбри воини вавилонският цар отведе като пленници във Вавилон.</verse>
        <verse osisID='2Kgs.24.17'>И вавилонският цар постави Матания, чичото на Йоахин, за цар вместо него, като промени името му на Седекия.</verse>
        <verse osisID='2Kgs.24.18'>Седекия беше на двадесет и една години, когато се възцари, и царува единадесет години в Ерусалим. Името на майка му беше Амитала, дъщеря на Еремия от Ливна.</verse>
        <verse osisID='2Kgs.24.19'>Той върши зло пред ГОСПОДА според всичко, което беше вършил Йоаким.</verse>
        <verse osisID='2Kgs.24.20'>Защото поради гнева на ГОСПОДА стана това с Ерусалим и Юда, докато Той ги отхвърли отпред Себе Си. И Седекия въстана против вавилонския цар.</verse>
      </chapter>
      <chapter osisID='2Kgs.25'>
        <verse osisID='2Kgs.25.1'>И в деветата година на царуването му, в десетия месец, на десетия ден от месеца, вавилонският цар Навуходоносор дойде, той и цялата му войска, против Ерусалим и разположи стана си против него; и издигнаха укрепления наоколо против него.</verse>
        <verse osisID='2Kgs.25.2'>И градът беше под обсада до единадесетата година на цар Седекия.</verse>
        <verse osisID='2Kgs.25.3'>А на деветия ден от четвъртия месец гладът стана много голям в града и нямаше хляб за народа на страната.</verse>
        <verse osisID='2Kgs.25.4'>И портата на града беше разбита и всичките военни мъже побягнаха през нощта по пътя на портата, която е между двете стени, при царската градина — а халдейците бяха около града — и царят отиде по пътя за равнината.</verse>
        <verse osisID='2Kgs.25.5'>А войската на халдейците преследва царя и го настигнаха в равнините на Ерихон. И цялата му войска се разбяга от него.</verse>
        <verse osisID='2Kgs.25.6'>И хванаха царя и го заведоха при вавилонския цар в Ривла, и произнесоха присъда над него.</verse>
        <verse osisID='2Kgs.25.7'>И посякоха синовете на Седекия пред очите му и избодоха очите на Седекия, и го оковаха в бронзови окови, и го отведоха във Вавилон.</verse>
        <verse osisID='2Kgs.25.8'>А в петия месец, на седмия ден от месеца, а годината беше деветнадесетата година на цар Навуходоносор, вавилонския цар, началникът на телохранителите Навузардан, служител на вавилонския цар, дойде в Ерусалим.</verse>
        <verse osisID='2Kgs.25.9'>И той изгори ГОСПОДНИЯ дом и царската къща, и всичките къщи в Ерусалим; всяка голяма къща изгори с огън.</verse>
        <verse osisID='2Kgs.25.10'>И цялата халдейска войска, която беше с началника на телохранителите, събори стените около Ерусалим.</verse>
        <verse osisID='2Kgs.25.11'>И началникът на телохранителите Навузардан отведе в плен остатъка от народа, който беше останал в града, и бежанците, които бяха прибягнали при вавилонския цар, и остатъка от множеството.</verse>
        <verse osisID='2Kgs.25.12'>И началникът на телохранителите остави някои от сиромасите на земята за лозари и земеделци.</verse>
        <verse osisID='2Kgs.25.13'>А бронзовите стълбове, които бяха в ГОСПОДНИЯ дом, и стойките, и бронзовото море, които бяха в ГОСПОДНИЯ дом, халдейците строшиха и пренесоха бронза им във Вавилон.</verse>
        <verse osisID='2Kgs.25.14'>Взеха и котлите, и лопатите, и щипците, и тамянниците, и всичките бронзови принадлежности, с които се извършваше службата.</verse>
        <verse osisID='2Kgs.25.15'>Началникът на телохранителите взе и кадилниците и легените, каквото беше от злато, като злато и каквото беше от сребро, като сребро.</verse>
        <verse osisID='2Kgs.25.16'>А двата стълба, едното море и стойките, които Соломон беше направил за ГОСПОДНИЯ дом, бронзът на всички тези неща не можеше да се претегли.</verse>
        <verse osisID='2Kgs.25.17'>Височината на единия стълб беше осемнадесет лакътя и върху него имаше бронзов капител, а височината на капитела беше три лакътя. А наоколо върху капитела имаше плетени мрежи и нарове, всичките бронзови. Също такъв беше и вторият стълб с плетените мрежи.</verse>
        <verse osisID='2Kgs.25.18'>Началникът на телохранителите взе и първосвещеника Сарая и втория свещеник Софония, и тримата вратари,</verse>
        <verse osisID='2Kgs.25.19'>и от града взе един скопец, който беше надзирател на военните мъже, и петима мъже от тези, които бяха постоянно при царя, които се намериха в града, и писаря на военачалника, който събираше народа на земята за войската, и шестдесет мъже от народа на земята, които се намериха в града.</verse>
        <verse osisID='2Kgs.25.20'>И началникът на телохранителите Навузардан ги взе и ги заведе при вавилонския цар в Ривла.</verse>
        <verse osisID='2Kgs.25.21'>И вавилонският цар ги удари и ги уби в Ривла, в земята Емат. Така Юда беше отведен в плен от земята си.</verse>
        <verse osisID='2Kgs.25.22'>А колкото за народа, който остана в юдовата земя, който вавилонският цар Навуходоносор беше оставил, над него той постави за управител Годолия, сина на Ахикам, син на Сафан.</verse>
        <verse osisID='2Kgs.25.23'>А когато всичките военачалници, те и мъжете им, чуха, че вавилонският цар поставил за управител Годолия, дойдоха при Годолия в Масфа; а именно: Исмаил, синът на Натания, и Йоанан, синът на Кария, и Сарая, синът на нетофатеца Танумет, и Яазания, синът на един маахатец, те и мъжете им.</verse>
        <verse osisID='2Kgs.25.24'>И Годолия се закле на тях и на мъжете им и им каза: Не се страхувайте да бъдете слуги на халдейците! Заселете се в земята и работете на вавилонския цар, и ще ви бъде добре.</verse>
        <verse osisID='2Kgs.25.25'>Но в седмия месец Исмаил, синът на Натания, син на Елисам, от царския род, дойде заедно с десет мъже и убиха Годолия, и той умря, както и юдеите и халдейците, които бяха с него в Масфа.</verse>
        <verse osisID='2Kgs.25.26'>Тогава целият народ, от малък до голям, и военачалниците станаха и отидоха в Египет, защото се уплашиха от халдейците.</verse>
        <verse osisID='2Kgs.25.27'>А в тридесет и седмата година от пленяването на юдовия цар Йоахин, в дванадесетия месец, на двадесет и седмия ден от месеца, вавилонският цар Евил-Меродах издигна главата на юдовия цар Йоахин в годината на възцаряването си и го изведе от тъмницата.</verse>
        <verse osisID='2Kgs.25.28'>И му говори любезно и постави неговия престол над престола на царете, които бяха с него във Вавилон.</verse>
        <verse osisID='2Kgs.25.29'>И той смени затворническите си дрехи и се хранеше винаги пред него през всичките дни на живота си.</verse>
        <verse osisID='2Kgs.25.30'>А колкото за храната му, от царя му се даваше постоянна храна, ежедневен дял, през всичките дни на живота му.</verse>
      </chapter>
    </div></osisText>
</osis>