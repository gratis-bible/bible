<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='mi' osisIDWork='MAO' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='MAO'>
        <title>Maori Version</title>
        <contributor> The Unbound Bible
     Biola University: Administrative Computing
     13800 Biola Ave.
     La Mirada, CA 90639
     United States of America
     562-903-4722 </contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-20</date>
        <description>Maori Bible prepared by Timothy Mora. Text reproduced by Dr. Cleve Barlow.</description>
        <publisher>FREE BIBLE SOFTWARE GRUOP</publisher>
        <type type='OSIS'>Bible</type>
        <identifier type='OSIS'>MAO</identifier>
        <source>ftp://unboundftp.biola.edu/pub/maori.zip</source>
        <language type='IETF'>mi</language>
        <relation/>
        <coverage>Provide the bible to the world</coverage>
        <rights>i think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Ps'>
      <chapter osisID='Ps.1'>
        <verse osisID='Ps.1.1'> Ka hari te tangata kahore nei e haere i te whakaaro o te tangata kino, a kahore e tu i te ara o te hunga hara, kahore ano e noho i te nohoanga o te hunga whakahi.</verse>
        <verse osisID='Ps.1.2'>Engari ko te ture a Ihowa tana e whakaahuareka ai; kei tona ture ona whakaaro i te ao, i te po.</verse>
        <verse osisID='Ps.1.3'>E rite hoki ia ki te rakau i whakatokia ki te taha o nga awa wai, e whai hua nei i te po e hua ai: e kore tona rau e memenga; a ka pono ana mea katoa e mea ai ia.</verse>
        <verse osisID='Ps.1.4'> E kore e pera nga tangata kino; engari ka rite ki te papapa e aia ana e te hau.</verse>
        <verse osisID='Ps.1.5'>Ae ra, e kore e tu te hunga kino i te whakawakanga, me te hunga hara i te whakaminenga o te hunga tika.</verse>
        <verse osisID='Ps.1.6'>E matau ana hoki a Ihowa ki te ara o te hunga tika: ko te ara ia o te hunga kino e ngaro.</verse>
      </chapter>
      <chapter osisID='Ps.2'>
        <verse osisID='Ps.2.1'> He aha ka nana ai nga tauiwi, ka whakaaro horihori ai nga iwi?</verse>
        <verse osisID='Ps.2.2'>Whakatika mai ana nga kingi o te whenua, runanga tahi ana nga ariki, ki te whawhai ki a Ihowa, ki tana tangata hoki i whakawahi ai; me te ki ano,</verse>
        <verse osisID='Ps.2.3'>Kia motumotuhia e tatou a raua here, kia akiritia a raua taura i a tatou.</verse>
        <verse osisID='Ps.2.4'>Ko ia kei te rangi e noho ana, ka kata ia: ka whakahi te Ariki ki a ratou.</verse>
        <verse osisID='Ps.2.5'>Na ka korero ia ki a ratou me te riri ano: ka tino weriweri hoki, ka whakahorere i a ratou,</verse>
        <verse osisID='Ps.2.6'>Ahakoa ra ka whakawahia e ahau taku kingi ki runga ki taku maunga tapu, ki Hiona.</verse>
        <verse osisID='Ps.2.7'> Maku e whakapuaki te kupu, kua mea a Ihowa ki ahau, Ko koe taku tama, nonaianei koe i whakatupuria ai e ahau.</verse>
        <verse osisID='Ps.2.8'>Inoi ki ahau, a ka hoatu e ahau ki a koe nga tauiwi hei kainga mou, me nga topito o te whenua hei nohoanga tupu mou.</verse>
        <verse osisID='Ps.2.9'>Ka wawahi koe i a ratou ki te whiu rino, mongamonga noa ratou i a koe, ano he oko na te kaihanga rihi.</verse>
        <verse osisID='Ps.2.10'> Na kia mahara ra, e nga kingi: kia akona, e nga kaiwhakawa o te whenua.</verse>
        <verse osisID='Ps.2.11'>Mahi atu ki a Ihowa i runga i te wehi, kia hari me te wiri.</verse>
        <verse osisID='Ps.2.12'>Kihia te tama kei riri ia, a ka mate koutou i te ara, ka hohoro tonu hoki te mura o tona riri. Ka hari katoa te hunga e whakawhirinaki ana ki a ia.</verse>
      </chapter>
      <chapter osisID='Ps.3'>
        <verse osisID='Ps.3.1'> He himene na Rawiri, i tona omanga atu i tana tama i a Apoharama. E Ihowa, ano te tini o oku hoariri, he tokomaha te hunga e whakatika mai ana ki ahau.</verse>
        <verse osisID='Ps.3.2'>He tokomaha te mea ana ki toku wairua, hore rawa he whakaoranga mona i te Atua. (Hera.</verse>
        <verse osisID='Ps.3.3'>Ko koe ia, e Ihowa, hei whakangungu rakau moku, hei kororia moku, hei kaiwhakaara i toku matenga.</verse>
        <verse osisID='Ps.3.4'> I karanga toku reo ki a Ihowa: a whakahoki kupu mai ana ia ki ahau i tona maunga tapu. (Hera.</verse>
        <verse osisID='Ps.3.5'>I takoto ahau, i moe; i ara ake ano; na Ihowa hoki ahau i whakamau ake.</verse>
        <verse osisID='Ps.3.6'>E kore ahau e mataku i nga mano tini o te iwi, kua whakatika mai nei ki ahau karopoti noa.</verse>
        <verse osisID='Ps.3.7'>Whakatika, e Ihowa; whakaorangia ahau, e toku Atua: nau hoki i patu te kauae o oku hoariri katoa; mangungu noa i a koe nga niho o te hunga kino.</verse>
        <verse osisID='Ps.3.8'>Na Ihowa te whakaoranga: kei runga i tau iwi tau manaaki. (Hera.</verse>
      </chapter>
      <chapter osisID='Ps.4'>
        <verse osisID='Ps.4.1'> Ki te tino kaiwhakatangi Nekinoto. He himene na Rawiri. Whakahokia mai he kupu ki ahau, e te Atua o toku tika, ina karanga ahau: i ahau i te pouri i whakaputaina ahau e koe; kia atawhai ki ahau, whakarongo ki taku inoi.</verse>
        <verse osisID='Ps.4.2'>E nga tama a te tangata, kia pehea te roa o ta koutou mea i toku kororia hei whakama, o ta koutou aroha ki te horihori, o ta koutou whai i te teka? (Hera.</verse>
        <verse osisID='Ps.4.3'>Otiia kia mohio koutou he mea momotu ke na Ihowa te tangata tapu mana: e whakarongo a Ihowa ua karanga ahau ki a ia.</verse>
        <verse osisID='Ps.4.4'>Kia oho koutou, a kaua e hara: korerorero ki o koutou ngakau i runga i o koutou moenga, me te ata takoto ano. (Hera.</verse>
        <verse osisID='Ps.4.5'>Patua nga whakahere o te tika, me te okioki ano ki a Ihowa.</verse>
        <verse osisID='Ps.4.6'> He tokomaha te mea ana, Ma wai e whakakite te pai ki a matou? Kia ara, e Ihowa, te marama o tou mata ki runga ki a matou.</verse>
        <verse osisID='Ps.4.7'>Hira ake te hari i homai e koe ki roto ki toku ngakau i to ratou i te wa i hua ai a ratou witi, ta ratou waina.</verse>
        <verse osisID='Ps.4.8'>Ka takoto marire ahau, a moe tonu iho: ko koe anake hoki, e Ihowa, hei mea kia au toku noho.</verse>
      </chapter>
      <chapter osisID='Ps.5'>
        <verse osisID='Ps.5.1'> Ki te tino kaiwhakatangi Nehiroto. He himene na Rawiri. Tahuri tou taringa, e Ihowa, ki aku kupu, kia mohio koe ki toku whakaaroaronga.</verse>
        <verse osisID='Ps.5.2'>Whakarongo ki te reo o taku karanga, e toku Kingi, e toku Atua, he inoi hoki taku ki a koe.</verse>
        <verse osisID='Ps.5.3'>E rongo koe ki toku reo, e Ihowa, i te ata; i te ata ka whakatikaia atu e ahau taku inoi ki a koe, a ka titiro matatau atu.</verse>
        <verse osisID='Ps.5.4'>Ehara hoki koe i te Atua e pai ana ki te hara, e kore te kino e noho ki a koe.</verse>
        <verse osisID='Ps.5.5'>E kore te hunga wairangi e tu ki tou aroaro: e kinongia ana e koe nga kaimahi katoa i te kino.</verse>
        <verse osisID='Ps.5.6'>E ngaro i a koe te hunga korero teka; e whakarihariha ana a Ihowa ki te tangata toto, ki te tangata hianga.</verse>
        <verse osisID='Ps.5.7'> Ko ahau ia ka haere i runga i te tini o au atawhai ki tou whare: ka koropiko ki te ritenga o tau temepara tapu, me te wehi ano ki a koe.</verse>
        <verse osisID='Ps.5.8'>E Ihowa, arahina ahau i runga i tou tika, he hoariri hoki oku; whakatikaia tau ara i mua i ahau.</verse>
        <verse osisID='Ps.5.9'>Kahore hoki he pono i o ratou mangai; he kino kau a roto i a ratou; he urupa puare noa o ratou korokoro; e patipati ana o ratou arero.</verse>
        <verse osisID='Ps.5.10'>Whakataua te hara ki a ratou, e te Atua; kia hinga ratou i o ratou whakaaro; peia atu ratou me a ratou tini mahi tutu; mo ratou i whakakeke ki a koe.</verse>
        <verse osisID='Ps.5.11'>Na kia hari katoa te hunga e whakawhirinaki ana ki a koe: kia hamama tonu ratou i te koa, mo ratou e hipokina nei e koe; a kia whakamanamana ki a koe te hunga e aroha ana ki tou ingoa.</verse>
        <verse osisID='Ps.5.12'>No te mea ka manaakitia e koe, e Ihowa, te tangata tika; me he whakangungu rakau te manako e karapotia ai ia e koe.</verse>
      </chapter>
      <chapter osisID='Ps.6'>
        <verse osisID='Ps.6.1'> Ki te tino kaiwhakatangi Nekinoto, he mea Heminiti. He himene na Rawiri. E Ihowa, kaua e whakatupehupehu mai ki ahau, ina riri koe, kaua ano ahau e pakia ina arita mai koe.</verse>
        <verse osisID='Ps.6.2'>E Ihowa, tohungia ahau, he ngoikore hoki ahau: rongoatia ahau, e Ihowa, e ohooho ana hoki oku wheua.</verse>
        <verse osisID='Ps.6.3'>E ohooho noa iho ana hoki toku wairua: ko koe ia, e Ihowa, kia pehea atu te roa?</verse>
        <verse osisID='Ps.6.4'>Hoki mai, e Ihowa, kia mawhiti atu toku wairua: kia mahara ki tou aroha, a whakaorangia ahau.</verse>
        <verse osisID='Ps.6.5'>Kahore hoki he mahara ki a koe ina mate: ko wai hei whakawhetai ki a koe i roto i te reinga?</verse>
        <verse osisID='Ps.6.6'>Mauiui iho ahau i toku auetanga; e manu ana toku moenga i ahau a pau noa te po; e whakamakukuria ana e ahau toku takotoranga ki oku roimata.</verse>
        <verse osisID='Ps.6.7'>Pakoko kau toku kanohi i te tangi; kua koroheke haere i oku hoariri katoa.</verse>
        <verse osisID='Ps.6.8'> Mawehe atu i ahau, e nga kaimahi katoa i te kino; kua rongo nei hoki a Ihowa i te reo o taku tangi.</verse>
        <verse osisID='Ps.6.9'>Kua rongo a Ihowa ki taku inoi; ka manako a Ihowa ki taku karakia.</verse>
        <verse osisID='Ps.6.10'>Ka whakama, ka pokaikaha noa iho oku hoariri katoa: ka hoki ratou, ka pa whakarere atu te whakama.</verse>
      </chapter>
      <chapter osisID='Ps.7'>
        <verse osisID='Ps.7.1'> He Hikaiono na Rawiri, tana i waiata ai ki a Ihowa mo nga kupu a Kuhu Pineamine. E Ihowa, e toku Atua, kei a koe toku whakawhirinakitanga: kia ora ahau i te hunga katoa e aru ana i ahau, kia mawhiti atu hoki ahau:</verse>
        <verse osisID='Ps.7.2'>Kei haehae ia i toku wairua, ano he raiona, a titaritari noa, i te mea kahore he kaiarai.</verse>
        <verse osisID='Ps.7.3'>E Ihowa, e toku Atua, ki te mea naku tena mahi, ki te mea he hara kei oku ringa;</verse>
        <verse osisID='Ps.7.4'>Ki te mea i whakahokia e ahau he kino ki te tangata kua mau nei ta maua rongo; i whakaora nei hoki ahau i te tangata i kino noa mai ki ahau:</verse>
        <verse osisID='Ps.7.5'>Kia arumia toku wairua e te hoariri, a kia mau; kia takahia hoki toku ora e ia ki te whenua, kia whakatokotoria ano toku kororia ki te puehu. (Hera.</verse>
        <verse osisID='Ps.7.6'>E Ihowa, whakatika, kia riri koe, ara ake, e nana nei hoki oku hoa whawhai: kia oho ake hoki koe moku; kua kiia e koe te whakawa.</verse>
        <verse osisID='Ps.7.7'>Tukua kia karapotia koe e te whakaminenga o nga iwi: ma runga atu i a ratou tou hokinga atu ki runga.</verse>
        <verse osisID='Ps.7.8'>Ko Ihowa e whakarite whakawa ana mo nga iwi; kia rite, e Ihowa, tau whakawa moku ki taku mahi tika, ki te tapatahi hoki o oku whakaaro.</verse>
        <verse osisID='Ps.7.9'>Kia whakamutua te kino o te hunga kino: whakaukia hoki te tangata tika: e whakamatautau ana hoki te Atua tika i nga ngakau, i nga whatumanawa.</verse>
        <verse osisID='Ps.7.10'> Kei te Atua toku whakangungu rakau, mana e whakaora te hunga ngakau tika.</verse>
        <verse osisID='Ps.7.11'>He kaiwhakawa tika te Atua, ae ra, he Atua e riri ana i tenei ra, i tenei ra.</verse>
        <verse osisID='Ps.7.12'>Ki te kore tetahi e tahuri, ka whakakoia e ia tana hoari; kua whakapikoa e ia tana kopere, a oti rawa te whakapai.</verse>
        <verse osisID='Ps.7.13'>Oti rawa ano ana mea whakamate te whakapai e ia; kua meinga e ia ana pere ano he ahi.</verse>
        <verse osisID='Ps.7.14'>Nana, he kino te mea e whakamamae nei ia; he whanoke te mea i hapu ki roto ki a ia, a whanau ake he teka.</verse>
        <verse osisID='Ps.7.15'>I pokaia e ia he poka, he mea keri nana, taka iho ia ki roto ki te rua i mahia e ia.</verse>
        <verse osisID='Ps.7.16'>Ka hoki tona whanoke ki tona matenga, a ka tau iho tana tukino ki tona tumuaki.</verse>
        <verse osisID='Ps.7.17'>Ka rite ki tona tika taku whakamoemiti ki a Ihowa: ka himene atu hoki ahau ki te ingoa o Ihowa, o te Runga Rawa.</verse>
      </chapter>
      <chapter osisID='Ps.8'>
        <verse osisID='Ps.8.1'> Ki te tino kaiwhakatangi. Kititi. He himene na Rawiri. E Ihowa, e to matou Ariki, ano te nui o tou ingoa i te whenua katoa! Paku ana i a koe tou kororia ki runga ake i nga rangi!</verse>
        <verse osisID='Ps.8.2'>U pu i a koe te kaha o te mangai o nga kohungahunga, o nga mea ngote u hei mea mo ou hoariri, hei pehi mo te hoariri, mo te kairapu utu.</verse>
        <verse osisID='Ps.8.3'> Ka titiro ahau ki au rangi, ki te mahi a ou maihao, ki te marama, ki nga whetu, i hanga nei e koe;</verse>
        <verse osisID='Ps.8.4'>He aha te tangata i maharatia ai e koe? te tama ranei a te tangata i tirohia ai ia e koe?</verse>
        <verse osisID='Ps.8.5'>Nohinohi nei te wahi i whakaititia iho ai ia e koe i te Atua, karaunatia ana ia e koe ki te kororia, ki te honore.</verse>
        <verse osisID='Ps.8.6'>Waiho iho e koe hei kingi mo nga mahi a ou ringa; kua waiho e koe nga mea katoa i raro i ona waewae;</verse>
        <verse osisID='Ps.8.7'>Nga hipi katoa, nga puru, me nga kirehe katoa o te parae;</verse>
        <verse osisID='Ps.8.8'>Te manu o te rangi, me te ika o te moana, e tere nei i nga ara o nga moana.</verse>
        <verse osisID='Ps.8.9'>E Ihowa, e to matou Ariki, ano te nui o tou ingoa i te whenua katoa!</verse>
      </chapter>
      <chapter osisID='Ps.9'>
        <verse osisID='Ps.9.1'> Ki te tino kaiwhakatangi. Muturapena. He himene na Rawiri. Ka whakapaua toku ngakau ki te whakamoemiti ki a Ihowa, ka korerotia e ahau au mahi whakamiharo katoa.</verse>
        <verse osisID='Ps.9.2'>Ka koa ahau, ka whakamanamana ki a koe, ka himene atu ki tou ingoa, e te Runga Rawa.</verse>
        <verse osisID='Ps.9.3'>I te hokinga whakamuri o oku hoariri, tutuki ana ratou, ngaro iho i tou aroaro.</verse>
        <verse osisID='Ps.9.4'>Nau hoki i whakatika aku korero me toku whakawa; i runga koe i te torona e noho ana, e whakarite tika ana.</verse>
        <verse osisID='Ps.9.5'>Kua whakatupehupehu koe ki nga tauiwi, huna ana e koe te tangata kino, horoia atu ana to ratou ingoa ake ake.</verse>
        <verse osisID='Ps.9.6'>Ko te hoariri, mutu pu ratou, he ngaromanga oti tonu iho: a ko nga pa i huna e koe, ngaro whakarere to ratou whakamaharatanga.</verse>
        <verse osisID='Ps.9.7'>Ko Ihowa ia noho tonu hei kingi ake, ake: kua whakapaia e ia tona torona mo te whakawa.</verse>
        <verse osisID='Ps.9.8'>A e whakarite ia mo te ao i runga i te tika, ka whakatakoto tikanga mo nga iwi i runga i te pono.</verse>
        <verse osisID='Ps.9.9'>Hei pa teko ano a Ihowa mo te tangata e tukinotia ana, hei pa teko i nga wa o te he.</verse>
        <verse osisID='Ps.9.10'>A ka whakawhirinaki ki a koe te hunga e matau ana ki tou ingoa: no te mea e kore e whakarerea e koe, e Ihowa, te hunga e rapu ana i a koe.</verse>
        <verse osisID='Ps.9.11'> Himene ki a Ihowa e noho nei i Hiona: whakapuakina i waenganui i nga iwi ana mahi.</verse>
        <verse osisID='Ps.9.12'>Ka whakataki toto ia, ka mahara ia ki a ratou: kahore e wareware i a ia te karanga a te hunga iti.</verse>
        <verse osisID='Ps.9.13'>Tohungia ahau, e Ihowa; titiro ki toku mate i te hunga e kino ana ki ahau, e te kaiwhakaara i ahau i nga tatau o te mate:</verse>
        <verse osisID='Ps.9.14'>Kia whakakitea katoatia ai e ahau ou whakamoemiti i nga tatau o te tamahine o Hiona: ka hari ahau ki tau whakaoranga.</verse>
        <verse osisID='Ps.9.15'>Kua tapoko nga tauiwi ki te rua i keria e ratou: kua mau to ratou waewae i roto i te kupenga i huna e ratou.</verse>
        <verse osisID='Ps.9.16'>Kua matauria a Ihowa ki te whakawa e whakaritea ana e ia: he mahanga mo te tangata kino te mahi a ona ringa. (Hikaiono. Hera.</verse>
        <verse osisID='Ps.9.17'>Ka hoki nga tangata kino ki te reinga, ara nga iwi katoa e wareware ana ki te Atua.</verse>
        <verse osisID='Ps.9.18'>E kore hoki e warewarea tonutia te tangata rawakore: e kore e taka tonu ta te hunga iti i tumanako atu ai.</verse>
        <verse osisID='Ps.9.19'>E ara, e Ihowa, kei riro i ta te tangata: kia whakawakia nga tauiwi i tou aroaro.</verse>
        <verse osisID='Ps.9.20'>E Ihowa, meinga ratou kia wehi: kia matau nga tauiwi he tangata nei ano ratou. (Hera.</verse>
      </chapter>
      <chapter osisID='Ps.10'>
        <verse osisID='Ps.10.1'> He aha koe ka tu mai ai i tawhiti, e Ihowa? ka whakangarongaro ai i nga wa o te he?</verse>
        <verse osisID='Ps.10.2'>E whakakake ana te tangata kino, e tukino ana i te tangata iti: kia hopukina ratou ki nga whakaaro i whakaaro ai ratou.</verse>
        <verse osisID='Ps.10.3'>E whakapehapeha ana hoki te tnngata kino ki te hiahia o tona ngakau, a ko te hunga apo taonga, e whakakahore ana, ae ra, e whakahawea ana ki a Ihowa.</verse>
        <verse osisID='Ps.10.4'>Ka mea te tangata kino, i te whakapehapeha o tona mata, E kore e hiahiatia e ia. Kei roto i ona whakaaro katoa e mea ana, Kahore he Atua.</verse>
        <verse osisID='Ps.10.5'>Whanoke tonu ona ara i nga wa katoa; kei runga noa ake au whakaritenga te kitea e ia, he mea whakatupereru e ia ona hoariri katoa.</verse>
        <verse osisID='Ps.10.6'>E mea ana i roto i tona ngakau, e kore ahau e whakakorikoria: kahore hoki he he moku a nga whakatupuranga katoa.</verse>
        <verse osisID='Ps.10.7'>Ki tonu tona mangai i te kanga, i te hianga, i te tukino: kei raro i tona arero te whanoke me te teka.</verse>
        <verse osisID='Ps.10.8'>E noho ana ia, e whanga ana i nga pa koraha: e kohurutia ana e ia te hunga harakore i nga wahi ngaro; e matatau ana ona kanohi ki te hunga rawakore.</verse>
        <verse osisID='Ps.10.9'>E whanga puku ana ia me he raiona i tona kuhunga: e whanga ana kia hopukia te tangata iti: e hopukia ana e ia te tangata iti, ua kumea ki tana. kupenga.</verse>
        <verse osisID='Ps.10.10'>Kupapa ana ia, piko ana, hinga ana te hunga rawakore i ana mea kaha.</verse>
        <verse osisID='Ps.10.11'>E mea ana i roto i tona ngakau, Ka wareware te Atua: e huna ana ia i tona mata, e kore ia e kite ake tonu atu.</verse>
        <verse osisID='Ps.10.12'> Whakatika, e Ihowa, e te Atua, takiritia tou ringa: kaua e wareware ki te hunga iti.</verse>
        <verse osisID='Ps.10.13'>He aha te tangata kino ka whakahawea ai ki te Atua? kua mea ia i roto i tona ngakau, E kore tenei e whakatakina e koe.</verse>
        <verse osisID='Ps.10.14'>Kua kite koe; e tirohia nei hoki e koe te whanoke me te whakatoi, a ka utua e tou ringa: e tuku ana te rawakore i a ia ano ki a koe; ko koe hei tuara mo te pani.</verse>
        <verse osisID='Ps.10.15'>Whatiia e koe te ringa o te tangata kino; tena ko te tangata nanakia, whakatakina tona kino, kia kahore ra ano e kitea e koe.</verse>
        <verse osisID='Ps.10.16'>Ko Ihowa te Kingi ake ake: kua kahore ke nga tauiwi i tona whenua.</verse>
        <verse osisID='Ps.10.17'>E Ihowa, kua whakarongo koe ki te hiahia o te hunga whakaiti: mau ano o ratou ngakau e whakapai, ka tahuri ano tou taringa ki te whakarongo:</verse>
        <verse osisID='Ps.10.18'>Ki te whakawa mo te pani, mo te tangata e tukinotia ana, kei whakamataku a mua ake te tangata o te whenua.</verse>
      </chapter>
      <chapter osisID='Ps.11'>
        <verse osisID='Ps.11.1'> Ki te tino kaiwhakatangi. Na Rawiri. Ko Ihowa taku e whakawhirinaki ai: he aha koutou ka mea ai ki toku wairua, rere a manu atu ki to koutou maunga?</verse>
        <verse osisID='Ps.11.2'>Nana, kua whakapikoa te kopere e te hunga kino, e whakatikaia ana a ratou pere ki te aho, hei perenga pukutanga ma ratou ki te hunga ngakau tika.</verse>
        <verse osisID='Ps.11.3'>Ki te wawahia nga turanga ake, me pehea te tangata tika?</verse>
        <verse osisID='Ps.11.4'> Kei tona temepara tapu a Ihowa, kei te rangi te torona o Ihowa: e titiro ana ona kanohi, e whakamatautau ana ona kamo i nga tama a te tangata.</verse>
        <verse osisID='Ps.11.5'>E whakamatautau ana a Ihowa i te tangata tika: a e kinogia ana e tona wairua te tangata kino me te tangata e aroha ana ki te tutu.</verse>
        <verse osisID='Ps.11.6'>Ka uaina e ia ki runga ki te hunga kino he mahanga, he ahi, he whanariki, he awha tuaikerekere: ko te wahi tena mo to ratou kapu.</verse>
        <verse osisID='Ps.11.7'>No te mea he tika a Ihowa, e aroha ana ki te tika; ka kite te hunga tika i tona kanohi.</verse>
      </chapter>
      <chapter osisID='Ps.12'>
        <verse osisID='Ps.12.1'> Ki te tino kaiwhakatangi. Heminiti. He himene na Rawiri. Whakaorangia, e Ihowa; ka mutu hoki nga tangata tapu; ka taweke atu te hunga pono i roto i nga tama a te tangata.</verse>
        <verse osisID='Ps.12.2'>E korero teka ana ratou tetahi ki tetahi; he ngutu patipati, he ngakau rua o ratou ina korero.</verse>
        <verse osisID='Ps.12.3'>Ka hatepea e Ihowa nga ngutu patipati katoa, me te arero e korero whakapehapeha ana;</verse>
        <verse osisID='Ps.12.4'>E mea nei, Ma o tatou arero tatou ka kake ai; no tatou ano o tatou ngutu, ko wai hei ariki mo tatou?</verse>
        <verse osisID='Ps.12.5'>Mo te tukinotanga i te hunga iti, mo te aue a te hunga rawakore, ka whakatika ahau aianei, e ai ta Ihowa, Ka whakanohoia ia e ahau ki te wahi e ora ai ia i nga tangata e whakatupereru ana ki a ia.</verse>
        <verse osisID='Ps.12.6'>He kupu parakore nga kupu a Ihowa: he hiriwa i whakakorea nei te para i roto i te oumu whenua, he mea tuku whitu.</verse>
        <verse osisID='Ps.12.7'>Ka tiakina ratou e koe, e Ihowa, ka whakaorangia ratou i tenei whakatupuranga ake tonu atu.</verse>
        <verse osisID='Ps.12.8'>E haereere noa ana nga tangata kino i tetahi taha, i tetahi taha, i te mea e whakateiteitia ana te kino i roto i nga tama a te tangata.</verse>
      </chapter>
      <chapter osisID='Ps.13'>
        <verse osisID='Ps.13.1'> Ki te tino kaiwhakatangi. He himene na Rawiri. Kia pehea te roa o tou wareware ki ahau, e Ihowa? mo ake tonu atu ranei? Kia pehea te roa o tau hunanga i tou mata ki ahau?</verse>
        <verse osisID='Ps.13.2'>Kia pehea te roa o toku whakaaroaronga i roto i toku wairua, o te pouri i roto i toku ngakau i tenei ra, i tenei ra? Kia pehea te roa o te whakakake mai a toku hoariri ki ahau?</verse>
        <verse osisID='Ps.13.3'>Titiro mai, whakahokia mai he kupu ki ahau, e Ihowa, e toku Atua: whakamaramatia oku kanohi, kei moe ahau i te moe o te mate.</verse>
        <verse osisID='Ps.13.4'>Kei mea mai toku hoariri, Kua taea ia e ahau: kei whakamanamana oku hoariri, ina whakakorikoria ahau.</verse>
        <verse osisID='Ps.13.5'>Ko ahau ia e whakawhirinaki ana ki tau mahi toku: ka whakamanamana toku ngakau ki tau whakaoranga.</verse>
        <verse osisID='Ps.13.6'>Ka waiata ahau ki a Ihowa, mona i atawhai mai ki ahau.</verse>
      </chapter>
      <chapter osisID='Ps.14'>
        <verse osisID='Ps.14.1'> Ki te tino kaiwhakatangi. Na Rawiri. Kua ki te wairangi i tona ngakau, Kahore he Atua. Kua pirau ratou, he whakahouhou a ratou mahi, kahore tetahi e mahi ana i te pai.</verse>
        <verse osisID='Ps.14.2'>I titiro iho a Ihowa i te rangi ki nga tama a te tangata, kia kite me kahore tetahi e mahara ana, e rapu ana i te Atua.</verse>
        <verse osisID='Ps.14.3'>Kua peka ke ratou katoa kua pirau tahi: kahore tetahi e mahi ana i te pai, kohore kia kotahi.</verse>
        <verse osisID='Ps.14.4'> E kore ranei e mohio nga kaimahi katoa o te kino? e kai nei i toku iwi, me te mea e kai taro ana, a kahore e karanga ki a Ihowa.</verse>
        <verse osisID='Ps.14.5'>Na, i reira ratou e tuiri noa ana: kei roto hoki te Atua i te whakatupuranga o te hunga tika.</verse>
        <verse osisID='Ps.14.6'>Meinga ana e koutou te whakaaro o te hunga iti hei whakama, no te mea ko Ihowa tona piringa.</verse>
        <verse osisID='Ps.14.7'>Aue, me i puta mai te whakaoranga o Iharaira i Hiona! Kia whakahokia e Ihowa tana iwi i te whakarau, ka whakamanamana a Hakopa, ka hari a Iharaira.</verse>
      </chapter>
      <chapter osisID='Ps.15'>
        <verse osisID='Ps.15.1'> He himene na Rawiri. E Ihowa, ko wai e noho ki tou tapenakara? Ko wai e noho ki tou maunga tapu?</verse>
        <verse osisID='Ps.15.2'>Ko ia he tapatahi nei te haere, he tika te mahi, he korero pono ano i roto i tona ngakau.</verse>
        <verse osisID='Ps.15.3'>Kahore nei e ngautuara tona arero, kahore e kino te mahi ki tona hoa, kahore ana ingoa kino mo tona hoa.</verse>
        <verse osisID='Ps.15.4'>E whakahengia ana te tangata kino e ona kanohi, e whakahonoretia ana ia e ia te hunga e wehi ana ki a Ihowa. Ahakoa mate i tana oati, kahore e whakapaheketia e ia.</verse>
        <verse osisID='Ps.15.5'>Kahore e tuku i tana moni hei moni whakatupu; kahore hoki e tango i te moni hei utu mate mo te tangata harakore. Ki te penei te mahi a tetahi, e kore ia e whakakorikoria ake ake.</verse>
      </chapter>
      <chapter osisID='Ps.16'>
        <verse osisID='Ps.16.1'> He Mikitama na Rawiri. Tiakina ahau, e te Atua: e whakawhirinaki nei hoki ahau ki a koe.</verse>
        <verse osisID='Ps.16.2'>Kua mea ahau ki a Ihowa, Ko koe toku Ariki, kahore oku pai i tua atu i a koe.</verse>
        <verse osisID='Ps.16.3'>Ko te hunga tapu i runga i te whenua, te hunga pai rawa, kua ahau katoa toku ahuareka ki a ratou.</verse>
        <verse osisID='Ps.16.4'>Ka whakanuia nga mamae o te hunga e whakawhiti ana i a Ihowa mo tetahi atua ke: e kore e ringihia e ahau a ratou ringihanga toto, e kore ano o ratou ingoa e whakahuatia e oku ngutu.</verse>
        <verse osisID='Ps.16.5'>Ko Ihowa te wahi i wehea mai moku, taku kapu hoki: ko koe te kaiwhakapumau i te wahanga maku.</verse>
        <verse osisID='Ps.16.6'>Kua takoto oku aho ki nga wahi ahuareka, ina, he wahi pai toku.</verse>
        <verse osisID='Ps.16.7'>Ka whakapaingia e ahau a Ihowa, i whakamahara nei i ahau: ka whakaako ano hoki oku whatumanawa i ahau i te po.</verse>
        <verse osisID='Ps.16.8'> Kua waiho tonu e ahau a Ihowa ki toku aroaro: kei toku ringa matau nei ia, e kore ahau e whakakorikoria.</verse>
        <verse osisID='Ps.16.9'>Koia i koa ai toku ngakau, i whakamanamana ai toku kororia, i takoto tumanako ai ano oku kikokiko.</verse>
        <verse osisID='Ps.16.10'>No te mea e kore e waiho e koe toku wairua i te reinga, e kore e tukua tau Mea Tapu kia kite i te pirau.</verse>
        <verse osisID='Ps.16.11'>Ka whakakitea mai e koe ki ahau te huarahi o te ora; kei tou aroaro te hari nui, kei tou matau nga ahuareka e kore e mutu.</verse>
      </chapter>
      <chapter osisID='Ps.17'>
        <verse osisID='Ps.17.1'> He inoi na Rawiri. Whakarongo ki te tika, e Ihowa, tahuri mai ki taku karanga, kia titaha mai tou taringa ki taku inoi, ara ki ta te ngutu tinihangakore.</verse>
        <verse osisID='Ps.17.2'>Kia puta mai te whakaritenga o taku whakawa i tou aroaro; tirohia mai e ou kanohi te mea rite.</verse>
        <verse osisID='Ps.17.3'>Kua whakamatauria e koe toku ngakau; kua tirotirohia iho ahau e koe i te po; kua whakamatau koe i ahau, a kahore he mea i kitea e koe; e mea ana ahau kia kaua e hara toku mangai.</verse>
        <verse osisID='Ps.17.4'>Ko nga mahi ia a te tangata, ko nga kupu a tou mangai taku mea hei pa mai i ahau i nga ara o te kaiwhakangaro.</verse>
        <verse osisID='Ps.17.5'>I whakaukia oku hikoinga ki au ara, kihai i paheke oku waewae.</verse>
        <verse osisID='Ps.17.6'>Kua karanga nei ahau ki a koe, no te mea ka whakahoki kupu mai koe, e te Atua, ki ahau: whakatitahatia mai tou taringa ki ahau, whakarongo ki taku kupu.</verse>
        <verse osisID='Ps.17.7'>Whakaaturia tou aroha whakamiharo, ko koe hoki, ko tou matau, te kaiwhakaora mo te hunga e whakawhirinaki ana ki a koe, i te hunga e whakatika mai ana.</verse>
        <verse osisID='Ps.17.8'> Tiakina ahau, ano ko te whatu o te kanohi, huna ahau ki raro i te taumarumarutanga o ou pakau,</verse>
        <verse osisID='Ps.17.9'>I te hunga kino e tukino nei i ahau, i oku hoariri whakamate e karapoti nei i ahau.</verse>
        <verse osisID='Ps.17.10'>E kopakia ana ratou e o ratou ngako: e korero whakapehapeha ana o ratou mangai.</verse>
        <verse osisID='Ps.17.11'>Tenei o matou hikoinga te karapotia nei e ratou: matatau tonu iho o ratou kanohi ki te tuku iho i a matou ki te whenua.</verse>
        <verse osisID='Ps.17.12'>Kei te raiona e hiahia ana ki te hopu kai te rite, kei te kuao raiona e piri ana i nga wahi ngaro.</verse>
        <verse osisID='Ps.17.13'>E ara, e Ihowa, haukotia tona aroaro, turakina ia ki raro; whakaorangia toku wairua ki tau hoari i te tangata kino;</verse>
        <verse osisID='Ps.17.14'>I nga tangata, ma tou ringa, e Ihowa, i nga tangata o te ao: kei tenei ora nei to ratou wahi, a e whakakiia ana o ratou kopu e koe ki tau taonga. E kiki ana ratou i te tamariki, whakarerea iho nga toenga o a ratou taonga ki a ratou kohungahunga.</verse>
        <verse osisID='Ps.17.15'>Ko ahau, e kite ahau i tou mata i runga i te tika, a ka tatu toku ngakau, ina oho ake ahau, kia kite i tou ahua.</verse>
      </chapter>
      <chapter osisID='Ps.18'>
        <verse osisID='Ps.18.1'> Ki te tino kaiwhakatangi. He himene na te pononga a Ihowa, na Rawiri. Nana i whakahua nga kupu o tenei waiata ki a Ihowa i te ra i whakaorangia ai ia i te ringa o ona hoariri katoa, i te ringa ano o Haora. I mea ia, Ka aroha ahau ki a koe, e Ihow a, e toku kaha.</verse>
        <verse osisID='Ps.18.2'>Ko Ihowa toku kamaka, toku pa, toku kaiwhakaora; toku Atua, toku tino kamaka, e whakawhirinaki ai ahau; toku whakangungu rakau, te haona o toku whakaoranga, toku pourewa tiketike.</verse>
        <verse osisID='Ps.18.3'>Ka karanga ahau ki a Ihowa, e tika nei kia whakamoemititia: a ka ora i oku hoariri.</verse>
        <verse osisID='Ps.18.4'>I karapotia ahau e nga whakawiringa a te mate, a whakawehia ana ahau e nga waipuke o te kino.</verse>
        <verse osisID='Ps.18.5'>I karapotia ahau e nga whakawiringa a te reinga, i haukotia e nga mahanga a te mate.</verse>
        <verse osisID='Ps.18.6'>I karanga ahau ki a Ihowa i toku paweratanga, i hamama ki toku Atua: i whakarongo ia ki toku reo i roto i tona temepara, i tae ano taku hamama ki tona aroaro, ki ona taringa.</verse>
        <verse osisID='Ps.18.7'>Na ka ngaueue te whenua, ka ru, wiri ana nga putake o nga maunga, ngaueue ana i tona riri.</verse>
        <verse osisID='Ps.18.8'>I kake he paowa i ona pongaponga, a kai ana te kapura a tona mangai, ngiha ana nga waro.</verse>
        <verse osisID='Ps.18.9'>I whakapingoretia e ia nga rangi, a heke iho ana, a i raro te pouri matotoru i ona waewae.</verse>
        <verse osisID='Ps.18.10'>I eke ia ki runga ki te kerupa, a rere ana: ae, i rere omaki ia i runga i nga parirau o te hau.</verse>
        <verse osisID='Ps.18.11'>I meinga e ia te pouri hei wahi ngaro mona, hei teneti i tetahi taha ona, i tetahi taha; ko te pouritanga o nga wai, ko nga kapua matotoru o te rangi.</verse>
        <verse osisID='Ps.18.12'>I rere atu ona kapua metotoru i te wherikotanga o tona aroaro: te whatu, me nga waro kapura.</verse>
        <verse osisID='Ps.18.13'>I papa ano te whatitiri a Ihowa i nga rangi, a puaki ana te reo o te Runga Rawa; he whatu, he waro kapura.</verse>
        <verse osisID='Ps.18.14'>I kokiritia e ia ana pere, a marara ana ratou: ae, i koperea hoki e ia te tini uira, a whati ana ratou.</verse>
        <verse osisID='Ps.18.15'>Katahi ka kitea nga takere o nga wai, a ka takoto kau nga putake o te ao i tau whakatupehupehutanga, e Ihowa, i te whengunga o te manawa o ou pongaponga.</verse>
        <verse osisID='Ps.18.16'>I tono karere mai ia i runga, ka mau ki ahau; toia ake ahau e ia i roto i nga wai maha.</verse>
        <verse osisID='Ps.18.17'>Nana ahau i ora ai i toku hoariri kaha, i te hunga e kino ana ki ahau; he kaha rawa hoki ratou i ahau.</verse>
        <verse osisID='Ps.18.18'>I huakina tatatia ahau e ratou i te ra o toku matenga; ko Ihowa ia toku whakawhirinakitanga.</verse>
        <verse osisID='Ps.18.19'>I whakaputaina ahau e ia ki te wahi nui, i whakaorangia ahau e ia; he ahuareka nona ki ahau.</verse>
        <verse osisID='Ps.18.20'> Rite tonu ki taku mahi tika ta Ihowa utu ki ahau: rite tonu ki te ma o oku ringa tana i whakahoki ai ki ahau.</verse>
        <verse osisID='Ps.18.21'>Moku i pupuri i nga ara o Ihowa, a kihai i he, i whakarere i toku Atua.</verse>
        <verse osisID='Ps.18.22'>Kei mua tonu hoki i ahau ana whakaritenga katoa, kihai ano i whakamataratia atu i ahau ana tikanga.</verse>
        <verse osisID='Ps.18.23'>Tapatahi tonu hoki toku whakaaro ki tona aroaro, a i tiaki ahau i ahau kei kino.</verse>
        <verse osisID='Ps.18.24'>Na ka homai e Ihowa he utu ki ahau, rite tonu ki toku tika, ki te ma o oku ringa i tona aroaro.</verse>
        <verse osisID='Ps.18.25'>He tangata atawhai, ka atawhai hoki koe; he tangata tika, ka tika hoki koe.</verse>
        <verse osisID='Ps.18.26'>He tangata ma, ka ma hoki koe; he tangata whakakeke, ka whakakeke hoki koe.</verse>
        <verse osisID='Ps.18.27'>E whakaorangia hoki e koe te iwi ngakau mamae; ka whakahokia ano e koe ki raro nga kanohi whakakake.</verse>
        <verse osisID='Ps.18.28'>Mau hoki e whakau taku rama: ma Ihowa, ma toku Atua, e whakamarama toku pouri.</verse>
        <verse osisID='Ps.18.29'> Nau hoki ahau i rere ai na waenganui atu i te ropu: na toku Atua hoki i pekea ai e ahau te taiepa.</verse>
        <verse osisID='Ps.18.30'>Tena ko te Atua, tika tonu tona ara: kua oti tana kupu te whakamatau; he whakangungu rakau ia ki te hunga katoa e whakawhirinaki ana ki a ia.</verse>
        <verse osisID='Ps.18.31'>Ko wai oti te Atua, ki te kahore a Ihowa? Ko wai hoki he kamaka, ki te kahore to tatou Atua?</verse>
        <verse osisID='Ps.18.32'>Ko te Atua, nana ahau i whitiki ki te kaha, i mea kia tino tika toku ara.</verse>
        <verse osisID='Ps.18.33'>Ko ia hei mea i oku waewae kia rite ki o te hata: mana hoki ahau e whakatu ki runga ki oku wahi tiketike.</verse>
        <verse osisID='Ps.18.34'>Ko ia hei whakaako i oku ringa ki te whawhai, a whati ana te kopere parahi i oku ringa.</verse>
        <verse osisID='Ps.18.35'>Kua homai ano e koe ki ahau te whakangungu rakau o tau whakaoranga: puritia ana ahau e tou ringa matau whakanuia ana e tou whakaaro mahakai.</verse>
        <verse osisID='Ps.18.36'>I whakanuia e koe oku takahanga i raro i ahau; te paheke oku waewae.</verse>
        <verse osisID='Ps.18.37'>Ka arumia e ahau oku hoariri, mau iho i ahau; e kore ahau e tahuri mai, a ngaro noa ratou.</verse>
        <verse osisID='Ps.18.38'>Maru ana ratou i ahau, te kaha te whakatika: hinga ana ki raro i oku waewae.</verse>
        <verse osisID='Ps.18.39'>Nau hoki ahau i whitiki ki te kaha mo te whawhai: piko ana i a koe ki raro i ahau te hunga e whakatika mai ana ki ahau.</verse>
        <verse osisID='Ps.18.40'>Kua meinga e koe kia tahuri mai nga tuara o oku hoariri ki ahau, kia hautopea ai e ahau te hunga e kino ana ki ahau.</verse>
        <verse osisID='Ps.18.41'>I karanga ratou, heoi kahore he kaiwhakaora: ki a Ihowa, otira kihai i whakahoki kupu ki a ratou.</verse>
        <verse osisID='Ps.18.42'>Na ka tukia ratou e ahau a rite noa ratou ki te puehu e puhia ana e te hau: akiritia atu ana ratou ki waho, ano he paru no te huarahi.</verse>
        <verse osisID='Ps.18.43'>Kua whakaorangia ahau e koe i nga ngangautanga a te iwi; kua meinga e koe hei rangatira mo nga tauiwi: hei apa moku te iwi kahore i matauria e ahau.</verse>
        <verse osisID='Ps.18.44'>Kia rongo kau te taringa ki ahau, ka kakama tonu mai ratou ki ahau; ko nga tangata iwi ke ngohe kau ki ahau.</verse>
        <verse osisID='Ps.18.45'>Ka memeha haere nga tangata iwi ke: ka puta wehi mai hoki i roto i o ratou kuhunga.</verse>
        <verse osisID='Ps.18.46'>E ora ana a Ihowa; kia whakapaingia hoki toku kamaka, kia whakanuia te Atua o toku whakaoranga:</verse>
        <verse osisID='Ps.18.47'>Ko te Atua, mana nei e rapu he utu moku, mana e pehi nga iwi ki raro i ahau.</verse>
        <verse osisID='Ps.18.48'>Mana ahau e mawhiti ai i oku hoariri, ae ra, mau ahau e mea kia teitei ake i te hunga e whakatika mai ana ki ahau; ka whakaorangia ahau e koe i te tangata tutu.</verse>
        <verse osisID='Ps.18.49'>Mo konei ka whakawhetai ahau ki a koe, e Ihowa, i waenganui i nga tauiwi: ka himene ki tou ingoa.</verse>
        <verse osisID='Ps.18.50'>He nui nei tana whakaora i tana kingi; e whakaputa aroha ana ki tana tangata i whakawahi ai, ki a Rawiri ratou ko ona uri ake ake.</verse>
      </chapter>
      <chapter osisID='Ps.19'>
        <verse osisID='Ps.19.1'> Ki te tino kaiwhakatangi. He himene na Rawiri. E korerotia ana e nga rangi te kororia o te Atua; a e whakaaturia ana e te kikorangi te mahi a ona ringa.</verse>
        <verse osisID='Ps.19.2'>E puaki ana te reo o tena rangi, o tena rangi, e whakaatu mohiotanga ana hoki tena po, tena po.</verse>
        <verse osisID='Ps.19.3'>Kahore he hamumu, kahore he kupu, kahore e rangona to ratou reo.</verse>
        <verse osisID='Ps.19.4'>Kua puta ta ratou aho ki te whenua katoa, a ratou kupu, a te pito ra ano o te ao. Whakaturia ana e ia ki reira te tapenakara mo te ra;</verse>
        <verse osisID='Ps.19.5'>A e puta ana ia me he tane marena hou i tona whare moenga, whakai ana ia, pera ana me te tangata kaha e mea ana ki te oma whakataetae.</verse>
        <verse osisID='Ps.19.6'>Ko tona putanga kei tetahi pito o te rangi, a whawhe noa ke tetahi pito: kahore hoki tetahi mea e ngaro i tona mahana.</verse>
        <verse osisID='Ps.19.7'> Tapatahi tonu te ture a Ihowa, he mea whakatahuri i te wairua: pono tonu nga whakaatu a Ihowa, e whakawhaiwhakaaro ana i te kuare.</verse>
        <verse osisID='Ps.19.8'>He tika nga ako a Ihowa, e whakahari ana i te ngakau, he ma te whakahau a Ihowa, e whakamarama ana i nga kanohi.</verse>
        <verse osisID='Ps.19.9'>He ma te wehi ki a Ihowa, pumau tonu ake ake, he pono nga whakaritenga a Ihowa, tika kau ano.</verse>
        <verse osisID='Ps.19.10'>Engari ena e hiahiatia ana i te koura, ae, i te tino koura ahakoa maha: reka atu i te honi, i te maturuturutanga iho o nga honikoma.</verse>
        <verse osisID='Ps.19.11'>Na ena ano tau pononga i whakatupato; he nui te utu ki te puritia.</verse>
        <verse osisID='Ps.19.12'>Ko wai e matau ana ki ona he? Whakamakia oku hara puku.</verse>
        <verse osisID='Ps.19.13'>Puritia ano tau pononga kei riro i nga hara whakakake hei rangatira moku: ko reira ahau tu tika ai, a ka watea i te he nui.</verse>
        <verse osisID='Ps.19.14'>Kia manakohia nga kupu a toku mangai: me nga whakaaro o toku ngakau i tou aroaro, e Ihowa, e toku kamaka, e toku kaihoko.</verse>
      </chapter>
      <chapter osisID='Ps.20'>
        <verse osisID='Ps.20.1'> Ki te tino kaiwhakatangi. He himene na Rawiri. Ma Ihowa e whakahoki he kupu ki a koe i te ra o te he; ma te ingoa o te Atua o Hakopa koe e tiaki;</verse>
        <verse osisID='Ps.20.2'>Mana e tono mai he awhina mou i te wahi tapu, e whakau hoki koe i Hiona;</verse>
        <verse osisID='Ps.20.3'>Mana e mahara ki au whakahere katoa, e manako ki au tahunga tinana. (Hera.</verse>
        <verse osisID='Ps.20.4'>Mana e homai ki a koe ta tou ngakau e mea ai, e whakamana katoa hoki tau e wawata ai.</verse>
        <verse osisID='Ps.20.5'>Ka hari matou ki tau whakaoranga, ka whakatu hoki i o matou kara i runga i te ingoa o to matou Atua: ma Ihowa e whakarite au inoi katoa.</verse>
        <verse osisID='Ps.20.6'> Katahi ahau ka matau e whakaora ana a Ihowa i tana tangata i whakawahi ai, ka whakahoki kupu ia ki a ia i tona rangi tapu, me te kaha ano tona ringa matau ki te whakaora.</verse>
        <verse osisID='Ps.20.7'>Ko ta etahi he hariata, ko ta etahi he hoiho: ko tatou ia ka whakahua i te ingoa o Ihowa, o to tatou Atua.</verse>
        <verse osisID='Ps.20.8'>Kua piko ratou, kua hinga: ko tatou ia kua ara, kua tu ki runga.</verse>
        <verse osisID='Ps.20.9'>Whakaorangia, e Ihowa: kia whakahoki kupu mai te Kingi ina karanga matou.</verse>
      </chapter>
      <chapter osisID='Ps.21'>
        <verse osisID='Ps.21.1'> Ki te tino kaiwhakatangi. He himene na Rawiri. Ka hari te kingi ki tou kaha, e Ihowa; ano te nui o tona whakamanamana ki tau whakaoranga!</verse>
        <verse osisID='Ps.21.2'>Kua homai e koe ki a ia ta tona ngakau i hiahia ai; kihai ano i kaiponuhia e koe ta ona ngutu i inoi ai. (Hera.</verse>
        <verse osisID='Ps.21.3'>Kei mua nei hoki koe i a ia e homai ana i nga manaakitanga o te pai; karaunatia ana e koe tona matenga ki te tino koura.</verse>
        <verse osisID='Ps.21.4'>He ora tana i inoi ai i a koe, a kua homai e koe ki a ia, he roa noa atu nga ra ake ake.</verse>
        <verse osisID='Ps.21.5'>He nui tona kororia i tau whakaoranga: uhia ana ia e koe ki te honore, ki te kororia.</verse>
        <verse osisID='Ps.21.6'>Nau hoki ia i mea kia manaakitia rawatia ake ake: whakaharitia ana ia e koe ki te koa o tou mata.</verse>
        <verse osisID='Ps.21.7'> E whakawhirinaki ana hoki te kingi ki a Ihowa; e kore ano ia e whakangaueuetia, he atawhai hoki no te Runga Rawa.</verse>
        <verse osisID='Ps.21.8'>Ka mau i tou ringa ou hoariri katoa: ka mau i tou ringa matau te hunga e kino ana ki a koe.</verse>
        <verse osisID='Ps.21.9'>Ka meinga ratou e koe, kia rite ki te oumu kapura i te wa e riri ai koe: e horomia ratou e Ihowa ina weriweri ia, a ma te kapura ratou e kai.</verse>
        <verse osisID='Ps.21.10'>Ka whakamotitia e koe o ratou hua i runga i te whenua, o ratou uri i waenganui o nga tama a te tangata.</verse>
        <verse osisID='Ps.21.11'>He kino hoki ta ratou i whakatakoto ai mou, he mahi nanakia ta ratou i whakaaro ai, kihai nei i taea e ratou.</verse>
        <verse osisID='Ps.21.12'>Mo reira ka meinga e koe kia tahuri o ratou tuara, ina whakatihaia e koe au pere i runga i au aho ki o ratou mata.</verse>
        <verse osisID='Ps.21.13'>Kia whakanuia koe, e Ihowa, i runga i tou kaha: ka waiata matou, ka himene ki tou nui.</verse>
      </chapter>
      <chapter osisID='Ps.22'>
        <verse osisID='Ps.22.1'> Ki te tino kaiwhakatangi. Airete Hahara. He himene na Rawiri. E toku Atua, e toku Atua, he aha koe i whakarere ai i ahau? he aha koe i matara atu ai ki te whakaora i ahau i nga kupu hoki o taku hamama?</verse>
        <verse osisID='Ps.22.2'>E toku Atua, e karanga nei ahau i te awatea, heoi kahore koe e rongo, i te po ano kahore ahau e wahangu.</verse>
        <verse osisID='Ps.22.3'>Otiia he tapu koe, kei nga whakamoemiti a Iharaira tou nohoanga.</verse>
        <verse osisID='Ps.22.4'>I whakawhirinaki o matou matua ki a koe, i whakawhirinaki, a whakaorangia ana e koe.</verse>
        <verse osisID='Ps.22.5'>I karanga ratou ki a koe, a kua ora; i whakawhirinaki ki a koe, a kihai i whakama.</verse>
        <verse osisID='Ps.22.6'>Ko ahau ia he toke, ehara i te tangata: e tawaia ana e te tangata, e whakahaweatia ana e te iwi.</verse>
        <verse osisID='Ps.22.7'>Kataina iho ahau e te hunga katoa e kite ana i ahau, ko ana o ratou ngutu, ruru ana o ratou matenga, e ki mai ana,</verse>
        <verse osisID='Ps.22.8'>Tukua atu koe ki a Ihowa, mana ia e whakaora: mana ia e whakaora, e pai ana hoki ia ki a ia.</verse>
        <verse osisID='Ps.22.9'>Nau ia ahau i whakawhanau mai i roto i te kopu, i mea hoki kia tumanako, i ahau i nga u o toku whaea.</verse>
        <verse osisID='Ps.22.10'>He mea whakarere atu ahau ki runga ki a koe no te kopu mai; ko koe toku Atua no te kopu mai ano o toku whaea.</verse>
        <verse osisID='Ps.22.11'> Kei mamao atu i ahau, e tata ana hoki te he, kahore hoki he kaiawhina.</verse>
        <verse osisID='Ps.22.12'>He tini nga puru e karapoti nei i ahau: e whakapaea ana ahau e nga mea kaha o Pahana.</verse>
        <verse osisID='Ps.22.13'>E hamama ana o ratou mangai ki ahau, ano he raiona e haehae ana, e hamama ana.</verse>
        <verse osisID='Ps.22.14'>Kua ringihia ahau, ano he wai, kua takoki katoa oku iwi; me te ware pi toku ngakau, e rewa ana i waenganui i oku whekau.</verse>
        <verse osisID='Ps.22.15'>Kua maroke toku kaha, ano he maramara rihi, piri tonu toku arero ki oku kauae; kua whakatakotoria ano ahau e koe ki te puehu o te mate.</verse>
        <verse osisID='Ps.22.16'>Kua karapotia nei hoki ahau e te kirehe, kua muia e te whakaminenga o nga tangata hara: kua pokaia e ratou oku ringa me oku waewae.</verse>
        <verse osisID='Ps.22.17'>E taea e ahau te tatau oku iwi katoa: e titiro mai ana ratou, e matakitaki ana ki ahau.</verse>
        <verse osisID='Ps.22.18'>E wehewehea ana oku kakahu mo ratou, e maka rota ana mo toku weruweru.</verse>
        <verse osisID='Ps.22.19'>Kaua ra ia koe e matara atu, e Ihowa; e toku kaha, hohoro mai hei awhina moku.</verse>
        <verse osisID='Ps.22.20'>Whakaorangia toku wairua i te hoari, taku hoki e matenui nei i te kuri.</verse>
        <verse osisID='Ps.22.21'>Whakaorangia ahau i te mangai o te raiona: ae, i nga haona o nga kau maka kua whakahokia mai e koe he kupu ki ahau.</verse>
        <verse osisID='Ps.22.22'> Ka korerotia e ahau tou ingoa ki oku teina, ka whakamoemititia koe e ahau i waenganui i te whakaminenga.</verse>
        <verse osisID='Ps.22.23'>E te hunga e wehi ana ki a Ihowa, whakamoemiti ki a ia; whakakororiatia ia, e te uri katoa o Hakopa, kia wehi hoki ki a ia, e te uri katoa o Iharaira.</verse>
        <verse osisID='Ps.22.24'>Kihai hoki ia i whakahawea, kihai i whakarihariha ki te aue o te ngakau mamae; kihai ano i huna i tona mata ki a ia, engari i tana karangatanga ki a ia i whakarongo ia.</verse>
        <verse osisID='Ps.22.25'>Ko koe taku e whakamoemiti ai i waenganui o te whakaminenga nui, ka whakamana e ahau aku kupu taurangi ki te aroaro o te hunga e wehi ana ki a ia.</verse>
        <verse osisID='Ps.22.26'>Ka kai te hunga mahaki, a ka makona: ka whakamoemiti ki a Ihowa te hunga e rapu ana ki a ia; kia ora tonu o koutou ngakau, ake, ake.</verse>
        <verse osisID='Ps.22.27'>E mahara nga pito katoa o te whenua, a ka tahuri ki a Ihowa: ka koropiko ano nga hapu katoa o nga iwi ki tou aroaro.</verse>
        <verse osisID='Ps.22.28'>No Ihowa hokite rangatiratanga, ko ia ano te kawana i waenganui o nga iwi.</verse>
        <verse osisID='Ps.22.29'>Ka kai, a ka koropiko nga tangata tetere katoa o te whenua: ka tuohu ki tona aroaro te hunga katoa e heke ana ki te puehu; tae no ki te tangata kahore e ora i a ia tona wairua.</verse>
        <verse osisID='Ps.22.30'>Tera e mahi tetahi uri ki a ia; ka waiho ki te Ariki hei whakatupuranga.</verse>
        <verse osisID='Ps.22.31'>E haere mai ratou, e kauwhau i tona tika ki te iwi e whanau a mua, he meatanga tenei nana.</verse>
      </chapter>
      <chapter osisID='Ps.23'>
        <verse osisID='Ps.23.1'> He himene na Rawiri. Ko Ihowa toku hepara; e kore ahau e hapa.</verse>
        <verse osisID='Ps.23.2'>Ko ia hei mea kia takoto ahau ki nga wahi tarutaru hou: e arahi ana ia i ahau ki te taha o nga wai ata rere.</verse>
        <verse osisID='Ps.23.3'>Ko ia hei whakahoki ake i toku wairua: e arahi ana ia i ahau i nga ara o te tika, he whakaaro ki tona ingoa.</verse>
        <verse osisID='Ps.23.4'>Ae, ahakoa haere ahau i te awaawa o te atarangi o te mate, kahore he kino e wehi ai ahau: no te mea kei toku taha koe; ko tau rakau, ko tau tokotoko, ko ena hei oranga ngakau moku.</verse>
        <verse osisID='Ps.23.5'>E taka ana e koe he tepu ki toku aroaro i te tirohanga a oku hoariri, e whakawahia ana e koe toku matenga ki te hinu, purena tonu taku kapu.</verse>
        <verse osisID='Ps.23.6'>He pono e aru i ahau te pai me te atawhai i nga ra katoa e ora ai ahau, a ka noho ahau ki te whare o Ihowa ake tonu atu.</verse>
      </chapter>
      <chapter osisID='Ps.24'>
        <verse osisID='Ps.24.1'> He himene na Rawiri. No Ihowa te whenua, me ona tini mea, te ao, me nga tangata e noho ana i runga.</verse>
        <verse osisID='Ps.24.2'>He mea whakatu hoki nana ki runga ki nga moana, he mea whakau ki runga ki nga roma.</verse>
        <verse osisID='Ps.24.3'> Ko wai e eke ki te maunga o Ihowa? Ko wai e tu ki tona wahi tapu?</verse>
        <verse osisID='Ps.24.4'>Ko te tangata he ma nei nga ringa, he harakore tona ngakau, kahore nei i ara tona wairua ki te horihori, a kahore i oati teka.</verse>
        <verse osisID='Ps.24.5'>Ka riro i a ia te manaaki a Ihowa, me te tika a te Atua o tona whakaoranga.</verse>
        <verse osisID='Ps.24.6'>Ko te whakatupuranga tenei o te hunga e rapu ana ki a ia, e rapu nei i tou mate, e Hakopa. (Hera.</verse>
        <verse osisID='Ps.24.7'> Kia ara o koutou matenga, e nga tatau, ara ake, e nga tatau onamata; a ka tomo te Kingi o te kororia.</verse>
        <verse osisID='Ps.24.8'>Ko wai tenei Kingi kororia? Ko Ihowa, ko te kaha, ko te marohirohi, ko Ihowa, ko te marohirohi ki te whawhai.</verse>
        <verse osisID='Ps.24.9'>Kia ara o koutou matenga, e nga tatau, kia ara ake, e nga tatau onamata, a ka tomo te Kingi o te kororia.</verse>
        <verse osisID='Ps.24.10'>Ko wai tenei Kingi kororia? Ko Ihowa o nga mano, ko ia te Kingi kororia. (Hera.</verse>
      </chapter>
      <chapter osisID='Ps.25'>
        <verse osisID='Ps.25.1'> Na Rawiri. Ka ara nei toku wairua ki a koe, e Ihowa.</verse>
        <verse osisID='Ps.25.2'>E toku Atua, ko koe toku whakawhirinakitanga: kei whakama ahau, aua oku hoariri e tukua kia whakaputa ki ahau.</verse>
        <verse osisID='Ps.25.3'>Ae, aua tetahi o te hunga e tatari ana ki a koe e tukua kia whakama: kia whakama te hunga e tinihanga noa ana.</verse>
        <verse osisID='Ps.25.4'>Whakakitea ki ahau au ara, e Ihowa; whakaakona ahau ki au huarahi.</verse>
        <verse osisID='Ps.25.5'>Arahina ahau i tou pono, whakaakona hoki ahau: ko koe hoki te Atua o toku whakaoranga; pau noa te ra i ahau e tatari nei ki a koe.</verse>
        <verse osisID='Ps.25.6'>E Ihowa, kia mahara ki au mahi tohu, ki au mahi aroha; nonamata riro hoki ena.</verse>
        <verse osisID='Ps.25.7'>Kaua e maharatia nga hara o toku tamarikitanga, me oku kino: mahara mai koe ki ahau, e Ihowa, kia rite ki tau mahi tohu, kia whakaaro ki tou pai.</verse>
        <verse osisID='Ps.25.8'> He pai, he tika a Ihowa, a ka whakaakona e ia te hunga hara ki te huarahi.</verse>
        <verse osisID='Ps.25.9'>Ka arahina e ia te hunga mahaki i runga i te whakawa: ka akona hoki e ia te hunga mahaki ki tana ara.</verse>
        <verse osisID='Ps.25.10'>He mahi tohu, he pono nga ara katoa o Ihowa ki te hunga e pupuri ana i tana kawenata, i ana whakaaturanga.</verse>
        <verse osisID='Ps.25.11'>Kia mahara ki tou ingoa, e Ihowa, a murua toku kino, he nui nei hoki.</verse>
        <verse osisID='Ps.25.12'>Ko wai te tangata e wehi ana ki a Ihowa? Ka whakaako ia i a ia ki te ara e pai ai ia.</verse>
        <verse osisID='Ps.25.13'>Ka noho tona wairua i runga i te pai, a ka riro te whenua i tona uri.</verse>
        <verse osisID='Ps.25.14'>Kei te hunga e wehi ana i a ia te mea ngaro a Ihowa; a mana e whakakite ki a ratou tana kawenata.</verse>
        <verse osisID='Ps.25.15'> E tau tonu ana oku kanohi ki a Ihowa; mana hoki e unu ake oku waewae i te kupenga.</verse>
        <verse osisID='Ps.25.16'>Tahuri mai ki ahau, tohungia hoki ahau; he mokemoke hoki ahau, e mamae ana te ngakau.</verse>
        <verse osisID='Ps.25.17'>Kua whakanuia nga whakapawera o toku ngakau: whakaputaina ahau i roto i nga mea e pehi nei i ahau.</verse>
        <verse osisID='Ps.25.18'>Tirohia toku mate me toku mamae, a murua katoatia oku hara.</verse>
        <verse osisID='Ps.25.19'>Tirohia mai oku hoariri, he tokomaha hoki ratou: a he nanakia te kino e kino nei ratou ki ahau.</verse>
        <verse osisID='Ps.25.20'>Tiakina toku wairua, a whakaorangia ahau: kei whakama ahau; e whakawhirinaki ana hoki ahau ki a koe.</verse>
        <verse osisID='Ps.25.21'>Tukua ma te ngakau tapatahi, ma te tika ahau e tiaki; e tumanako ana hoki ahau ki a koe.</verse>
        <verse osisID='Ps.25.22'>Hokona, e te Atua, a Iharaira i roto i ona whakapawera katoa.</verse>
      </chapter>
      <chapter osisID='Ps.26'>
        <verse osisID='Ps.26.1'> Na Rawiri. Whakawakia ahau, e Ihowa, kua haere nei hoki ahau i te tapatahitanga o toku ngakau: kua whakawhirinaki ano ki a Ihowa, na, e kore e paheke.</verse>
        <verse osisID='Ps.26.2'>Tirohia iho ahau, e Ihowa, whakamatauria ahau, kia kitea oku whatumanawa me toku ngakau.</verse>
        <verse osisID='Ps.26.3'>Kei mua hoki tou atawhai i oku kanohi; kua haere nei ahau i tou pono.</verse>
        <verse osisID='Ps.26.4'>Kahore ahau i noho tahi ki nga tangata horihori; e kore ano ahau e tomo tahi me nga tangata tinihanga.</verse>
        <verse osisID='Ps.26.5'>Kino tonu ahau ki te whakaminenga o nga kaimahi i te he, e kore ano ahau e noho tahi ki te hunga kino.</verse>
        <verse osisID='Ps.26.6'> Ka horoia e ahau oku ringa ki te harakore, ka taiawhio ai i tau aata, e Ihowa;</verse>
        <verse osisID='Ps.26.7'>A ka rangona toku reo e whakamoemiti ana, e whakapuaki ana i au mahi whakamiharo katoa.</verse>
        <verse osisID='Ps.26.8'>E Ihowa, kua aroha nei ahau ki tou whare nohoanga, ki te wahi e nohoia ana e tou kororia.</verse>
        <verse osisID='Ps.26.9'>Kei huia toku wairua ki roto ki te hunga hara, me toku ora ki roto ki te hunga toto.</verse>
        <verse osisID='Ps.26.10'>He mahi nanakia hoki ta o ratou ringa; ki tonu o ratou matau i te utu whakapati.</verse>
        <verse osisID='Ps.26.11'>Ko ahau ia, ka haere i runga i toku tapatahi: hokona ahau, tohungia hoki ahau.</verse>
        <verse osisID='Ps.26.12'>E tu ana toku waewae i te wahi tika: ka whakapaingia a Ihowa e ahau i roto i nga whakaminenga.</verse>
      </chapter>
      <chapter osisID='Ps.27'>
        <verse osisID='Ps.27.1'> Na Rawiri. Ko Ihowa toku marama, toku whakaoranga; kia wehi ahau i a wai? Ko Ihowa te kaha o toku ora; ko wai e mataku ai ahau?</verse>
        <verse osisID='Ps.27.2'>I te whakatatanga mai o te hunga kino, o oku hoariri, o oku hoa whainga, ki te kai i oku kikokiko, tutuki ana ratou, hinga ana.</verse>
        <verse osisID='Ps.27.3'>Ahakoa whakapae noa te ope i ahau e kore toku ngakau e wehi: ahakoa ara noa te pakanga ki ahau, ka au tonu ia ahau.</verse>
        <verse osisID='Ps.27.4'>Kotahi taku mea i inoi ai i a Ihowa, ko taku tena e rapu ai: kia noho i te whare o Ihowa i nga ra katoa e ora ai ahau, kia kite ai i te ataahua o Ihowa, kia ui ai i roto i tona temepara.</verse>
        <verse osisID='Ps.27.5'>Ka huna hoki ahau e ia ki tona teneti i te ra o te he, ka huna ki te wahi ngaro i tona tapenakara, ka hapainga ahau ki runga ki te kohatu.</verse>
        <verse osisID='Ps.27.6'>Na, aianei ka teitei toku mahunga ki runga ake i oku hoariri, e karapoti nei i ahau; a ka patua e ahau i roto i tona tapenakara he whakahere hari; ka waiata ahau, ae ka himene ki a Ihowa.</verse>
        <verse osisID='Ps.27.7'> Whakarongo mai ki toku reo, e Ihowa, ua karanga ahau, tohungia ahau, whakahokia mai hoki he kupu ki ahau.</verse>
        <verse osisID='Ps.27.8'>I a koe i mea, Rapua e koutou toku mata; ka mea toku ngakau ki a koe, ka rapu ahau i tou mata, e Ihowa.</verse>
        <verse osisID='Ps.27.9'>Kaua tou mata e huna ki ahau, kaua tau pononga e peia atu ua riri koe: ko koe toku kaiawhina, kei mahue ahau i a koe, kei whakarerea e koe e te Atua o toku whakaoranga.</verse>
        <verse osisID='Ps.27.10'>Ki te whakarerea ahau e toku papa, e toku whaea, ko Ihowa hei tukunga atu moku.</verse>
        <verse osisID='Ps.27.11'>E Ihowa, whakaakona ahau ki tau ara; arahina ahau i te ara tika, he hoariri hoki oku.</verse>
        <verse osisID='Ps.27.12'>Kaua ahau e tukua ki te hiahia o oku hoariri; kua whakatika mai hoki ki ahau he kaiwhakapae teka, me te hunga manawa nanakia.</verse>
        <verse osisID='Ps.27.13'>Kua ngohe ahau, me i kaua ahau i whakapono, tera ahau e kite i te pai o te Atua i te whenua o te ora.</verse>
        <verse osisID='Ps.27.14'>Taria a Ihowa: kia maia, a kia kaha tou ngakau; ina, taria a Ihowa.</verse>
      </chapter>
      <chapter osisID='Ps.28'>
        <verse osisID='Ps.28.1'> Na Rawiri. Ka karanga ahau ki a koe, e Ihowa, e toku kohatu, kaua e wahangu ki ahau; ki te wahangu hoki koe ki ahau, ka rite ahau ki te hunga e heke atu ana ki te poka.</verse>
        <verse osisID='Ps.28.2'>Whakarongo ki toku reo inoi, ua karanga ahau ki a koe, ina totoro oku ringa ki tou ahurewa tapu.</verse>
        <verse osisID='Ps.28.3'>Kaua ahau e kumea tahitia me te hunga he; me nga kaimahi i te kino, he marie a ratou kupu ki o ratou hoa, he kino ia kei roto i o ratou ngakau.</verse>
        <verse osisID='Ps.28.4'>Kia rite ki a ratou mahi tau e hoatu ai ki a ratou, ki te kino ano o a ratou hanga: kia rite ki nga mahi a o ratou ringa tau e hoatu ai ki a ratou, whakahokia ta ratou utu ki a ratou.</verse>
        <verse osisID='Ps.28.5'>Na kahore nei ratou e whakaaro ki nga mahi a Ihowa, ki nga meatanga a ona ringa, mo reira ka whakahoroa iho ratou e ia, e kore ano e whakaturia ake.</verse>
        <verse osisID='Ps.28.6'> Kia whakapaingia a Ihowa mona i whakarongo mai ki toku reo inoi.</verse>
        <verse osisID='Ps.28.7'>Ko Ihowa toku kaha, toku whakangungu rakau; i whakawhirinaki toku ngakau ki a ia, a awhinatia ana ahau; koia i hari ai toku ngakau, i whakamoemiti ai hoki taku waiata ki a ia.</verse>
        <verse osisID='Ps.28.8'>Ko Ihowa to ratou kaha, ko ia ano te kaha whakaora o tana tangata i whakawahi ai.</verse>
        <verse osisID='Ps.28.9'>Whakaorangia tau iwi, manaakitia tou kainga tupu: whangainga ratou, whakaarahia ake ake.</verse>
      </chapter>
      <chapter osisID='Ps.29'>
        <verse osisID='Ps.29.1'> He himene na Rawiri. Hoatu ki a Ihowa, e nga tama a te hunga nunui, hoatu ki a Ihowa te kororia me te kaha.</verse>
        <verse osisID='Ps.29.2'>Hoatu ki a Ihowa te kororia e rite ana mo tona ingoa, koropiko ki a Ihowa i roto i te ataahua o te tapu.</verse>
        <verse osisID='Ps.29.3'>Kei runga te reo o Ihowa i nga wai: e papa ana te whatitiri a te Atua o te kororia: kei runga a Ihowa i nga wai maha.</verse>
        <verse osisID='Ps.29.4'>Kaha tonu te reo o Ihowa; kororia tonu te reo o Ihowa.</verse>
        <verse osisID='Ps.29.5'>Mongamonga noa nga hita i te reo o Ihowa; ina, mongamonga noa i a Ihowa nga hita o Repanona.</verse>
        <verse osisID='Ps.29.6'>Ko ia hei mea i a ratou kia mokowhiti, ano he kuao: a Repanona raua ko Hiriona, ano he kuao kau maka.</verse>
        <verse osisID='Ps.29.7'>E wehewehe ana te reo o Ihowa i nga mura ahi.</verse>
        <verse osisID='Ps.29.8'>Wiri ana te koraha i te reo o Ihowa: wiri ana i a Ihowa te koraha o Karehe.</verse>
        <verse osisID='Ps.29.9'>Whanau ana nga hata i te reo o Ihowa, tihorea ana nga ngahere kia tahanga: i tona temepara ko te kupu a te katoa, Kororia.</verse>
        <verse osisID='Ps.29.10'>I noho a Ihowa hei kingi i runga i te Waipuke; ae, ka noho a Ihowa hei kingi, ake ake.</verse>
        <verse osisID='Ps.29.11'>Ka homai e Ihowa he kaha ki tana hunga; he rongo mau ta Ihowa manaaki mo tana hunga.</verse>
      </chapter>
      <chapter osisID='Ps.30'>
        <verse osisID='Ps.30.1'> He hemene, he waiata mo te tainga o te kawa o te whare. Na Rawiri. Ka whakanui ahau i a koe, e Ihowa; nau hoki ahau i hapai ake, a kihai i tukua oku hoariri kia hari ki ahau.</verse>
        <verse osisID='Ps.30.2'>E Ihowa, e toku Atua, i karanga ahau ki a koe, a kore ake toku mate i a koe.</verse>
        <verse osisID='Ps.30.3'>E Ihowa, nau i whakaputa ake toku wairua i te reinga; nau ahau i whakaora kei heke ki te poka.</verse>
        <verse osisID='Ps.30.4'>Himene ki a Ihowa, e tana hunga tapu, whakawhetai hoki ki tona ingoa tapu.</verse>
        <verse osisID='Ps.30.5'>He iti hoki te wahi e riri ai ia; he oranga ki te manakohia e ia: e tau iho te tangi i te ahiahi, a i te ata he hari.</verse>
        <verse osisID='Ps.30.6'> I mea ahau i toku wa i kake ai, E kore ahau e whakangaueuetia a muri ake nei.</verse>
        <verse osisID='Ps.30.7'>He manakohanga nau, e Ihowa, i u ai i a koe te tu o toku maunga; i huna e koe tou mata a raru iho ahau.</verse>
        <verse osisID='Ps.30.8'>E Ihowa, i karanga ahau ki a koe, i inoi hoki ki a Ihowa.</verse>
        <verse osisID='Ps.30.9'>He aha te pai o oku toto ina heke ahau ki te poka? Ma te puehu koia koe e whakamoemiti? mana oti e whakapuaki tou pono?</verse>
        <verse osisID='Ps.30.10'>Whakarongo, e Ihowa, tohungia hoki ahau: e Ihowa, ko koe hei awhina moku.</verse>
        <verse osisID='Ps.30.11'>Kua puta ke i a koe taku tangi hei kanikani: kua wewete i toku kakahu taratara, a whitikiria ana ahau e koe ki te koa;</verse>
        <verse osisID='Ps.30.12'>Hei mea e himene ai toku kororia ki a koe, kore ake e wahangu. E Ihowa, e toku Atua, ka whakawhetai ahau ki a koe ake ake.</verse>
      </chapter>
      <chapter osisID='Ps.31'>
        <verse osisID='Ps.31.1'> Ki te tino kaiwhakatangi. He himene na Rawiri. E Ihowa, ko koe taku e whakawhirinaki nei; kei whakama ahau ake ake: whakaorangia ahau, he tika nei hoki koe.</verse>
        <verse osisID='Ps.31.2'>Anga mai tou taringa ki ahau; hohoro te whakaora i ahau: kia ai koe hei kohatu kaha moku, hei whare tiaki moku.</verse>
        <verse osisID='Ps.31.3'>Ko koe hoki toku kohatu, toku pa: na kia mahara ki tou ingoa, a arahina ahau, tohutohungia hoki ahau.</verse>
        <verse osisID='Ps.31.4'>Kapohia ahau i roto i te kupenga i huna e ratou moku; ko koe hoki toku kaha.</verse>
        <verse osisID='Ps.31.5'>Tenei toku wairua te tukua atu nei e ahau ki tou ringa; nau ahau i hoki e Ihowa, e te Atua o te pono.</verse>
        <verse osisID='Ps.31.6'>E kino ana ahau ki te hunga e whakaaro ana ki nga mea tekateka noa; e whakawhirinaki ana hoki ahau ki a Ihowa.</verse>
        <verse osisID='Ps.31.7'>Ka whakamanamana ahau, ka hari ki tou atawhai; mou i titiro ki taku tangi; i matau hoki ki toku wairua i nga wa o te he;</verse>
        <verse osisID='Ps.31.8'>Kahore ahau i kopia e koe ki roto ki te ringa o te hoariri: kua whakaturia e koe oku waewae ki te wahi nui.</verse>
        <verse osisID='Ps.31.9'> Tohungia ahau, e Ihowa, kei te he hoki ahau, pakoko kau toku mata i te pouri, toku wairua me toku kopu.</verse>
        <verse osisID='Ps.31.10'>Ka hemo nei hoki toku ora i te tangi, me oku tau i te aue; poto iho toku kaha i toku he, kurupopo ana oku iwi.</verse>
        <verse osisID='Ps.31.11'>He tawainga ahau na oku hoariri katoa; ko te tino mahi ia tena a oku hoa noho tata, he mea wehi ahau na nga tangata i mohio ki ahau: ko te hunga i kite i ahau i waho, rere ana i ahau.</verse>
        <verse osisID='Ps.31.12'>Kua warewaretia ahau me te tupapaku kua ngaro atu i te ngakau; kua rite ki te oko pakaru.</verse>
        <verse osisID='Ps.31.13'>I rongo hoki ahau i te ngautuara a te tini; i karapotia ahau e te wehi: i a ratou e runanga ana ki te he moku, i mea kia whakamatea ahau.</verse>
        <verse osisID='Ps.31.14'>Ko ahau ia i whakawhirinaki ki a koe, e Ihowa: i mea, Ko koe toku Atua.</verse>
        <verse osisID='Ps.31.15'>Kei tou ringa oku taima, whakaorangia ahau i nga ringa o oku hoariri, i te hunga e tukino ana i ahau.</verse>
        <verse osisID='Ps.31.16'>Kia whiti tou mata ki tau pononga; whakaorangia ahau, he mahi tohu hoki tau.</verse>
        <verse osisID='Ps.31.17'>Kei whakama ahau, e Ihowa; kua karanga hoki ahau ki a koe: kia whakama te hunga kino, kia takoto puku i te reinga.</verse>
        <verse osisID='Ps.31.18'>Whakamutua te korero a nga ngutu teka, he kino nei a ratou korero mo te tangata tika, na to ratou whakapehapeha hoki, na to ratou whakahihi.</verse>
        <verse osisID='Ps.31.19'> Ano te nui o tau pai kua rongoatia nei e koe mo te hunga e wehi ana ki a koe; i mahia nei e koe mo te hunga e whakawhirinaki ana ki a koe i te aroaro o nga tama a te tangata!</verse>
        <verse osisID='Ps.31.20'>Ka huna ratou e koe ki te wahi ngaro i tou aroaro i nga rauhanga a te tangata; ka huna ratou e koe ki roto ki te teneti, kei taea e te ngangau a nga arero.</verse>
        <verse osisID='Ps.31.21'>Kia whakapaingia a Ihowa, mona i mea kia miharotia tana mahi tohu ki ahau i te pa kaha.</verse>
        <verse osisID='Ps.31.22'>I ki hoki ahau i toku potatutatunga, Kua motuhia mai ahau i mua i ou kanohi: ahakoa ra i rongo koe ki toku reo inoi i taku karangatanga ki a koe.</verse>
        <verse osisID='Ps.31.23'>Arohaina a Ihowa, e tana hunga tapu katoa: e tiakina ana e Ihowa te hunga pono, a he nui tana utu ki te kaimahi whakapehapeha.</verse>
        <verse osisID='Ps.31.24'>Kia maia, kia kaha o koutou ngakau, e te hunga katoa e tumanako ana ki a Ihowa.</verse>
      </chapter>
      <chapter osisID='Ps.32'>
        <verse osisID='Ps.32.1'> Na Rawiri: he Makiri. Ka hari te tangata kua oti tana he te muru, tona hara te hipoki.</verse>
        <verse osisID='Ps.32.2'>Ka hari te tangata kahore nei e whakairia e Ihowa he hara ki a ia, a kahore he hianga i tona wairua.</verse>
        <verse osisID='Ps.32.3'>I ahau kihai i kuihi, ngahengahe kau oku iwi i taku auetanga i te ra roa.</verse>
        <verse osisID='Ps.32.4'>No tou ringa i taimaha ki ahau i te ao, i te po; kua whakaputaina ketia toku makukuranga, ano na te maroketanga o te raumati. (Hera.</verse>
        <verse osisID='Ps.32.5'>I whakina e ahau toku hara ki a koe, kihai hoki i huna i toku kino: i mea ahau, Ka whakina aku mahi tutu ki a Ihowa; a murua ana e koe te kino o toku hara. (Hera.</verse>
        <verse osisID='Ps.32.6'>Mo konei ka inoi ki a koe nga tangata tapu katoa i te wa e kitea ai koe: he pono ka ngawha nga wai nui, e kore e tata ki a ia.</verse>
        <verse osisID='Ps.32.7'> Ko koe toku piringa; mau ahau e whakaora i te pouri, mau ahau e karapoti ki nga waiata whakaora. (Hera.</verse>
        <verse osisID='Ps.32.8'>Ka tohutohungia koe e ahau, ka whakaakona koe ki te ara e haere ai koe; ma toku kanohi koe e arahi.</verse>
        <verse osisID='Ps.32.9'>Kei rite koutou ki te hoiho, ki te muera ranei, kahore nei he matauranga; he mea kuku nei o raua kauae ki te paraire, ki te moka hei pupuri mai; ki te kore hoki, e kore e tata ki a koe.</verse>
        <verse osisID='Ps.32.10'>He tini nga mea whakapouri mo te tangata hara: ko te tangata ia e whakawhirinaki ana ki a Ihowa, ka karapotia e te atawhai.</verse>
        <verse osisID='Ps.32.11'>Kia koa ki a Ihowa, whakamanamana, e te hunga tika: kia hari, hamama, e te hunga ngakau tika katoa.</verse>
      </chapter>
      <chapter osisID='Ps.33'>
        <verse osisID='Ps.33.1'> Kia hari ki a Ihowa, e te hunga tika: he mea ataahua te whakamoemiti ma te hunga kore he.</verse>
        <verse osisID='Ps.33.2'>Whakamoemiti ki a Ihowa i runga i te hapa; himene ki a ia i runga i te hatere kotahi tekau nei nga aho.</verse>
        <verse osisID='Ps.33.3'>Waiatatia ki a ia he waiata hou: kia tika te whakatangi, kia nui te reo.</verse>
        <verse osisID='Ps.33.4'>No te mea he tika te kupu a Ihowa, a kei runga i te pono ana mahi katoa.</verse>
        <verse osisID='Ps.33.5'>E paingia ana e ia te tika me te whakawa: ki tonu te whenua i te atawhai a Ihowa.</verse>
        <verse osisID='Ps.33.6'>Na te kupu a Ihowa nga rangi i hanga; ko nga mano katoa hoki o reira na te ha o tona mangai.</verse>
        <verse osisID='Ps.33.7'>He mea huihui e ia nga wai o te moana, ano he puranga; he mea whawhao e ia te rire ki nga pakoro.</verse>
        <verse osisID='Ps.33.8'>Kia wehi te whenua katoa ki a Ihowa; kia ohooho nga tangata katoa o te ao ki a ia.</verse>
        <verse osisID='Ps.33.9'>I ki hoki ia, a kua oti: i whakahau, a tu tonu iho.</verse>
        <verse osisID='Ps.33.10'>E whakataka ana e Ihowa te whakaaro o nga tauiwi: e whakakahoretia ana e ia nga meatanga a nga iwi.</verse>
        <verse osisID='Ps.33.11'>Ko te whakaaro o Ihowa, tu tonu ake ake; ko nga meatanga a tona ngakau kei tena whakatupuranga, kei tena whakatupuranga.</verse>
        <verse osisID='Ps.33.12'> Ka hari te iwi no ratou nei Atua a Ihowa, te iwi kua whiriwhiria e ia hei taonga tupu mona.</verse>
        <verse osisID='Ps.33.13'>E titiro iho ana a Ihowa i te rangi: e kite ana ia i nga tama katoa a te tangata.</verse>
        <verse osisID='Ps.33.14'>Kei tona wahi nohoanga ia e matakitaki iho ana ki nga tangata katoa o te whenua.</verse>
        <verse osisID='Ps.33.15'>Nana i hanga nga ngakau o ratou katoa, e mohiotia ana e ia a ratou mahi katoa.</verse>
        <verse osisID='Ps.33.16'>E kore tetahi kingi e ora i te nui o te ope, e kore e ora te marohirohi i te nui o te kaha.</verse>
        <verse osisID='Ps.33.17'>He mea teka te hoiho hei whakaora; ehara ano tona kaha nui i te mea e mawhiti ai.</verse>
        <verse osisID='Ps.33.18'>Nana, kei runga i te hunga e wehi ana i a ia te kanohi o Ihowa, kei te hunga e tumanako ana ki tana mahi tohu;</verse>
        <verse osisID='Ps.33.19'>Hei whakaora i o ratou wairua kei mate, hei mea i a ratou kia ora i te wa o te hemokai.</verse>
        <verse osisID='Ps.33.20'>Kua tatari nei o tatou wairua ki a Ihowa; ko ia to tatou kaiawhina, to tatou whakangungu rakau.</verse>
        <verse osisID='Ps.33.21'>Hari tonu to tatou ngakau ki a ia; no tatou hoki i whakawhirinaki ki tona ingoa tapu.</verse>
        <verse osisID='Ps.33.22'>E Ihowa, hei runga i a matou tau mahi tohu; kia rite hoki ki ta matou tumanako ki a koe.</verse>
      </chapter>
      <chapter osisID='Ps.34'>
        <verse osisID='Ps.34.1'> Na Rawiri, i tona ahua i rere ke ra i te aroaro o Apimereke; na pei ana ia, a haere ana. Ka whakapaingia e ahau a Ihowa i nga wa katoa; he whakamoemiti tonu ta toku mangai ki a ia.</verse>
        <verse osisID='Ps.34.2'>Ka whakamanamana toku wairua ki a Ihowa: ka rongo te hunga mahaki, a ka hari.</verse>
        <verse osisID='Ps.34.3'>Kia whakanui tahi tatou i a Ihowa, kia whakateitei tahi hoki i tona ingoa.</verse>
        <verse osisID='Ps.34.4'>I rapu ahau i a Ihowa, a rongo mai ana ia ki ahau, whakaorangia ana ahau e ia i oku wehi katoa.</verse>
        <verse osisID='Ps.34.5'>I titiro ratou ki a ia, a kua marama: a kahore rawa he whakama o o ratou mata.</verse>
        <verse osisID='Ps.34.6'>I karanga tenei tangata iti, a whakarongo ana a Ihowa, whakaora ana i a ia i ona whakapawera katoa.</verse>
        <verse osisID='Ps.34.7'>E noho ana te anahera a Ihowa i tetahi taha, i tetahi taha, o te hunga e wehi ana i a ia, a e whakaora ana i a ratou.</verse>
        <verse osisID='Ps.34.8'>Whakamatauria, kia kite ai koutou i te pai o Ihowa: ka hari te tangata e whakawhirinaki ana ki a ia.</verse>
        <verse osisID='Ps.34.9'>Kia wehi ki a Ihowa, e tona hunga tapu: e kore hoki e hapa nga tangata e wehi ana i a ia.</verse>
        <verse osisID='Ps.34.10'>E hapa ana nga kuao raiona, e mate ana i te kai: ko te hunga ia e rapu ana ki a Ihowa, e kore e hapa i tetahi mea pai.</verse>
        <verse osisID='Ps.34.11'> Haere mai, e nga tamariki, whakarongo ki ahau: maku koutou e ako kia wehi ki a Ihowa.</verse>
        <verse osisID='Ps.34.12'>Ko wai te tangata e hiahia ana ki te ora, e whai ana kia maha nga ra, kia kite i te pai?</verse>
        <verse osisID='Ps.34.13'>Tiakina tou arero kei kino, ou ngutu kei korero hianga.</verse>
        <verse osisID='Ps.34.14'>Mawehe atu i te kino, mahia te pai; rapua te ata noho, whaia hoki.</verse>
        <verse osisID='Ps.34.15'>E tau ana nga kanohi o Ihowa ki te hunga tika; me ona taringa ki ta ratou karanga.</verse>
        <verse osisID='Ps.34.16'>E he ana te mata o Ihowa ki nga kaimahi i te kino, hei hatepe i a ratou i te whenua kei maharatia.</verse>
        <verse osisID='Ps.34.17'>I karanga te hunga tika, a i whakarongo a Ihowa, whakaorangia ana ratou e ia i o ratou whakapawera katoa.</verse>
        <verse osisID='Ps.34.18'>E tata ana a Ihowa ki te hunga ngakau maru: ka whakaorangia ano e ia te hunga wairua iro.</verse>
        <verse osisID='Ps.34.19'>He tini nga mate o te tangata tika: otiia e whakaorangia ana ia e Ihowa i roto i era katoa.</verse>
        <verse osisID='Ps.34.20'>E tiakina ana e ia ona wheua katoa: e kore tetahi e whati.</verse>
        <verse osisID='Ps.34.21'>Ka mate i te kino te tangata hara; a ka he te hunga e kino ana ki te tangata tika.</verse>
        <verse osisID='Ps.34.22'>E hokona ana e Ihowa te wairua o ana pononga, e kore ano e he tetahi o te hunga e whakawhirinaki ana ki a ia.</verse>
      </chapter>
      <chapter osisID='Ps.35'>
        <verse osisID='Ps.35.1'> Na Rawiri. E ngana, e Ihowa, ki te hunga e tohe ana ki ahau: whawhaitia te hunga e whawhai nei ki ahau.</verse>
        <verse osisID='Ps.35.2'>Kia mau ki te whakangungu rakau, ki te puapua; whakatika hei awhina moku</verse>
        <verse osisID='Ps.35.3'>Unuhia te tao, araia te ara o te hunga e whai nei i ahau: ki mai ki toku wairua, Ko ahau tou whakaoranga.</verse>
        <verse osisID='Ps.35.4'>Kia whakama, kia numinumi te hunga e whai ana kia whakamatea ahau: kia whakahokia ki muri, kia whakapoauautia te hunga e whakatakoto ana i te kino moku.</verse>
        <verse osisID='Ps.35.5'>Kia rite ratou ki te papapa e puhia ana e te hau; kia aia haeretia e te anahera a Ihowa.</verse>
        <verse osisID='Ps.35.6'>Kia pouri to ratou ara, kia pahekeheke: kia whaia ratou e te anahera a Ihowa.</verse>
        <verse osisID='Ps.35.7'>Kahore hoki he rawa i huna ai e ratou te poka o ta ratou kupenga moku; he mea keri takekore kia mate ai ahau.</verse>
        <verse osisID='Ps.35.8'>Kia rokohanga poauautia ia e te ngaromanga; kia mau ano ko ia i tana kupenga i huna ai: kia taka ia ki taua tino ngaromanga.</verse>
        <verse osisID='Ps.35.9'>A ka koa toku wairua ki a Ihowa, ka hari ki tana whakaoranga.</verse>
        <verse osisID='Ps.35.10'>Ka ki katoa oku wheua, E Ihowa, ko wai te rite mou, mo te kaiwhakaora o te iti i te tangata e kaha ake ana i a ia, ae o te iti, o te rawakore i tona kaipahua?</verse>
        <verse osisID='Ps.35.11'> Whakatika ana nga kaiwhakapae teka: whakawakia ana ahau mo nga mea kihai nei ahau i matau atu.</verse>
        <verse osisID='Ps.35.12'>Utua ana e ratou taku pai ki te kino, a whakatupu pani ana toku wairua.</verse>
        <verse osisID='Ps.35.13'>Tena ko ahau, i a ratou e mate ana, he kahu taratara toku, waikauwere ana toku wairua, kihai i kai: a hoki mai ana taku inoi ki toku uma.</verse>
        <verse osisID='Ps.35.14'>Ko toku ahua me te mea he hoa ia, he teina noku: kupapa noa iho ahau, ano he tangata e tangi ana ki tona whaea.</verse>
        <verse osisID='Ps.35.15'>I toku paheketanga ia koa ana ratou, huihui ana; huihui ana nga tangata kino noa iho hei hoariri moku, kihai ano ahau i mohio; haehae ana ratou i ahau, kihai hoki i mutu.</verse>
        <verse osisID='Ps.35.16'>Rite tonu ki nga kaiwhakakata o nga hakari, tetea ana o ratou niho ki ahau.</verse>
        <verse osisID='Ps.35.17'> E te Ariki, kia pehea te roa o tau titiro kau mai? Whakaorangia toku wairua i a ratou whakangaromanga, taku e aroha nei, i nga raiona.</verse>
        <verse osisID='Ps.35.18'>Ka whakawhetai ahau ki a koe i roto i te whakaminenga nui, ka whakamoemiti ki a koe i roto i te iwi maha.</verse>
        <verse osisID='Ps.35.19'>Kei hari pokanoa ki ahau oku hoariri; kei whakakini te kanohi o te hunga e kino noa ana ki ahau.</verse>
        <verse osisID='Ps.35.20'>Ehara hoki ta ratou i te korero mo te rangimarie; heoi kei te whakatakoto kupu tinihanga ratou mo te hunga ata noho o te whenua.</verse>
        <verse osisID='Ps.35.21'>Ina, hamama ana o ratou mangai ki ahau, e ki ana, Ha, ha, kua kite to matou kanohi.</verse>
        <verse osisID='Ps.35.22'>Kua kite koe, e Ihowa: kaua ra e wahangu; e te Ariki, kei matara i ahau.</verse>
        <verse osisID='Ps.35.23'>Oho ake, e ara ki te whakarite i toku whakawa, ki taku tautohe, e toku Atua, e toku Ariki.</verse>
        <verse osisID='Ps.35.24'>Kia rite ki tou tika te whakarite moku, e Ihowa, e toku Atua: kei koa ano ratou ki ahau.</verse>
        <verse osisID='Ps.35.25'>Kei mea ratou i roto i o ratou ngakau, Ha, ko ta matou tena i pai ai: kei mea ratou, Kua horomia ia e tatou.</verse>
        <verse osisID='Ps.35.26'>Kia whakama, kia numinumi ngatahi, te hunga e koa ana ina he ahau: kia whakakakahuria ki te whakama, ki te numinumi, te hunga e whakakake ana ki ahau.</verse>
        <verse osisID='Ps.35.27'>Kia hamama i te hari, kia koa te hunga e pai ana ki taku mahi tika: ae, kia mea tonu, kia whakanuia a Ihowa e whakapai nei ki te ora o tana pononga.</verse>
        <verse osisID='Ps.35.28'>A ka korerotia e toku arero tau mahi tika, me te whakamoemiti ki a koe i te ra roa.</verse>
      </chapter>
      <chapter osisID='Ps.36'>
        <verse osisID='Ps.36.1'> Ki te tino kaiwhakatangi. Na te pononga a Ihowa, na Rawiri. E mea ana te mahi kino a te tangata hara i roto i toku ngakau, Kahore he wehi ki te Atua i mua i ona kanohi.</verse>
        <verse osisID='Ps.36.2'>E whakapai ana hoki ona kanohi ake ki a ia ano, e kore e kitea tona hara, e kore e kinongia.</verse>
        <verse osisID='Ps.36.3'>He kino nga kupu a tona mangai he rauhanga hoki, kua mahue i a ia te mahara, te mahi i te pai.</verse>
        <verse osisID='Ps.36.4'>He mahi nanakia tana e whakaaro ai i runga i tona moenga; ehara i te pai te ara e turia ana e ia, kahore ona whakarihariha ki te kino.</verse>
        <verse osisID='Ps.36.5'> Kei nga rangi, e Ihowa, tau mahi tohu: tutuki noa atu tou pono ki nga kapua.</verse>
        <verse osisID='Ps.36.6'>Rite tonu tou tika ki nga maunga o te Atua; he rire nui au whakaritenga: ko koe, e Ihowa, te kaiwhakaora i te tangata, i te kararehe.</verse>
        <verse osisID='Ps.36.7'>Ano te pai o tou aroha, e te Atua: ka okioki nga tama a te tangata i raro i te taumarumarutanga iho o ou pakau.</verse>
        <verse osisID='Ps.36.8'>Ka makona ratou i nga mea momona o tou whare: ka whakainumia ano e koe ki te awa o au mea whakahari.</verse>
        <verse osisID='Ps.36.9'>Kei a koe hoki te puna o te ora; ma tou marama ka kite ai matou i te marama.</verse>
        <verse osisID='Ps.36.10'>Kia roa tou aroha ki te hunga e matau ana ki a koe, tou tika hoki ki te hunga ngakau tika.</verse>
        <verse osisID='Ps.36.11'>Kei puta mai ki ahau te waewae whakapakari; kei aia atu ahau e te ringa o te hunga hara.</verse>
        <verse osisID='Ps.36.12'>Hinga iho i reira nga kaimahi i te kino: kua turakina iho, te ahei te ara ake.</verse>
      </chapter>
      <chapter osisID='Ps.37'>
        <verse osisID='Ps.37.1'> Na Rawiri. Kaua e mamae ki te hunga kino, kaua e hae ki nga kaimahi i te he.</verse>
        <verse osisID='Ps.37.2'>No te mea ka hohoro ratou te kotia, te peratia me te tarutaru, a ka memenga me he otaota hou.</verse>
        <verse osisID='Ps.37.3'>Whakawhirinaki ki a Ihowa, mahia te pai; e noho ki te whenua, a e aru i muri i te pono.</verse>
        <verse osisID='Ps.37.4'>Whakaahuareka ki a Ihowa, a ka homai e ia ki a koe ta tou ngakau i hiahia ai.</verse>
        <verse osisID='Ps.37.5'>Tukua tou ara ki a Ihowa; whakawhirinaki hoki ki a ia, a mana e mahi.</verse>
        <verse osisID='Ps.37.6'>Mana hoki e whakaputa tou tika, ano he marama, ou ritenga me te mea ko te ra e tu ana.</verse>
        <verse osisID='Ps.37.7'> Okioki ki a Ihowa, tatari marie ki a ia: kei mamae ki te tangata e tere ana i tona ara, ki te tangata e taea ana e ia nga whakaaro kino.</verse>
        <verse osisID='Ps.37.8'>Kati te riri, whakarerea hoki te arita; kei mamae koe, kei takina kia mahi i te kino.</verse>
        <verse osisID='Ps.37.9'>No te mea ka hatepea atu te hunga kino: ko te hunga ia e tatari ana ki a Ihowa, ka riro i a ratou te whenua.</verse>
        <verse osisID='Ps.37.10'>Kia potopoto ake nei hoki, a ka kore noa iho te hunga kino: ae ra, ka ata tirohia e koe tona wahi, a kore kau noa iho ia.</verse>
        <verse osisID='Ps.37.11'>Na ka riro te whenua i te hunga mahaki; a ka hari ratou i te roa o te ata noho.</verse>
        <verse osisID='Ps.37.12'>E whakangarahu ana te tangata kino mo te tangata tika: pakiri ana ona niho ki a ia.</verse>
        <verse osisID='Ps.37.13'>Ka kata te Ariki ki a ia, no te mea ka kite ia e tata ana tona ra.</verse>
        <verse osisID='Ps.37.14'>Kua unuhia te hoari e te hunga kino, kua piko ta ratou kopere, hei turaki i te ware, i te rawakore, hei kohuru i te hunga e tika ana, i te ara.</verse>
        <verse osisID='Ps.37.15'>Ka tapoko ta ratou hoari ki o ratou ngakau: a ka whatiia a ratou kopere.</verse>
        <verse osisID='Ps.37.16'>Engari te wahi iti a te tangata tika i nga taonga o nga tangata kino tokomaha.</verse>
        <verse osisID='Ps.37.17'>Ka whatiia hoki nga ringa o te hunga kino: u tonu ia i a Ihowa te hunga tika.</verse>
        <verse osisID='Ps.37.18'>E matau ana a Ihowa ki nga ra o te hunga tika: a ka pumau to ratou kainga ake ake.</verse>
        <verse osisID='Ps.37.19'>E kore ratou e whakama i te wa o te he, ka makona ano ratou i nga ra o te hemokai.</verse>
        <verse osisID='Ps.37.20'>Ka ngaro ia te hunga kino, a ka rite nga hoariri o Ihowa ki te momona o te tarutaru: ka mahea atu ratou; ka mahea atu me he paowa.</verse>
        <verse osisID='Ps.37.21'> E tango ana te tangata kino i te taonga tarewa, kahore hoki ana utu: ko te tangata tika ia he aroha tona, he homai.</verse>
        <verse osisID='Ps.37.22'>Ka riro hoki te whenua i ana e manaaki ai; ka hatepea ano ana e kanga ai.</verse>
        <verse osisID='Ps.37.23'>Ka u i a Ihowa nga hikoinga o te tangata tika; e paingia ana hoki e ia tona ara.</verse>
        <verse osisID='Ps.37.24'>Ahakoa hinga, e kore e tino takoto rawa; ka u hoki ia i te ringa o Ihowa.</verse>
        <verse osisID='Ps.37.25'>He tamariki ahau i mua, a kua koroheke nei, heoi, kahore ahau i kite i te tangata tika e whakarerea ana, i ona uri hoki e pinono taro ana.</verse>
        <verse osisID='Ps.37.26'>I te ra roa he atawhai tonu tana, he ohaoha: ka manaakitia hoki ona uri.</verse>
        <verse osisID='Ps.37.27'>Whakarerea te kino, mahia te pai, ka noho tonu ai.</verse>
        <verse osisID='Ps.37.28'>E aroha ana hoki a Ihowa ki te ritenga pai: e kore ano e whakarere i tana hunga tapu; e tiakina tonutia ana ratou ake ake; ka hatepea atu ia nga uri o te hunga kino.</verse>
        <verse osisID='Ps.37.29'>Ka riro te whenua i te hunga tika, ka nohoia hoki a reira e ratou ake ake.</verse>
        <verse osisID='Ps.37.30'>He kupu mohio ta te mangai o te tangata tika; he ritenga pai ta tona arero e korero ai.</verse>
        <verse osisID='Ps.37.31'>Kei tona ngakau te ture a tona Atua; e kore e paheke tetahi o ona hikoinga.</verse>
        <verse osisID='Ps.37.32'>E tau ana te titiro a te tangata kino ki te tangata tika, a e whai ana kia whakamatea ia.</verse>
        <verse osisID='Ps.37.33'>E kore a Ihowa e whakarere i a ia ki tona ringa: e kore ano ia e whakatau he ki a ia ina whakawakia.</verse>
        <verse osisID='Ps.37.34'> Taria a Ihowa, kia mau ki tana ara, a ka whakanuia koe e ia, ka whakawhiwhia hoki ki te whenua: e hatepea atu te hunga kino, ka kite koe.</verse>
        <verse osisID='Ps.37.35'>I kite ahau i te tangata kino e kake ana, e tautorotoro ana me te rakau matomato i tona oneone tupu.</verse>
        <verse osisID='Ps.37.36'>Heoi, pahure noa ake tetahi, a kore kau noa iho; ae, i rapua ia e ahau, a kihai i kitea.</verse>
        <verse osisID='Ps.37.37'>Waitohutia te tangata tika, tirohia iho te tangata kore he: no te mea he marie te tukunga iho ki taua tangata.</verse>
        <verse osisID='Ps.37.38'>Tena ko te hunga kino, ka ngaro ngatahi atu ratou: te tukunga iho ki te hunga kino, ka hatepea atu ratou.</verse>
        <verse osisID='Ps.37.39'>Na Ihowa ia te whakaoranga o te hunga tika: ko ia to ratou pa kaha i te wa o te he.</verse>
        <verse osisID='Ps.37.40'>Ma Ihowa ratou e awhina, ko ia hoki hei tauarai mo ratou: ko ia hei tauarai mo ratou i te hunga kino, ka whakaorangia ratou e ia, mo ratou ka whakawhirinaki ki a ia.</verse>
      </chapter>
      <chapter osisID='Ps.38'>
        <verse osisID='Ps.38.1'> He himene na Rawiri, hei whakamahara. E Ihowa, kaua e whakatupehupehu mai ki ahau ina riri koe, kaua ano ahau e pakia ina arita koe.</verse>
        <verse osisID='Ps.38.2'>Titi tonu hoki au pere ki ahau: kaha rawa te pehi a tou ringa i ahau.</verse>
        <verse osisID='Ps.38.3'>Kahore he wahi ora o oku kikokiko, na tou riri hoki: kahore ano e ata takoto oku wheua, noku i hara nei.</verse>
        <verse osisID='Ps.38.4'>Kua taupokina iho hoki toku matenga e oku kino: ano he pikaunga taimaha e pehi rawa ana i ahau.</verse>
        <verse osisID='Ps.38.5'>E piro ana oku whiunga, kua pirau i taku mahi poauau.</verse>
        <verse osisID='Ps.38.6'>E whakawiria ana ahau, piko rawa; e tangi haere ana i te roa o te ra.</verse>
        <verse osisID='Ps.38.7'>Kei te tahuna hoki toku hope, kapi tonu: kahore hoki he wahi ora o oku kikokiko.</verse>
        <verse osisID='Ps.38.8'>Kua kore oku kaha, maru rawa ahau: hamama ana taku aue i te mamae o toku ngakau.</verse>
        <verse osisID='Ps.38.9'>E te Ariki, kei tou aroaro oku hiahia katoa; kahore hoki e ngaro i a koe taku aue.</verse>
        <verse osisID='Ps.38.10'>Kihakiha kau toku ngakau, kua hemo toku kaha: me te marama o oku kanohi, kua kore hoki ena oku.</verse>
        <verse osisID='Ps.38.11'>Matara noa atu i toku mate te turanga mai o nga tangata i aroha mai ki ahau, o oku hoa hoki; i tawhiti ano oku whanaunga e tu ke mai ana.</verse>
        <verse osisID='Ps.38.12'> E whakatakoto mahanga ana moku te hunga e whai ana i ahau kia whakamatea; he nanakia ano nga kupu a te hunga e rapu ana i te he moku; he whakaaro tinihanga ano a ratou a pau noa te ra.</verse>
        <verse osisID='Ps.38.13'>Ko ahau ia, i rite ki te turi, kihai i rongo, ki te tangata wahangu, kahore nei e hamamu tona mangai.</verse>
        <verse osisID='Ps.38.14'>Na rite tonu ahau ki te tangata kahore nei e rongo, kahore nei he whakatupehupehu i tona mangai.</verse>
        <verse osisID='Ps.38.15'>E tumanako nei hoki ahau ki a koe, e Ihowa: ka whakahoki kupu mai ano koe, e te Ariki, e toku Atua.</verse>
        <verse osisID='Ps.38.16'>I mea hoki ahau, Kei koa mai ratou ki ahau: ka paheke toku waewae, ka whakahihi ratou ki ahau.</verse>
        <verse osisID='Ps.38.17'>Ko ahau hoki, meake kopa, a kei inua tonu i ahau toku pouri.</verse>
        <verse osisID='Ps.38.18'>Ka whaki hoki ahau i toku kino, ka pouri mo toku hara.</verse>
        <verse osisID='Ps.38.19'>Ko oku hoariri ia hauhau tonu, kaha tonu; kua tokomaha ano te hunga e kino noa ana ki ahau.</verse>
        <verse osisID='Ps.38.20'>He hoariri ano ki ahau te hunga e utu ana i te pai ki te kino: moku e whai ana i te pai.</verse>
        <verse osisID='Ps.38.21'>Kaua ahau e whakarerea, e Ihowa, e toku Atua; kei mamao atu koe i ahau.</verse>
        <verse osisID='Ps.38.22'>Hohoro ki te awhina i ahau, e te Ariki, e toku whakaoranga.</verse>
      </chapter>
      <chapter osisID='Ps.39'>
        <verse osisID='Ps.39.1'> Ki te tino kaiwhakatangi, ki a Ierutunu. He himene na Rawiri. I mea ahau, Ka ata whakaaro ahau ki oku ara, kei hara toku arero; ka tiakina toku mangai, paraire rawa, i te mea kei toku aroaro te tangata kino.</verse>
        <verse osisID='Ps.39.2'>I whakamoroki ahau, i wahangu, kihai i puaki taku kupu, ahakoa pai; a ka oho toku mamae.</verse>
        <verse osisID='Ps.39.3'>Werawera ana toku ngakau i roto i ahau; i ahau e whakaaro ana ka ka te ahi, a ka korero toku arero.</verse>
        <verse osisID='Ps.39.4'>E Ihowa, meinga ahau kia matau ki toku mutunga, ki te maha hoki o oku ra, e hia ranei: kia matau ai ahau he mea memeha noa ahau.</verse>
        <verse osisID='Ps.39.5'>Nana, he whanuitanga ringa oku ra kua homai nei e koe; he kahore noa iho ano oku tau i tou aroaro: ahakoa u noa te tu o nga tangata katoa, he mea memeha kau. (Hera.</verse>
        <verse osisID='Ps.39.6'>He pono kei roto i te atarangi te tangata e kopikopiko noa ana; he pono e ohorere noa ana ratou: e ami ana ia i te taonga, a kahore e matau ma wai ranei e kohi.</verse>
        <verse osisID='Ps.39.7'> Na he aha taku e tatari atu nei, e te Ariki? Ko koe taku e tumanako ai.</verse>
        <verse osisID='Ps.39.8'>Whakaorangia ahau i aku mahi tutu katoa: kaua ahau e waiho hei tawainga ma te wairangi.</verse>
        <verse osisID='Ps.39.9'>Wahangu ana ahau, kihai i kuihi toku mangai: he meatanga hoki tenei nau.</verse>
        <verse osisID='Ps.39.10'>Nekehia atu i ahau tau whiu: ka ngaro ahau i te pakinga a tou ringa.</verse>
        <verse osisID='Ps.39.11'>Ka pakia e koe te tangata, ka whakatupehupehutia mo te hara, ka meinga e koe tona ataahua kia memeha, kia pera me te purehurehu: he pono he mea teka noa nga tangata katoa. (Hera.</verse>
        <verse osisID='Ps.39.12'>Whakarongo ki taku inoi, e Ihowa, kia titaha mai tou taringa ki taku karanga; kei wahangu koe ki oku roimata: he heke hoki ahau nau, he manene, he pera me oku matua katoa.</verse>
        <verse osisID='Ps.39.13'>Kia ata hanga ki ahau, kia ta ai toku manawa, keiwha haere atu ahau i konei, a ka kahore noa iho.</verse>
      </chapter>
      <chapter osisID='Ps.40'>
        <verse osisID='Ps.40.1'> Ki te tino kaiwhakatangi. He himene na Rawiri. I tatari marie ahau ki a Ihowa: a anga ana ia ki ahau, whakarongo ana ki taku karanga.</verse>
        <verse osisID='Ps.40.2'>Na kei te tango ake ia i ahau i te poka whakamataku, i te paru taoruoru; kei te whakatu i oku waewae ki runga ki te kohatu, kei te whakau i oku hikoinga.</verse>
        <verse osisID='Ps.40.3'>A homai ana e ia he waiata hou ki toku mangai, he whakamoemiti ki to tatou Atua: he tokomaha e kite, a ka wehi ka whakawhirinaki ki a Ihowa.</verse>
        <verse osisID='Ps.40.4'>Ka hari te tangata kua waiho nei e ia a Ihowa hei whakawhirinakitanga mona: a kahore e tahuri ki te hunga whakakake, ki te hunga hoki e peka ana ki te teka.</verse>
        <verse osisID='Ps.40.5'>E Ihowa, e toku Atua, he tini au mahi whakamiharo i mahia e koe, me ou whakaaro ki a matou; e kore e taea te korero whakatepe atu ki a koe: me i mea ahau kia whakakitea, kia korerotia, e kore e taea te tatau.</verse>
        <verse osisID='Ps.40.6'> Kihai i matenuitia e koe te patunga tapu, me te whakahere; pokaia ana e koe oku taringa: kihai koe i mea mai ki te tahunga tinana, ki te whakahere hara.</verse>
        <verse osisID='Ps.40.7'>Na ko taku meatanga atu, Na kua tae mai ahau: kei roto i te pukapuka te tuhituhi moku.</verse>
        <verse osisID='Ps.40.8'>Ko taku pai ko te mea i tau e pai ai, e toku Atua: ae ra, kei toku ngakau tau ture.</verse>
        <verse osisID='Ps.40.9'>Kua kauwhautia e ahau te tika i roto i te whakaminenga nui: nana, kihai i kopia oku ngutu, tena koe te matau ana, e Ihowa.</verse>
        <verse osisID='Ps.40.10'>Kihai i huna e ahau tou tika i roto i toku ngakau; kua korerotia e ahau tou pono me tau whakaoranga: kihai i hunga e ahau tou aroha me tou pono i te whakaminenga nui.</verse>
        <verse osisID='Ps.40.11'> Kei kaiponuhia tou aroha ki ahau, e Ihowa: ma tou atawhai me tou pono ahau e tiaki i nga wa katoa.</verse>
        <verse osisID='Ps.40.12'>Ta te mea kua karapotia ahau e nga kino e kore e taea te tatau: mau pu ahau i oku kino, te ahei te titiro ake; he tini ke i nga makawe o toku matenga: a hemo iho toku ngakau.</verse>
        <verse osisID='Ps.40.13'>Kia pai, e Ihowa, ki te whakaora i ahau; e Ihowa, hohoro ki te awhina i ahau.</verse>
        <verse osisID='Ps.40.14'>Kia whakama, kia pororaru ngatahi te hunga e rapu ana i toku wairua kia whakamatea: kia whakahokia ki muri, kia whakama te hunga e hiahia ana kia he ahau.</verse>
        <verse osisID='Ps.40.15'>Kia huna, hei utu mo to ratou whakama te hunga e mea mai ana ki ahau, Ha, ha.</verse>
        <verse osisID='Ps.40.16'>Kia hari, kia koa ki a koe te hunga katoa e rapu ana i a koe; kia mea tonu te hunga e pai ana ki tau whakaoranga, Kia whakanuia a Ihowa.</verse>
        <verse osisID='Ps.40.17'>Ko ahau ia, he iti, he rawakore; heoi e whakaaro ana te Ariki ki ahau: ko koe toku awhina, toku kaiwhakaora; kaua ra e whakaroa, e toku Atua.</verse>
      </chapter>
      <chapter osisID='Ps.41'>
        <verse osisID='Ps.41.1'> Ki te tino kaiwhakatangi. He himene na Rawiri. Ka hari te tangata e whakaaro ana ki te rawakore; e whakaorangia ia e Ihowa i te ra o te he.</verse>
        <verse osisID='Ps.41.2'>Ma Ihowa ia e tiaki, e whakaora; ka whakaharitia ia i runga i te whenua: e kore ano e tukua e koe ki nga hiahia o ona hoariri.</verse>
        <verse osisID='Ps.41.3'>Ma Ihowa ia e whakakaha, i a ia e whakaruhi ana i runga i te moenga: mau ano e whakapai katoa tona moenga i a ia e mate ana.</verse>
        <verse osisID='Ps.41.4'>I mea ahau, E Ihowa, tohungia ahau; rongoatia toku wairua; kua hara hoki ahau ki a koe.</verse>
        <verse osisID='Ps.41.5'> He kino te korero a oku hoariri moku, e mea ana, A hea ranei ia mate ai, pirau ai tona ingoa?</verse>
        <verse osisID='Ps.41.6'>A ki te haere mai ia kia kite i ahau, ka korero horihori ia: e ami ana tona ngakau i te kino mana; i tona putanga ki waho, korerotia ana e ia.</verse>
        <verse osisID='Ps.41.7'>E komuhumuhu ana moku te hunga katoa e kino ana ki ahau; e whakatakoto ana i te kino moku.</verse>
        <verse osisID='Ps.41.8'>E ai ta ratou, E piri ana te mate kino ki a ia; a ka takoto nei ia, heoi ano tona aranga ake.</verse>
        <verse osisID='Ps.41.9'>Ae, ko toku hoa ake ano, i whakawhirinaki ai ahau, i kai nei i taku taro, kua hiki ake tona rekereke ki ahau.</verse>
        <verse osisID='Ps.41.10'>Ko koe ia, e Ihowa, kia aroha ki ahau: a whakaarahia ahau, kia utua ai ratou e ahau.</verse>
        <verse osisID='Ps.41.11'>Na konei ahau i matau ai e pai ana koe ki ahau, no te mea kahore toku hoariri e whakamanamana ki ahau.</verse>
        <verse osisID='Ps.41.12'>Ko ahau ia, ko koe e whakamau ake ana i ahau i runga i toku ngakau tapatahi: e whakatu ake ana hoki i ahau ki tou aroaro ake tonu atu.</verse>
        <verse osisID='Ps.41.13'>Kia whakapaingia a Ihowa, te Atua o Iharaira inamata riro ano, ake tonu atu ano hoki. Amine, ae Amine.</verse>
      </chapter>
      <chapter osisID='Ps.42'>
        <verse osisID='Ps.42.1'> Ki te tino kaiwhakatangi. He Makiri, ma nga tama a Koraha. Rite tonu ki te hata e kihakiha nei ki nga manga wai toku ngakau e kihakiha nei ki a koe, e te Atua.</verse>
        <verse osisID='Ps.42.2'>E hiainu ana toku wairua ki te Atua, ki te Atua ora: a hea ahau tae ai, puta ai ki te aroaro o te Atua?</verse>
        <verse osisID='Ps.42.3'>Ko oku roimata taku kai i te ao, i te po, i a ratou e mea tonu mai nei ki ahau, Kei hea tou Atua?</verse>
        <verse osisID='Ps.42.4'>Ka mahara ahau ki enei mea; me te wai toku ngakau e maringi ana i roto i ahau: i haere hoki ahau i roto i te huihui, i haere tahi matou ki te whare o te Atua, he hari te reo, he whakamoemiti, me te huihui e mea hakari ana.</verse>
        <verse osisID='Ps.42.5'>He aha koe i piko ai, e toku wairua? i ohorere ai i roto i ahau? Tumanako ki te Atua; tera ano ahau e whakawhetai ki a ia, mo te ora o tona mata.</verse>
        <verse osisID='Ps.42.6'> E toku Atua, kua piko toku wairua i roto i ahau: koia ahau ka mahara ai ki a koe i te whenua o Horano, o nga Heremoni, i Maunga Mitara.</verse>
        <verse osisID='Ps.42.7'>Rara ana tetahi rire ki tetahi rire i te haruru o au awhiowhio wai: tika ana au ngaru katoa me au tuatea i runga i ahau.</verse>
        <verse osisID='Ps.42.8'>Ahakoa ra e whakahaua mai ano e Ihowa tona atawhai i te awatea; a he waiata taku ki a ia i te po, he inoi ki te Atua o toku ora.</verse>
        <verse osisID='Ps.42.9'>Ka mea ahau ki te Atua, E toku kohatu, he aha koe i wareware ai ki ahau? He aha ahau ka haere pouri ai i te tukino a te hoariri?</verse>
        <verse osisID='Ps.42.10'>Ano he hoari i roto i oku wheua te tawai a oku hoariri: i a ratou e mea mai nei ki ahau i nga ra katoa, Kei hea tou Atua?</verse>
        <verse osisID='Ps.42.11'>He aha koe i piko ai, e toku wairua? He aha koe i ohorere ai i roto i ahau? Tumanako ki te Atua: tera ano ahau e whakawhetai ki a ia, ko te ora nei ia o toku mata, ko toku Atua.</verse>
      </chapter>
      <chapter osisID='Ps.43'>
        <verse osisID='Ps.43.1'> E te Atua, whakaritea taku whakawa, whakatikaia aku korero ki te iwi atuakore: whakaorangia ahau i te tangata tinihanga e mahi nei i te he.</verse>
        <verse osisID='Ps.43.2'>Ko koe hoki te Atua o toku kaha: he aha ahau ka panga nei e koe? He aha ahau ka haere pouri ai i te tukino a te hoariri?</verse>
        <verse osisID='Ps.43.3'>Tukua mai tou marama me tou pono hei arahi i ahau: hei kawe i ahau ki tou maunga tapu, ki ou tapenakara.</verse>
        <verse osisID='Ps.43.4'>A ka haere ahau ki te aata a te Atua, ki te Atua, ki toku hari nui: ae, ka whakamoemiti ki a koe, e te Atua, e toku Atua, i runga i te hapa.</verse>
        <verse osisID='Ps.43.5'>He aha koe i piko ai, e toku wairua? He aha koe i ohorere ai i roto i ahau? Tumanako ki te Atua: tera ano ahau e whakawhetai ki a ia, ko te ora nei ia o toku mata, ko toku Atua.</verse>
      </chapter>
      <chapter osisID='Ps.44'>
        <verse osisID='Ps.44.1'> Ki te tino kaiwhakatangi, ma nga tama a Koraha. He Makiri. E te Atua, kua rongo o matou taringa, kua korerotia ki a matou e o matou matua, nga mahi i mahia e koe i o ratou ra, i nga ra o mua.</verse>
        <verse osisID='Ps.44.2'>Nau nga tauiwi i pana ki tou ringa, nau ratou i whakato: nau nga iwi i whiu, a whakamararatia ana ratou.</verse>
        <verse osisID='Ps.44.3'>Ehara hoki i te mea, na ta ratou hoari i whiwhi ai ratou ki te whenua, ehara to ratou takakau i te mea i ora ai ratou: engari na tou matau, na tou takakau hoki, na te marama ano o tou mata, he pai hoki nou ki a ratou.</verse>
        <verse osisID='Ps.44.4'>E te Atua, ko koe toku Kingi: whakahaua he whakaora mo Hakapa.</verse>
        <verse osisID='Ps.44.5'>Mau ka turaki ai matou i o matou hoariri; ma tou ingoa ka takahia ai e matou te hunga e whakatika ana ki a matou.</verse>
        <verse osisID='Ps.44.6'>E kore hoki ahau e whakawhirinaki ki taku kopere: e kore ano taku hoari e whakaora i ahau.</verse>
        <verse osisID='Ps.44.7'>Nau hoki matou i ora ai i o matou hoariri: nau ano i whakama ai te hunga i kino ki a matou.</verse>
        <verse osisID='Ps.44.8'>Ko te Atua ta matou e whakamanamana ai i te roa o te ra: ka whakamoemiti ano matou ki tou ingoa ake ake. (Hera.</verse>
        <verse osisID='Ps.44.9'> Otira kua panga nei matou e koe, kua meinga kia whakama: kahore hoki koe kia haere tahi me a matou taua.</verse>
        <verse osisID='Ps.44.10'>Kua meinga matou kia hoki whakamuri mai i te hoariri; kei te pahua ano i etahi ma ratou te hunga e kino ana ki a matou.</verse>
        <verse osisID='Ps.44.11'>Kua hoatu matou e koe, ano he hipi e kainga ana: kua marara ki roto ki nga tauiwi.</verse>
        <verse osisID='Ps.44.12'>E hokona ana e koe tau iwi, a hore he utu: kahore hoki koe e whiwhi rawa i te utu mo ratou.</verse>
        <verse osisID='Ps.44.13'>E meinga ana matou e koe hei tawainga ma o matou hoa kainga; hei whakahaweatanga, hei whakakatanga mai ma te hunga i tetahi taha, i tetahi taha o matou.</verse>
        <verse osisID='Ps.44.14'>E meinga ana matou e koe hei whakatauki ma nga tauiwi; hei rurutanga matenga ma nga iwi.</verse>
        <verse osisID='Ps.44.15'>Kei mua tonu i ahau toku whakama; kua taupokina ahau e te pawera o toku mata;</verse>
        <verse osisID='Ps.44.16'>I te reo o te kaitawai, o te kaikohukohu; i te hoariri, i te kairapu utu.</verse>
        <verse osisID='Ps.44.17'> Kua pa katoa tenei ki a matou; heoi kahore matou i wareware ki a koe, kihai ano i teka ki tau kawenata.</verse>
        <verse osisID='Ps.44.18'>Kahore to matou ngakau i tahuri whakamuri; kihai ano o matou hikoinga i peka ke i tau ara;</verse>
        <verse osisID='Ps.44.19'>I maru ai matou i a koe i te wahi o nga tarakona; a taupoki rawa ki te atarangi o te mate.</verse>
        <verse osisID='Ps.44.20'>Mehemea kua wareware matou ki te ingoa o to matou Atua, kua totoro ranei o matou ringa ki te atua ke;</verse>
        <verse osisID='Ps.44.21'>E kore ranei tenei e ata tirohia e te Atua? E matau ana hoki ia ki nga mea ngaro o te ngakau.</verse>
        <verse osisID='Ps.44.22'>Mou nei hoki matou i patua ai i te ra roa nei: kiia iho matou he hipi e patua ana.</verse>
        <verse osisID='Ps.44.23'>E ara, he aha koe ka moe ai, e te Ariki? Whakatika, kaua matou e panga tonutia.</verse>
        <verse osisID='Ps.44.24'>He aha koe ka huna ai i tou mata? ka wareware ai ki to matou mamae, ki to matou tukinotanga?</verse>
        <verse osisID='Ps.44.25'>Kua piko nei hoki to matou wairua ki raro ki te puehu; piri rawa to matou kopu ki te whenua.</verse>
        <verse osisID='Ps.44.26'>E ara, hei awhina i a matou; kia mahara ki tou aroha, a hokona matou.</verse>
      </chapter>
      <chapter osisID='Ps.45'>
        <verse osisID='Ps.45.1'> Ki te tino kaiwhakatangi. He Homhanimi ma nga tama a Koraha. He Makiri, he waiata aroha. E pupuke ake ana te mea pai i roto i toku ngakau: ka korerotia e ahau aku i tito ai mo te kingi: he pene toku arero na te kaituhituhi hohoro.</verse>
        <verse osisID='Ps.45.2'>Engari koe he ataahua i nga tama a te tangata: kua ringihia ou ngutu ki te ahuareka, na reira i manaakitia ai koe e te Atua ake ake.</verse>
        <verse osisID='Ps.45.3'>Whitikiria tau hoari ki tou huwha, e te Nui Rawa, tou kororia me tou honore.</verse>
        <verse osisID='Ps.45.4'>Aratakina hoki tou hoiho i runga i tou honore, i te kaha, hei mea hoki mo te pono, mo te mahaki, mo te tika, a ma tou matau koe e whakaako ki nga mea whakamataku.</verse>
        <verse osisID='Ps.45.5'>He koi au pere; ka hinga nga iwi ki raro i a koe; kei roto ratou i te ngakau o nga hoariri o te kingi.</verse>
        <verse osisID='Ps.45.6'> He pumau, e te Atua, tou torona ake ake: he hepeta tika te hepeta o tou kingitanga.</verse>
        <verse osisID='Ps.45.7'>Kua aroha koe ki te tika, kua kino ki te hara: na reira, nui atu i to ou hoa te whakawahinga a te Atua, a tou Atua i a koe ki te hinu o te hari.</verse>
        <verse osisID='Ps.45.8'>Ko tou kakahu katoa he kakara maira, he aroe, he kahia; ko nga mea aho, whakatangitangi o nga whare rei nana koe i whakaahuareka.</verse>
        <verse osisID='Ps.45.9'>Kei roto i au wahine honore nga tamahine kingi; kei tou matau te kuini e tu ana, no Opira te koura.</verse>
        <verse osisID='Ps.45.10'> Whakarongo, e ko, titiro, tahuri iho tou taringa: a kia wareware koe ki tou iwi, ki te whare ano o tou papa.</verse>
        <verse osisID='Ps.45.11'>Penei ka matenuitia e te kingi tou ataahua: ko ia hoki tou Ariki; a me koropiko ki a ia.</verse>
        <verse osisID='Ps.45.12'>Ko reira ano te tamahine o Taira me te ohaoha: ka whai ano nga tangata taonga o te iwi kia manakohia e koe.</verse>
        <verse osisID='Ps.45.13'>Kei roto te tamahine a te kingi, he kororia kau, he mea whakairo ki te koura tona kakahu.</verse>
        <verse osisID='Ps.45.14'>He mea whakapaipai ki te ngira tona kakahu e kawea ai ia ki te kingi: ka arahina ki a koe nga wahine, ona takahoa e whai ana i a ia.</verse>
        <verse osisID='Ps.45.15'>He hari, he koa ina kawea mai ratou; ka tomo ki te whare o te kingi.</verse>
        <verse osisID='Ps.45.16'>Ko au tamariki hei whakakapi mo ou matua: ka meinga ano ratou e koe hei kawana mo te whenua katoa.</verse>
        <verse osisID='Ps.45.17'>Ka meinga e ahau tou ingoa kia maharatia e nga whakatupuranga katoa: e whakamoemititia ai koe e nga iwi a ake ake.</verse>
      </chapter>
      <chapter osisID='Ps.46'>
        <verse osisID='Ps.46.1'> Ki te tino kaiwhakatangi, ma nga tama a Koraha. He waiata Aramoto. Ko te Atua to tatou piringa, to tatou kaha; he kaiawhina e tino tata ana i nga wa o te he.</verse>
        <verse osisID='Ps.46.2'>Na reira kore ake to tatou wehi, ahakoa nekehia te whenua, ahakoa kahakina nga maunga ki waenga moana;</verse>
        <verse osisID='Ps.46.3'>Ahakoa rara, taupatupatu noa ona wai, ahakoa wiri nga maunga i tona huamo. (Hera.</verse>
        <verse osisID='Ps.46.4'>He awa tena ko ona manga hei whakahari i te pa o te Atua, i te wahi tapu o nga tapenakara o te Runga Rawa.</verse>
        <verse osisID='Ps.46.5'>Kei waenganui ona te Atua, e kore ia e whakakorikoria: ma te Atua ia e awhina i te putanga ano o te ata.</verse>
        <verse osisID='Ps.46.6'> I nana nga tauiwi, i whakakorikoria nga rangatiratanga; puaki ana tona reo, rewa ana te whenua.</verse>
        <verse osisID='Ps.46.7'>Kei a tatou a Ihowa o nga mano, ko te Atua o Hakopa to tatou piringa. (Hera.</verse>
        <verse osisID='Ps.46.8'>Haere mai, tirohia nga mahi a Ihowa, nga whakangaromanga i whakaputaina e ia ki te whenua.</verse>
        <verse osisID='Ps.46.9'>E whakamutua ana e ia nga whainga a te pito ra ano o te whenua: whati ana i a ia te kopere, poro pu te tao, tahuna ake e ia te hariata ki te kapura.</verse>
        <verse osisID='Ps.46.10'>Kia ata noho, a kia matau ko ahau te Atua; e whakanuia ahau i waenganui i nga tauiwi, e whakanuia ahau i te whenua.</verse>
        <verse osisID='Ps.46.11'>Kei a tatou a Ihowa o nga mano: ko te Atua o Hakopa to tatou piringa. (Hera.</verse>
      </chapter>
      <chapter osisID='Ps.47'>
        <verse osisID='Ps.47.1'> Ki te tino kaiwhakatangi. He himene ma nga tama a Koraha. Pakia o koutou ringa, e nga iwi katoa: hamama ki te Atua, kia hari te reo.</verse>
        <verse osisID='Ps.47.2'>No te mea he wehi a Ihowa, te Runga Rawa, he kingi nui ia no te whenua katoa.</verse>
        <verse osisID='Ps.47.3'>Mana e riro ai nga iwi ki raro i a tatou, me nga tautangata ki raro ki o tatou waewae.</verse>
        <verse osisID='Ps.47.4'>Mana e whiriwhiri to tatou nohoanga mo tatou, te mea pai rawa o Hakopa, o tana i aroha ai. (Hera.</verse>
        <verse osisID='Ps.47.5'> Kua kake atu te Atua i roto i te hamama, a Ihowa i roto i te tangi o te tetere.</verse>
        <verse osisID='Ps.47.6'>Himene ki te Atua, himene atu; himene ki to tatou Kingi, himene atu.</verse>
        <verse osisID='Ps.47.7'>Ko te Atua hoki te Kingi o te whenua katoa: himene atu i runga i te mohio.</verse>
        <verse osisID='Ps.47.8'>Ko te Atua te Kingi o nga tauiwi: e noho ana te Atua i runga i te torona o tona tapu.</verse>
        <verse osisID='Ps.47.9'>Kua huihui nga rangatira o nga iwi, hei iwi mo te Atua o Aperahama: na te Atua hoki nga whakangungu rakau o te whenua; kua whakanuia rawatia ia.</verse>
      </chapter>
      <chapter osisID='Ps.48'>
        <verse osisID='Ps.48.1'> He waiata, he himene ma nga tama a Koraha. He nui a Ihowa, kia nui hoki te whakamoemiti ki a ia i te pa o to tatou Atua, i te maunga o tona tapu.</verse>
        <verse osisID='Ps.48.2'>Ataahua ana te tairanga o Maunga Hiona, ko ta te ao katoa e koa ai: kei te taha ki te raki te pa o te Kingi nui.</verse>
        <verse osisID='Ps.48.3'>E matauria ana te Atua i roto i ona whare papai hei piringa.</verse>
        <verse osisID='Ps.48.4'>Na, huihui tahi mai ana nga kingi haere tahi atu ana ratou.</verse>
        <verse osisID='Ps.48.5'>I kite ratou, miharo iho: raruraru ana, hohoro tonu atu.</verse>
        <verse osisID='Ps.48.6'>Pa ana te wehi ki a ratou i reira, te mamae, ano he wahine e whanau ana.</verse>
        <verse osisID='Ps.48.7'>E wahia ana e koe nga kaipuke o Tarahihi ki te marangai.</verse>
        <verse osisID='Ps.48.8'> Rite tonu ki ta matou i rongo ai, ta matou i kite ai i roto i te pa o Ihowa o nga mano, i te pa o to tatou Atua: ma te Atua e whakapumau ake ake. (Hera.</verse>
        <verse osisID='Ps.48.9'>I whakaaroaro matou ki tou atawhai, e te Atua, i waenganui o tou temepara.</verse>
        <verse osisID='Ps.48.10'>E te Atua, rite tahi ki tou ingoa te whakamoemiti mou, tae noa atu ki nga pito o te whenua: ki tonu tou matau i te tika.</verse>
        <verse osisID='Ps.48.11'>Kia hari a Maunga Hiona, kia koa nga tamahine a Hura i au whakaritenga.</verse>
        <verse osisID='Ps.48.12'>Taiawhiotia a Hiona, haere, a kopiko noa mai: taua ona pourewa.</verse>
        <verse osisID='Ps.48.13'>Maharatia ona pekerangi, tirohia ona whare papai; hei korerotanga ma koutou ki enei ake whakatupuranga.</verse>
        <verse osisID='Ps.48.14'>Ko tenei Atua hoki te Atua mo tatou ake ake: ko ia hei kaiarahi i a tatou a mate noa.</verse>
      </chapter>
      <chapter osisID='Ps.49'>
        <verse osisID='Ps.49.1'> Ki te tino kaiwhakatangi. He himene ma nga tama a Koraha. Whakarongo ki tenei, e nga iwi katoa: tahuri mai o koutou taringa, e nga tangata katoa o te ao.</verse>
        <verse osisID='Ps.49.2'>E nga tangata iti, koutou ko nga tangata rahi, e te tangata taonga korua ko te rawakore.</verse>
        <verse osisID='Ps.49.3'>Ka whakapuakina he matauranga e toku mangai: a he ata ngarahu te whakaaro o toku ngakau.</verse>
        <verse osisID='Ps.49.4'>Ka titaha toku taringa ki te kupu whakarite; ka puaki taku pepeha i runga i te hapa.</verse>
        <verse osisID='Ps.49.5'>Kia wehi ahau ki te aha i nga ra o te kino, ina karapotia ahau e te kino kei oku rekereke?</verse>
        <verse osisID='Ps.49.6'> Ko te hunga e whakawhirinaki ana ki o ratou taonga, e whakamanamana ana ki te nui o o ratou rawa;</verse>
        <verse osisID='Ps.49.7'>E kore tetahi o ratou e ahei te hoko i tona teina, te hoatu ranei i tetahi utu mona ki te Atua;</verse>
        <verse osisID='Ps.49.8'>He nui hoki te utu mo to ratou wairua, a me whakarere atu ake ake;</verse>
        <verse osisID='Ps.49.9'>Kia ora tonu ai ia ake ake: kia kaua e kite i te pirau.</verse>
        <verse osisID='Ps.49.10'>E kite ana hoki ia e matemate ana nga tangata whakaaro nui, e ngaro ngatahi ana te poauau me te whakaarokore, a mahue iho o ratou taonga ki etahi atu.</verse>
        <verse osisID='Ps.49.11'>Ki to ratou whakaaro puku, tera e pumau tonu o ratou whare me o ratou nohoanga, ki nga whakatupuranga katoa: huaina iho o ratou whenua ki o ratou ingoa.</verse>
        <verse osisID='Ps.49.12'>Heoi kahore te tangata e noho tonu i roto i te honore: ko tona rite kei nga kararehe ka moti nei.</verse>
        <verse osisID='Ps.49.13'>Ko to ratou ara tenei, ara ko to ratou poauau: heoi e whakapai ana to ratou uri ki a ratou korero. (Hera.</verse>
        <verse osisID='Ps.49.14'>Kei te hipi te rite: ko te wahi mo ratou ko te reinga; ko te mate hei hepara mo ratou, hei rangatira ano te hunga tika mo ratou i te ata; ko to ratou ataahua ma te reinga e whakamoti, kia kore ai he whare mona.</verse>
        <verse osisID='Ps.49.15'> Ma te Atua ia toku wairua e hoko mai i te reinga: ko ia hoki hei tukunga atu moku. (Hera.</verse>
        <verse osisID='Ps.49.16'>Kaua e wehi ua whai taonga te tangata, ina nui haere te kororia o tona whare;</verse>
        <verse osisID='Ps.49.17'>Kahore hoki ana mea e mau atu ai ia ina mate; e kore tona kororia e tuku iho i muri i a ia.</verse>
        <verse osisID='Ps.49.18'>Whakapai noa ia i tona wairua i a ia e ora ana; a ka whakamoemititia koe ua pai au mahi ki a koe ano.</verse>
        <verse osisID='Ps.49.19'>Ka haere ia ki te whakatupuranga o ona tupuna: e kore rawa ratou e kite i te marama.</verse>
        <verse osisID='Ps.49.20'>Ko te tangata e whakahonoretia ana, a kahore e whai whakaaro, kei nga kararehe ka moti nei tona rite.</verse>
      </chapter>
      <chapter osisID='Ps.50'>
        <verse osisID='Ps.50.1'> He himene na Ahapa. Kua puaki te kupu a te Atua, a te Atua tonu, a Ihowa, a karangatia ana e ia te whenua i te putanga mai o te ra, tae noa ki tona torengitanga.</verse>
        <verse osisID='Ps.50.2'>Kua tiaho mai te Atua i roto i Hiona, i te tino o te ataahua.</verse>
        <verse osisID='Ps.50.3'>Ka haere mai to tatou Atua, e kore ano e wahangu: ka kai te kapura i tona aroaro, a ka hukerikeri te awha ki tetahi taha ona, ki tetahi taha.</verse>
        <verse osisID='Ps.50.4'>Ka karangatia e ia nga rangi i runga, me te whenua hoki, ki te whakaritenga mo tona iwi.</verse>
        <verse osisID='Ps.50.5'>Huihuia mai ki ahau taku hunga tapu, te hunga i whakarite kawenata ki ahau i runga i te patunga tapu.</verse>
        <verse osisID='Ps.50.6'>A ma nga rangi e whakakite tona tika: ko te Atua ake nei hoki te kaiwhakawa. (Hera.</verse>
        <verse osisID='Ps.50.7'> Whakarongo, e toku iwi, a ka korero ahau; e Iharaira, ka whakaatu ahau ki a koe; ko ahau te Atua, ko tou Atua.</verse>
        <verse osisID='Ps.50.8'>E kore ahau e riri ki a koe mo au patunga tapu; a kei toku aroaro tonu au tahunga tinana.</verse>
        <verse osisID='Ps.50.9'>E kore ahau e tango i tetahi puru i roto i tou whare, i etahi koati toa ranei i roto i au taiepa.</verse>
        <verse osisID='Ps.50.10'>Naku nei hoki nga kirehe katoa o te ngahere, nga kararehe i runga i te mano o nga pukepuke.</verse>
        <verse osisID='Ps.50.11'>E matau ana ahau ki nga manu katoa o nga maunga; naku ano nga kirehe o te parae.</verse>
        <verse osisID='Ps.50.12'>Me he matekai toku, e kore ahau e korero ki a koe: naku nei hoki te ao, me ona tini mea.</verse>
        <verse osisID='Ps.50.13'>E kai koia ahau i te kikokiko o nga puru, e inu ranei i te toto o nga koati?</verse>
        <verse osisID='Ps.50.14'>Ko te whakawhetai hei patunga tapu mau ki te Atua; whakamana hoki au kupu taurangi ki te Runga Rawa.</verse>
        <verse osisID='Ps.50.15'>A karanga ki ahau i te ra o te he: maku koe e whakaora, a ka whakakororiatia ahau e koe.</verse>
        <verse osisID='Ps.50.16'> Ki te tangata hara ia ka mea te Atua, He aha mau te whakapuaki i aku tikanga, te whakahua ranei i taku kawenata e tou mangai?</verse>
        <verse osisID='Ps.50.17'>Kua kino nei hoki koe ki te ako, a e akiri ana i aku kupu ki muri i a koe.</verse>
        <verse osisID='Ps.50.18'>I tou kitenga i te tahae, na whakaae ana koe ki a ia; a whai tahi ana me te hunga puremu.</verse>
        <verse osisID='Ps.50.19'>Kua tukua e koe tou mangai ki te kino; a e tito hianga ana tou arero.</verse>
        <verse osisID='Ps.50.20'>Noho ana koe, ka korero kino ki tou teina: ngautuara tonu iho koe ki te tama a tou whaea.</verse>
        <verse osisID='Ps.50.21'>Ko au mahi enei, a wahangu tonu ahau; i mea koe he pena pu ahau me koe: otira ka riria koe e ahau, ka whakararangitia ano aua mea ki tou aroaro.</verse>
        <verse osisID='Ps.50.22'>Na whakaaroa tenei, e te hunga kua wareware ki te Atua; kei haehaea koutou e ahau, a kahore he kaiwhakaora.</verse>
        <verse osisID='Ps.50.23'>Ko te whakamoemiti te patunga tapu e whai kororia ai ahau: ko te tangata hoki he tika nei tona ara ka whakakitea e ahau ki a ia te whakaoranga a te Atua.</verse>
      </chapter>
      <chapter osisID='Ps.51'>
        <verse osisID='Ps.51.1'> Ki te tino kaiwhakatangi. He himene na Rawiri, i te taenga o Natana poropiti ki a ia, mo tona haerenga ki a Patehepa. Tohungia ahau, e te Atua, kia rite ki tou atawhai: kia rite ki tou aroha nui te murunga o oku he.</verse>
        <verse osisID='Ps.51.2'>Horoia rawatia toku kino: kia ma hoki toku hara.</verse>
        <verse osisID='Ps.51.3'>E whaki ana hoki ahau i aku mahi tutu: kei toku aroaro tonu toku hara.</verse>
        <verse osisID='Ps.51.4'>He hara ki a koe, ki a koe anake, toku; i meatia ano tenei he ki tou aroaro; kia tika ai koe i tau korerotanga, kia ma ai hoki ina whakawa.</verse>
        <verse osisID='Ps.51.5'>Na i whakaahuatia ahau i roto i te kino, i runga ano i te hara toku whakahaputanga ki roto ki toku whaea.</verse>
        <verse osisID='Ps.51.6'>Na ko tau e matenui ai ko te pono i nga wahi o roto, a ka whakaakona oku wahi ngaro e koe ki te whakaaro nui.</verse>
        <verse osisID='Ps.51.7'> Purea ahau ki te hihopa, a ka ma ahau; horoia ahau, a ka ma ke atu i te hukarere.</verse>
        <verse osisID='Ps.51.8'>Meinga kia rongo ahau i te hari, i te koa, a ka whakamanamana nga iwi i whatiia nei e koe.</verse>
        <verse osisID='Ps.51.9'>Huna tou mata ki oku hara; a murua katoatia oku kino.</verse>
        <verse osisID='Ps.51.10'>Hanga, e te Atua, he ngakau ma ki roto ki ahau: whakahoutia hoki ki roto ki ahau he wairua tika.</verse>
        <verse osisID='Ps.51.11'>Kaua ahau e maka i tou aroaro; kaua hoki tou wairua tapu e tangohia i ahau.</verse>
        <verse osisID='Ps.51.12'>Whakahokia mai ki ahau te hari o tau whakaoranga: tautokona hoki ahau ki te wairua kakama.</verse>
        <verse osisID='Ps.51.13'>Ko reira ahau whakaako ai i au ara ki te hunga tutu; a ka tahuri te hunga hara ki a koe.</verse>
        <verse osisID='Ps.51.14'> Whakaorangia ahau i te hara toto, e te Atua, e te Atua o toku whakaoranga, a ka waiatatia au mahi tika e toku arero.</verse>
        <verse osisID='Ps.51.15'>Whakatuwheratia oku ngutu, e te Ariki; a ka puaki i toku mangai te whakamoemiti ki a koe.</verse>
        <verse osisID='Ps.51.16'>Kahore nei hoki koe e aro ki te patunga tapu; penei kua hoatu e ahau: kahore koe e ahuareka ki te tahunga tinana.</verse>
        <verse osisID='Ps.51.17'>Ko nga patunga tapu ma te Atua he wairua maru: e kore koe e whakahawea e te Atua, ki te ngakau maru, ki te ngakau iro.</verse>
        <verse osisID='Ps.51.18'>Kia pai koe ki te atawhai i Hiona: hanga nga taiepa o Hiruharama.</verse>
        <verse osisID='Ps.51.19'>Ko reira koe pai ai ki nga patunga tapu o te tika, ki nga tahunga tinana, he mea whakaeke katoa: ko reira ratou whakaeke ai i nga puru ki runga ki tou aata.</verse>
      </chapter>
      <chapter osisID='Ps.52'>
        <verse osisID='Ps.52.1'> Ki te tino kaiwhakatangi. He Makiri; na Rawiri, i a Roeke Eromi i haere, i whakaatu ki a Haora, i mea ki a ia, Kua tae a Rawiri ki te whare o Ahimereke. He aha koe ka whakapakari ai ki te kino, e te tangata nui? He pumau tonu te atawhai o te Atua.</verse>
        <verse osisID='Ps.52.2'>E whakatakoto ana tou arero i nga mea nanakia, e mahi hianga ana, ano he heu koi.</verse>
        <verse osisID='Ps.52.3'>E arohaina rawatia ana e koe te kino i te pai, te teka i te korero tika. (Hera.</verse>
        <verse osisID='Ps.52.4'>E te arero hianga, e arohaina ana e koe nga kupu horomiti katoa.</verse>
        <verse osisID='Ps.52.5'>Ka whakangaro hoki te Atua i a koe ake tonu atu; ka tangohia atu koe e ia, ka takiritia atu i tou nohoanga, ka hutia atu hoki koe i te whenua o te ora. (Hera.</verse>
        <verse osisID='Ps.52.6'> E kite hoki te hunga tika, a ka wehi; ka kata hoki ki a ia, ka mea,</verse>
        <verse osisID='Ps.52.7'>Inana, ko te tangata tenei kihai nei i waiho e ia te Atua hei kaha mona; otiia, whakawhirinaki ana ki te tini o ana taonga, whakapakari ana i runga i tana mahi kino.</verse>
        <verse osisID='Ps.52.8'>Ko ahau ia, e rite ana ki te oriwa matomato i roto i te whare o te Atua: ka whakawhirinaki ahau ki te mahi tohu a te Atua ake ake.</verse>
        <verse osisID='Ps.52.9'>Ka whakamoemiti tonu ahau ki a koe, nau hoki tenei i mea: ka tumanako ano ki tou ingoa; he mea pai hoki, ki te aroaro o tau hunga tapu.</verse>
      </chapter>
      <chapter osisID='Ps.53'>
        <verse osisID='Ps.53.1'> Ki te tino kaiwhakatangi. Maharata. He Makiri, na Rawiri. Kua ki te wairangi i roto i tona ngakau, Kahore he Atua. Kua pirau ratou, he kino whakahouhou ta ratou mahi; kahore tetahi e mahi ana i te pai.</verse>
        <verse osisID='Ps.53.2'>I titiro iho te Atua i te rangi ki nga tama a te tangata, kia kite me kahore tetahi e mahara ana, e rapu ana i te Atua.</verse>
        <verse osisID='Ps.53.3'>Kua hoki ki muri ratou katoa, kua pirau tahi: kahore tetahi e mahi ana i te pai, kahore kia kotahi.</verse>
        <verse osisID='Ps.53.4'>E kore ranei e mohio nga kaimahi i te kino? e kai nei i toku iwi, me te mea e kai taro ana; a kahore e karanga ki te Atua.</verse>
        <verse osisID='Ps.53.5'>Wehi noa iho ratou i reira, i te wahi kahore he wehi, no te mea kua titaria e te Atua nga wheua o te tangata i whakapaea ai koe: kua whakama ratou i a koe; no te mea kua whakahaweatia ratou e te Atua</verse>
        <verse osisID='Ps.53.6'>Aue, me i puta mai te whakaoranga o Iharaira i Hiona! Kia whakahokia mai e te Atua tana iwi i te whakarau, ka whakamanamana a Hakopa, ka hari a Iharaira.</verse>
      </chapter>
      <chapter osisID='Ps.54'>
        <verse osisID='Ps.54.1'> Ki te tino kaiwhakatangi Nekinoto. He Makiri, na Rawiri i te haerenga o nga Tiwhi ki a Haora, ki ai, He teka ianei kei a matou a Rawiri e piri ana? E te Atua, kia whakaorangia ahau e tou ingoa; kia whakawakia hoki ahau e tou kaha.</verse>
        <verse osisID='Ps.54.2'>E te Atua, whakarongo ki taku inoi, tahuri mai tou taringa ki nga kupu a toku mangai.</verse>
        <verse osisID='Ps.54.3'>No te mea kua whakatika mai nga tangata iwi ki ki ahau, a e whaia ana toku wairua e te hunga tukino: kahore i waiho e ratou te Atua ki to ratou aroaro. (Hera.</verse>
        <verse osisID='Ps.54.4'> Tenei te Atua hei kaiawhina moku; kei roto te Ariki i te hunga e tautoko ake ana i toku wairua.</verse>
        <verse osisID='Ps.54.5'>Mana e utu te kino o oku hoariri: huna ratou, he pono nei hoki koe.</verse>
        <verse osisID='Ps.54.6'>Ka kakama ahau ki te mea patunga tapu ki a koe, ka whakamoemiti ki tou ingoa, e Ihowa: he mea pai hoki.</verse>
        <verse osisID='Ps.54.7'>Kua whakaorangia hoki ahau e ia i roto i nga he katoa: a kua titiro toku kanohi ki te mea e hiahia ana ahau ki oku hoariri.</verse>
      </chapter>
      <chapter osisID='Ps.55'>
        <verse osisID='Ps.55.1'> Ki te tino kaiwhakatangi Nekinoto. He Makiri, na Rawiri. E te Atua, tahuri mai tou taringa ki taku inoi: kei whakangaro atu koe, ina tangi ahau.</verse>
        <verse osisID='Ps.55.2'>Anga mai ki ahau, whakahokia mai he kupu ki ahau: pokaikaha noa iho ahau i ahau e tangi nei, e hamama nei;</verse>
        <verse osisID='Ps.55.3'>I te reo hoki o te hoariri, i te tukino a te tangata kino: no te mea e utaina ana e ratou he hara ki runga ki ahau, a e kino ana ki ahau, e riri ana.</verse>
        <verse osisID='Ps.55.4'>Mamae pu toku ngakau i roto i ahau: kua taka ki runga ki ahau nga wehi whakamate.</verse>
        <verse osisID='Ps.55.5'>Kua pa ki ahau te wehi me te wiri: a pokia iho ahau e te whakamataku.</verse>
        <verse osisID='Ps.55.6'>Na ko taku meatanga, Aue, te whai pakau ahau me he kukupa; penei ka rere atu ahau, a ka whai okiokinga.</verse>
        <verse osisID='Ps.55.7'>Katahi ahau ka rere ki tawhiti; a noho rawa atu i te koraha. (Hera.</verse>
        <verse osisID='Ps.55.8'>Ka hohoro toku rere atu i te hau, i te awha.</verse>
        <verse osisID='Ps.55.9'> Whakangaromia, e te Ariki, wehia o ratou arero; kua kitea hoki e ahau te tukino me te tutu o roto o te pa.</verse>
        <verse osisID='Ps.55.10'>Haereere ana ratou i te ao, i te po, i runga i ona taiepa, a tawhio noa: he kino kei roto, he hianga.</verse>
        <verse osisID='Ps.55.11'>He hara kei waenganui ona: kahore ona ara e mahue i te tinihanga, i te hianga.</verse>
        <verse osisID='Ps.55.12'>Ehara hoki i te hoariri nana ahau i tawai; penei e taea e ahau te whakaririka: ehara hoki i te hoa whawhai noku i whakakake ki ahau; penei kua piri ahau, kei kitea e ia.</verse>
        <verse osisID='Ps.55.13'>Nau ia, na te tangata i rite ki ahau, na toku takahoa, na taku i mohio ai.</verse>
        <verse osisID='Ps.55.14'>Ahuareka tonu ta taua korerorero; haere tahi ana hoki taua i roto i te ropu ki te whare o te Atua.</verse>
        <verse osisID='Ps.55.15'>Kia mau ohorere ratou i te mate, kia heke ora ki te reinga: he hara hoki kei o ratou nohoanga, kei waenganui i a ratou.</verse>
        <verse osisID='Ps.55.16'> Ko ahau, ka karanga ahau ki te Atua: a ma Ihowa ahau e whakaora.</verse>
        <verse osisID='Ps.55.17'>I te ahiahi, i te ata, i te poutumarotanga, ka inoi ahau, ka tangi: a ka whakarongo ia ki toku reo.</verse>
        <verse osisID='Ps.55.18'>Whakaorangia ana e ia toku wairua i runga i te rangimarie i ahau e whakaekea ana: he tokomaha hoki oku hoa whawhai.</verse>
        <verse osisID='Ps.55.19'>Ka whakarongo te Atua, no tua iho nei tona nohoanga, a ka whakahoki i ta ratou. (Hera.) Ko te hunga kahore o ratou whakawhitiwhitinga, a kahore o ratou wehi ki te Atua.</verse>
        <verse osisID='Ps.55.20'>Kua totoro ona ringa ki te hunga kua mau nei ta ratou rongo ki a ia; kua whakataka e ia tana kawenata.</verse>
        <verse osisID='Ps.55.21'>Maeneene atu tona mangai i te pata, he whawhai ia kei roto i tona ngakau: ngawari atu ana kupu i te hinu, kahore, he hoari kua oti te unu.</verse>
        <verse osisID='Ps.55.22'>Maka ki runga ki a Ihowa tau pikaunga, a mana koe e whakau ake: e kore e tukua e ia te hunga tika kia whakangaueuetia ake ake.</verse>
        <verse osisID='Ps.55.23'>Mau ia ratou e mea, e te Atua, kia heke ki te poka o te pirau: e kore nga tangata toto, nga tangata hianga e tutuki ki te hawhe o o ratou ra; ko ahau ia, ka whakawhirinaki ki a koe.</verse>
      </chapter>
      <chapter osisID='Ps.56'>
        <verse osisID='Ps.56.1'> Ki te tino kaiwhakatangi. Ionata ereme rehokime. Na Rawiri. He Mikitama, i a ia ka mau i nga Pirihitini ki Kata. Tohungia ahau e te Atua, ka horomia hoki ahau e te tangata: e tukino ana ia ki ahau i te ra roa nei, i a ia e ngangare tonu nei.</verse>
        <verse osisID='Ps.56.2'>E whai ana oku hoariri i te ra roa nei, kia horomia ahau; he tokomaha nei hoki e whakahi ana, e whawhai mai ana ki ahau.</verse>
        <verse osisID='Ps.56.3'>Ka whakawhirinaki ahau ki a koe i te wa e mataku ai ahau.</verse>
        <verse osisID='Ps.56.4'>Ma te Atua ahau ka whakamoemiti ki tana kupu: e whakawhirinaki ana ahau ki te Atua, e kore ahau e wehi. He aha ta te kikokiko e mea ai ki ahau?</verse>
        <verse osisID='Ps.56.5'>E whakariroia ketia ana e ratou aku kupu i nga ra katoa; heoi ano ta ratou e whakaaro ai ko te kino moku.</verse>
        <verse osisID='Ps.56.6'>E huihui ana ratou, e piri ana: e titiro matatau ana ki oku hikoinga, i a ratou e whanga nei ki toku wairua.</verse>
        <verse osisID='Ps.56.7'>Ma te he koia ratou ka mawhiti ai? kia riri koe, e te Atua, whakataka iho hoki nga iwi.</verse>
        <verse osisID='Ps.56.8'> E taua ana e koe oku kopikopikotanga: rongoatia oku roimata ki roto ki tau ipu: kahore ianei i tau pukapuka?</verse>
        <verse osisID='Ps.56.9'>I te ra e karanga ai ahau ka hoki whakamuri oku hoariri: e matau ana ahau ki tenei, kei ahau hoki te Atua.</verse>
        <verse osisID='Ps.56.10'>Ma te Atua ahau ka whakamoemiti ai ki tana kupu; ma Ihowa ahau ka whakamoemiti ai ki tana kupu.</verse>
        <verse osisID='Ps.56.11'>E whakawhirinaki ana ahau ki te Atua: e kore ahau e wehi. He aha ta te tangata e mea ai ki ahau?</verse>
        <verse osisID='Ps.56.12'>Kei ahau nga kupu taurangi ki a koe, e te Atua: me tuku e ahau nga whakamoemiti ki a koe.</verse>
        <verse osisID='Ps.56.13'>Nau hoki toku wairua i whakaora kei mata: e kore ianei koe e whakau i oku waewae kei paheke, kia haere ai ahau i te aroaro o te Atua i roto i te marama o te hunga ora.</verse>
      </chapter>
      <chapter osisID='Ps.57'>
        <verse osisID='Ps.57.1'> Ki te tino kaiwhakatangi. Aratakiti. He Mikitama. Na Rawiri, i tona rerenga i a Haora i a ia nei i roto i te ana. Tohungia ahau, e te Atua, tohungia ahau, e whakawhirinaki ana hoki toku wairua ki a koe: ae, ka piri ahau ki raro ki te taumarumarut anga o ou pakau, kia pahemo ra ano enei mate.</verse>
        <verse osisID='Ps.57.2'>Ka karanga ahau ki te Atua, ki te Runga Rawa, ki te Atua e oti ai aku mea katoa.</verse>
        <verse osisID='Ps.57.3'>Ka unga mai e ia he kaiwhakaora moku i te rangi, ina tawai te tangata e mea ana kia horomia ahau; (Hera.) ka unga mai e te Atua tana mahi tohu me tona pono.</verse>
        <verse osisID='Ps.57.4'>Kei waenganui toku wairua i nga raiona: e takoto ana ahau i waenganui i te hunga e kaia ana e te ahi; i nga tama hoki a te tangata, he tao nei o ratou niho, he pere, he hoari koi ano o ratou arero.</verse>
        <verse osisID='Ps.57.5'>Kia whakanuia koe, e te Atua, ki runga ake i nga rangi: hei runga atu i te whenua katoa tou kororia.</verse>
        <verse osisID='Ps.57.6'>Kua whakatakotoria e ratou he kupenga mo oku takahanga, kua piko toku wairua: kua keria e ratou he poka ki toku aroaro, a taka iho ko ratou ano ki roto. (Hera.</verse>
        <verse osisID='Ps.57.7'> Pamau tonu toku ngakau, e te Atua, pumau tonu toku ngakau: ka waiata ahau, ae, ka himene ahau.</verse>
        <verse osisID='Ps.57.8'>E ara, e toku kororia; e ara, e te hatere, e te hapa: ka ara wawe ano ahau.</verse>
        <verse osisID='Ps.57.9'>Ka whakamoemiti ahau ki a koe, e te Ariki, i waenganui i nga iwi; ka himene ki a koe i waenganui i nga tauiwi.</verse>
        <verse osisID='Ps.57.10'>He nui hoki tau mahi tohu, a tutuki noa ki nga rangi, me tou pono a tutuki noa ki nga kapua.</verse>
        <verse osisID='Ps.57.11'>Kia whakanuia koe, e te Atua, ki runga i nga rangi: hei runga i te whenua katoa tou kororia.</verse>
      </chapter>
      <chapter osisID='Ps.58'>
        <verse osisID='Ps.58.1'> Ki te tino kaiwhakatangi. Aratakiti. He Mikitama. Na Rawiri. He korero puku ranei ta koutou i te pono? he tika ranei ta koutou whakarite, e nga tama a te tangata?</verse>
        <verse osisID='Ps.58.2'>He pono, e mahia ana e koutou te he i roto i te ngakau, e paunatia ana e koutou te tutu a o koutou ringa i runga i te whenua.</verse>
        <verse osisID='Ps.58.3'>He tangata ke te hunga hara no te kopu mai ano; whanau kau kua kotiti ke, kua korero teka.</verse>
        <verse osisID='Ps.58.4'>Ko to ratou paihana he rite ki to te nakahi, kei te neke turi e puru nei i tona taringa;</verse>
        <verse osisID='Ps.58.5'>E kore nei e whakarongo ki te reo o te kaiwhakawai, ahakoa tino matau ia ki te whakawai.</verse>
        <verse osisID='Ps.58.6'> Whatiia, e te Atua, o ratou niho i roto i o ratou mangai: kowhakia, e Ihowa, nga niho nunui o nga kuao raiona.</verse>
        <verse osisID='Ps.58.7'>Kia mimiti ratou, ano he wai e heke atu ana: ka whakatikaia ana pere, kia rite ki te mea kua poutoa.</verse>
        <verse osisID='Ps.58.8'>Kia memeha haere, a kia pahure, ano he ngata: kia rite ki te mea mate roto a te wahine, kahore nei i kite i te ra.</verse>
        <verse osisID='Ps.58.9'>E kore e tukua kia rongo a koutou kohua i nga tataramoa, ka kahakina ratou e ia i roto i te awhiowhio, te mea kaiota, te mea e wera ana.</verse>
        <verse osisID='Ps.58.10'>Ka hari te tangata tika ua kite i te utu: ka horoia e ia ona waewae ki nga toto o te tangata hara.</verse>
        <verse osisID='Ps.58.11'>A ka mea te tangata, Koia, ka whai utu te tangata tika: ina, he Atua ano tenei e whakawa ana i te whenua.</verse>
      </chapter>
      <chapter osisID='Ps.59'>
        <verse osisID='Ps.59.1'> Ki te tino kaiwhakatangi. Aratakiti. He Mikitama na Rawiri, i a Haora i tono tangata hei tiaki mo te whare, hei whakamate mona. Whakaorangia ahau, e toku Atua, i oku hoariri: whakateiteitia ake ahau i te hunga e whakatika ana ki ahau.</verse>
        <verse osisID='Ps.59.2'>Whakaorangia ahau i nga kaimahi i te kino: kia ora ahau i te hunga toto.</verse>
        <verse osisID='Ps.59.3'>Kei te whanga nei hoki ratou mo toku wairua: e whakamine ana te hunga kaha ki te whawhai ki ahau; kahore nei oku tutu, kahore oku hara, e Ihowa.</verse>
        <verse osisID='Ps.59.4'>Hore oku kino, oma ana ratou, kei te takatu: e ara hei awhina moku, titiro mai hoki.</verse>
        <verse osisID='Ps.59.5'>Ae ra, maranga, e Ihowa, e te Atua o nga mano, e te Atua o Iharaira, tirohia iho nga tauiwi katoa: kaua e tohungia tetahi o te hunga kino, e poka ke nei. (Hera.</verse>
        <verse osisID='Ps.59.6'>Ka hoki mai ratou i te ahiahi, kei te tau, ano he kuri, taiawhiotia ana e ratou te pa.</verse>
        <verse osisID='Ps.59.7'>Nana, kei te kupa o ratou mangai, he hoari kei o ratou ngutu: ki ta ratou, ko wai e rongo?</verse>
        <verse osisID='Ps.59.8'> Ko tau ia, e Ihowa, he kata ki a ratou: hei tawainga mau nga tauiwi katoa.</verse>
        <verse osisID='Ps.59.9'>E toku kaha, ka tatari ahau ki a koe: ko te Atua hoki toku pa.</verse>
        <verse osisID='Ps.59.10'>Kei mua i ahau toku Atua aroha: ma te Atua ahau ka kite i taku i hiahia ai ki oku hoariri.</verse>
        <verse osisID='Ps.59.11'>Kaua ratou e whakamatea, kei wareware toku iwi: kia whakamararatia ratou e tou kaha; whakataka iho ratou, e te Ariki, e to matou whakangungu rakau.</verse>
        <verse osisID='Ps.59.12'>Mo te hara o to ratou mangai, mo nga kupu a o ratou ngutu, hopukia ratou i runga i to ratou whakakake, mo ta ratou korero, he kanga, he teka.</verse>
        <verse osisID='Ps.59.13'>Whakamotitia i runga i te riri, kia kahore ai ratou: a kia matau ratou ko te Atua te Kawana o Hakopa puta noa ki nga pito o te whenua. (Hera.</verse>
        <verse osisID='Ps.59.14'>I te ahiahi tukua ratou kia hoki, tukua ratou kia tau, ano he kuri, kia taiawhio ratou i te pa.</verse>
        <verse osisID='Ps.59.15'>Ka kopikopiko noa ratou ki te rapu kai, a ka tauwhanga i te po roa ina kore ratou e makona.</verse>
        <verse osisID='Ps.59.16'>Ko ahau ia, ka waiatatia e ahau tou kaha; ae, i te ata ka hamamatia e ahau tau mahi toku: ko koe hoki toku pa, toku piringa i te ra o toku pouri.</verse>
        <verse osisID='Ps.59.17'>Ka himene ahau ki a koe, e toku kaha: ko te Atua nei hoki toku pa, toku Atua aroha.</verse>
      </chapter>
      <chapter osisID='Ps.60'>
        <verse osisID='Ps.60.1'> Ki te tino kaiwhakatangi. Huhana Erutu. He Mikitama, na Rawiri, hei whakaako. No tana whawhaitanga ki a Aramanaharaima raua ko Aramatopa. Na hoki ana a Ioapa, a patua ana e ia a Eroma ki te Raorao Tote, kotahi tekau ma rua mano. E te Atua, kua pa nga matou e koe, kua oti matou te whakamarara e koe, kua riri koe; tahuri mai ano ki a matou.</verse>
        <verse osisID='Ps.60.2'>Wiri ana te whenua i a koe: kua ngatata i a koe: whakakapia ona wahi pakaru; e ru ana hoki.</verse>
        <verse osisID='Ps.60.3'>He mea pakeke kua whakakitea e koe ki tau iwi, kua oti matou te whakainu e koe ki te waina e wiri ai.</verse>
        <verse osisID='Ps.60.4'>Kua homai e koe he kara ki te hunga e wehi ana i a koe: kia whakakitea hei mea mo te pono. (Hera.</verse>
        <verse osisID='Ps.60.5'>Hei mea e mawhiti ai au e aroha ai: ma tou matau e whakaora, whakahokia mai hoki he kupu ki ahau.</verse>
        <verse osisID='Ps.60.6'> Kua korero te Atua i runga i tona tapu; ka hari ahau, ka kotikoti i Hekeme, ka roherohe hoki i te raorao o Hukota.</verse>
        <verse osisID='Ps.60.7'>Noku Kireara, noku ano a Manahi, ko Eparaima ano hoki te kaha o toku matenga; ko Hura taku kaiwhakatakoto ture;</verse>
        <verse osisID='Ps.60.8'>Ko Moapa taku oko horoi; ka maka e ahau toku hu ki runga ki Eroma: e Pirihitia, ko ahau hei whakamanamana mau.</verse>
        <verse osisID='Ps.60.9'>Ma wai ahau e kawe ki te pa kaha? Na wai ahau i arahi ki Eroma?</verse>
        <verse osisID='Ps.60.10'>He teka ranei, e te Atua, kua panga matou e koe? kahore hoki koe, e te Atua, e haere tahi me a matou taua.</verse>
        <verse osisID='Ps.60.11'>Homai he awhina mo matou ki o matou hoariri: he teka noa hoki te awhina a te tangata.</verse>
        <verse osisID='Ps.60.12'>Ma te Atua tatou ka toa ai: mana hoki e takahi ki raro o tatou hoa whawhai.</verse>
      </chapter>
      <chapter osisID='Ps.61'>
        <verse osisID='Ps.61.1'> Ki te tino kaiwhakatangi. Nekina. Na Rawiri. Whakarongo, e te Atua, ki taku karanga: tahuri mai ki taku inoi.</verse>
        <verse osisID='Ps.61.2'>Ka karanga ahau ki a koe i te pito o te whenua, ina pehia toku ngakau: arahina ahau ki te kohatu e tiketike ake ana i ahau.</verse>
        <verse osisID='Ps.61.3'>He piringa hoki koe moku: he pa kaha i te hoariri.</verse>
        <verse osisID='Ps.61.4'>Ka noho ahau ki tou tapenakara ake ake, ka okioki ki ou pakau hei piringa. (Hera.</verse>
        <verse osisID='Ps.61.5'> Kua rongo nei hoki koe, e te Atua, i aku kupu tauranga kua homai e koe te wahi o te hunga e wehi ana ki tou ingoa.</verse>
        <verse osisID='Ps.61.6'>Ka whakaraneatia e koe nga ra o te kingi; ona tau ki nga whakatupuranga katoa.</verse>
        <verse osisID='Ps.61.7'>E noho ia i te aroaro o te Atua ake ake: whakaritea mai he aroha, he pono, hei tiaki i a ia.</verse>
        <verse osisID='Ps.61.8'>Penei ka himene ahau ki tou ingoa ake ake: ka whakamana e ahau aku kupu taurangi i tenei ra, i tenei ra.</verse>
      </chapter>
      <chapter osisID='Ps.62'>
        <verse osisID='Ps.62.1'> Ki te tino kaiwhakatangi, ki a Ierutonu. He himene na Rawiri. Ko te Atua anake taku e tatari nei: kei a ia te whakaoranga moku.</verse>
        <verse osisID='Ps.62.2'>Ko ia anake toku kohatu, toku whakaoranga, toku pa hoki, e kore e nui toku ngaueuetanga.</verse>
        <verse osisID='Ps.62.3'>Kia pehea te roa o ta koutou tatau ki te tangata, kia whakamatea ai e koutou, e koutou katoa, ka rite ki te taiepa e tungou ana, ki te wawa ka tata te hinga?</verse>
        <verse osisID='Ps.62.4'>Heoi ano ta ratou e runanga ai ko te turaki i a ia i tona wahi teitei: e ahuareka ana ki te teka; e manaaki ana o ratou mangai, a e kanga ana a roto i a ratou. (Hera.</verse>
        <verse osisID='Ps.62.5'>Tatari, e toku wairua, ki te Atua anaki; ko ia taku e tumanako nei.</verse>
        <verse osisID='Ps.62.6'>Ko ia anake toku kohatu, toku whakaoranga, toku pa hoki; e kore ahau e whakangaueuetia.</verse>
        <verse osisID='Ps.62.7'>Kei te Atua te whakaoranga moku, te kororia ano moku; kei te Atua te kohatu o toku kaha, toku piringa.</verse>
        <verse osisID='Ps.62.8'> Whakawhirinaki ki a ia i nga wa katoa, e te iwi, ringihia to koutou ngakau ki tona aroaro: hei piringa mo tatou te Atua (Hera.</verse>
        <verse osisID='Ps.62.9'>He pono he mea memeha noa nga ware, he teka noa nga rangatira; ki te paunatia ratou, mama noa ake ratou tahi i te horihori.</verse>
        <verse osisID='Ps.62.10'>Kaua e whakawhirinaki ki te tukino, kei wairangi hoki ki te pahua: ki te tini haere nga taonga, kei whakamanawa to koutou ngakau ki reira.</verse>
        <verse osisID='Ps.62.11'>Kotahi korerotanga a te Atua, ka rua oku rongonga i tenei, no te Atua te kaha.</verse>
        <verse osisID='Ps.62.12'>Nau ano, e te Ariki, te mahi tohu: rite tonu hoki ki tana mahi tau utu ki te tangata.</verse>
      </chapter>
      <chapter osisID='Ps.63'>
        <verse osisID='Ps.63.1'> He himene na Rawiri, i a ia i te koraha o Hura. E te Atua, noku koe Atua; ka moata taku rapu i a koe. E hiainu ana toku wairua ki a koe, e hiahia ana oku kikokiko ki a koe, i te whenua maroke, ruha noa, kahore nei he wai.</verse>
        <verse osisID='Ps.63.2'>Koia i titiro atu ai ahau ki a koe i te wahi tapu, kia kite ai i tou kaha, i tou kororia.</verse>
        <verse osisID='Ps.63.3'> Pai atu tou aroha i te ora: mo reira ka whakamoemiti oku ngutu ki a koe.</verse>
        <verse osisID='Ps.63.4'>Ina, ka whakapai ahau ki a koe i ahau ano e ora nei; ka totoro atu oku ringa i runga i tou ingoa.</verse>
        <verse osisID='Ps.63.5'>Ka makona toku wairua, ano i te hinu wheua, i te ngako, a ka hari oku ngutu ina whakamoemiti toku mangai ki a koe.</verse>
        <verse osisID='Ps.63.6'>Ina mahara ahau ki a koe i runga i toku moenga, ina whakaaro ki a koe i nga mataaratanga o te po.</verse>
        <verse osisID='Ps.63.7'> Ko koe hoki toku kaiawhina: na ka hari ahau ki te taumarumarutanga iho o ou pakau.</verse>
        <verse osisID='Ps.63.8'>Piri tonu toku wairua ki a koe: e tautoko ake ana tou matau i ahau.</verse>
        <verse osisID='Ps.63.9'>Ko te hunga e whai ana i toku wairua kia whakangaromia, ka riro ratou ki nga wahi o raro rawa o te whenua.</verse>
        <verse osisID='Ps.63.10'>Ka tukua atu ratou ki te kaha o te hoari: hei wahi ratou ma nga pokiha.</verse>
        <verse osisID='Ps.63.11'>Tena ko te kingi, ka hari ia ki te Atua; ka whakamanamana nga tangata katoa ko ia nei ta ratou oati: a ka purua te mangai o te hunga katoa e korero teka ana.</verse>
      </chapter>
      <chapter osisID='Ps.64'>
        <verse osisID='Ps.64.1'> Ki te tino kaiwhakatangi. He himene na Rawiri. Whakarongo ki toku reo, e te Atua, ina inoi atu ahau: tiakina toku ora i te wehi o te hoariri.</verse>
        <verse osisID='Ps.64.2'>Huna ahau i te whakaaro ngaro o te hunga kino, i te ngangau a nga kaimahi i te he;</verse>
        <verse osisID='Ps.64.3'>Kua whakakoi nei i o ratou arero, ano he hoari, kua whakatika nei i a ratou pere, ara i nga kupu kikino,</verse>
        <verse osisID='Ps.64.4'>Hei koperenga pukutanga ma ratou ki te tangata tika; kitea rawatia ake kua kopere ki a ia, kahore hoki he wehi.</verse>
        <verse osisID='Ps.64.5'>E whakamaia ana ratou i a ratou ano ki te mea kino; e runanga ana kia whakatakotoria pukutia he rore, e mea ana, Ko wai e kite i a ratou?</verse>
        <verse osisID='Ps.64.6'>E rapu hara ana ratou; e mea ana, Kua ata rapu marie tatou: taea noatia te hohonutanga o te whakaaro o ia tangata, a ko te ngakau he hohonu.</verse>
        <verse osisID='Ps.64.7'> Ma te Atua ia e kopere he pere ki a ratou kitea rawatia ake kua tu ratou.</verse>
        <verse osisID='Ps.64.8'>Heoi ka meinga ratou kia tapatu, ko to ratou arero ake ano ka tu atu ki a ratou; a ka ruru i to ratou matenga te hunga katoa e kite i a ratou.</verse>
        <verse osisID='Ps.64.9'>Ka wehi ano hoki nga tangata katoa, ka whakapuaki i te mahi a te Atua: ka ata maharatia hoki e ratou tana mahi.</verse>
        <verse osisID='Ps.64.10'>Ka koa te tangata tika ki a Ihowa, ka whakawhirinaki hoki ki a ia: ka whakamanamana ano te hunga ngakau tika katoa.</verse>
      </chapter>
      <chapter osisID='Ps.65'>
        <verse osisID='Ps.65.1'> Ki te tino kaiwhakatangi. He himene, he waiata na Rawiri. E taria ana koe, e te Atua, e te whakamoemiti i Hiona: a ka whakamana te kupu taurangi ki a koe.</verse>
        <verse osisID='Ps.65.2'>E te kaiwhakarongo inoi, e haere nga kikokiko katoa ki a koe.</verse>
        <verse osisID='Ps.65.3'>E kaha ake ana i ahau nga kino: a matou mahi tutu, mau ena e hipoki.</verse>
        <verse osisID='Ps.65.4'>Ka hari te tangata e whiriwhiria e koe, e meatia e koe kia tata atu ki a koe, kia noho i roto i ou marae: ka makona matou i te pai o tou whare, o tou temepara tapu.</verse>
        <verse osisID='Ps.65.5'>He mea whakawehi, he tapu, tau utu kupu ki a matou, e te Atua o to matou whakaoranga, e te okiokinga o nga pito katoa o te whenua, o te hunga hoki i tawhiti i runga o te moana;</verse>
        <verse osisID='Ps.65.6'> E whakau nei i nga maunga, he kaha hoki nona; tona whitiki nei he kaha.</verse>
        <verse osisID='Ps.65.7'>E whakamarie nei i te haruru o nga moana, i te haruru o o ratou ngaru, i te ngangau hoki o nga iwi.</verse>
        <verse osisID='Ps.65.8'>Ka wehi ano ki au tohu te hunga e noho ana i nga pito rawa: hari ana i a koe nga putake o te ata, o te ahiahi.</verse>
        <verse osisID='Ps.65.9'>E tirotirohia ana e koe te whenua, e whakamakukuria ana, e whakamomonatia nuitia ana e koe; ki tonu te awa o te Atua i te wai: oti rawa ake te whakapai e koe, kua rite mai i a koe he witi mo aua wahi.</verse>
        <verse osisID='Ps.65.10'>Makuku rawa i a koe ona moa, pe ana i a koe ona tupuke: e whakangawaritia ana e koe ki nga ua: e manaakitia ana e koe tona pihinga ake.</verse>
        <verse osisID='Ps.65.11'>E karaunatia ana e koe te tau ki tou pai; e maturuturu ana hoki te momonatanga o ou ara.</verse>
        <verse osisID='Ps.65.12'>E maturuturu ana ki nga wahi kai o te koraha: a whitikiria ana nga pukepuke ki te koa.</verse>
        <verse osisID='Ps.65.13'>He hipi te kakahu o nga wahi kai; ngaro ana nga raorao i te witi; hamama ana ratou i te hari, waiata ana.</verse>
      </chapter>
      <chapter osisID='Ps.66'>
        <verse osisID='Ps.66.1'> Ki te tino kaiwhakatangi. He himene, he waiata. Hamama, e te whenua katoa, ki te Atua:</verse>
        <verse osisID='Ps.66.2'>Himenetia te kororia o tona ingoa, kia whai kororia te whakamoemiti ki a ia.</verse>
        <verse osisID='Ps.66.3'>Mea atu ki te Atua, Ano te wehi o au mahi! Ma te nui o tou kaha e ngohengohe ai ou hoariri ki a koe.</verse>
        <verse osisID='Ps.66.4'>E koropiko katoa te whenua ki a koe; ka himene ki a koe; ka himene ratou ki tou ingoa. (Hera.</verse>
        <verse osisID='Ps.66.5'>Haere mai kia kite i nga mahi a te Atua: mataku rawa tana mahi ki nga tama a te tangata.</verse>
        <verse osisID='Ps.66.6'>Nana i mea te moana hei tuawhenua: haere a waewae ana ratou ra roto i te awa; hari ana matou ki a ia i reira.</verse>
        <verse osisID='Ps.66.7'>Ko tona kawanatanga tuturu tonu i runga i tona kaha; e titiro ana ona kanohi ki nga tauiwi; kei whakakake te hunga tutu. (Hera.</verse>
        <verse osisID='Ps.66.8'> Whakapaingia to tatou Atua, e nga iwi; kia rangona te reo whakamoemiti ki a ia.</verse>
        <verse osisID='Ps.66.9'>Nana nei hoki i mau ai to tatou wairua ki te ora, kahore hoki e tukua e ia o tatou waewae kia nekehia.</verse>
        <verse osisID='Ps.66.10'>Kua whakamatauria hoki matou e koe, e te Atua: whakarewaia ana matou e koe, ano he hiriwa e whakarewaia ana.</verse>
        <verse osisID='Ps.66.11'>Kua kawea nei matou e koe ki roto ki te kupenga: whakapikaua ana e koe te mea whakamamae ki o matou hope.</verse>
        <verse osisID='Ps.66.12'>I meinga ano e koe o matou upoko kia ekengia hoihotia e te tangata; i ra roto matou i te kapura, i te wai: heoi whakaputaina mai ana matou e koe ki te wahi momona.</verse>
        <verse osisID='Ps.66.13'> Ka tomo ahau me nga tahunga tinana ki tou whare; ka whakamana ahau i aku kupu taurangi ki a koe,</verse>
        <verse osisID='Ps.66.14'>Era i puaki i oku ngutu, i korerotia e toku mangai i ahau e pouri ana.</verse>
        <verse osisID='Ps.66.15'>Ka whakaekea e ahau mau nga mea momona hei tahunga tinana, ngatahi ano me te mea kakara o nga hipi toa; ka tukua e ahau he puru, he koati. (Hera.</verse>
        <verse osisID='Ps.66.16'>Haere mai, whakarongo, e koutou katoa e wehi ana ki te Atua, a maku e whakapuaki tana i mea ai ki toku wairua.</verse>
        <verse osisID='Ps.66.17'>I tangi toku mangai ki a ia: i whakanuia ano ia e toku arero.</verse>
        <verse osisID='Ps.66.18'>Ki te whakaaroa e toku ngakau te he, e kore te Ariki e whakarongo mai.</verse>
        <verse osisID='Ps.66.19'>Nei ra he pono kua whakarongo te Atua, kua tahuri ia ki toku reo inoi.</verse>
        <verse osisID='Ps.66.20'>Kia whakapaingia te Atua, kihai nei i whakapeau ke i taku inoi, i tana atawhai hoki ki ahau.</verse>
      </chapter>
      <chapter osisID='Ps.67'>
        <verse osisID='Ps.67.1'> Ki te tino kaiwhakatangi. Nekinoto. He himene, he waiata. Ma te Atua tatou e atawhai, mana tatou e manaaki; mana e mea kia tiaho tona mata ki a tatou; (Hera.</verse>
        <verse osisID='Ps.67.2'>Kia matauria ai tau ara ki runga ki te whenua, tau whakaoranga i roto i nga tauiwi katoa.</verse>
        <verse osisID='Ps.67.3'>Kia whakamoemiti nga iwi ki a koe, e te Atua, kia whakamoemiti nga iwi katoa ki a koe.</verse>
        <verse osisID='Ps.67.4'>Kia koa nga tauiwi, kia waiata i te hari: no te mea ka tika tau whakawa mo nga iwi, a ka kawana koe i nga tauiwi o te whenua. (Hera.</verse>
        <verse osisID='Ps.67.5'>Kia whakamoemiti nga iwi ki a koe, e te Atua, kia whakamoemiti nga iwi katoa ki a koe.</verse>
        <verse osisID='Ps.67.6'>Kua tuku mai nei te whenua i ona hua; a ka manaaki te Atua, to tatou Atua, i a tatou.</verse>
        <verse osisID='Ps.67.7'>Ka manaaki te Atua i a tatou; a ka wehi nga pito katoa o te whenua i a ia.</verse>
      </chapter>
      <chapter osisID='Ps.68'>
        <verse osisID='Ps.68.1'> Ki te tino kaiwhakatangi. He himene, he waiata na Rawiri. Kia ara te Atua, kia marara ona hoariri: kia whati hoki i tona aroaro te hunga e kino ana ki a ia.</verse>
        <verse osisID='Ps.68.2'>Aia atu ratou, peratia me te paowa e aia ana: kia rite ki te ware pi e rewa ana i te kapura te ngaromanga o te hunga kino i te aroaro o te Atua.</verse>
        <verse osisID='Ps.68.3'>Kia koa ia te hunga tika; kia hari i te aroaro o te Atua: ae ra, kia tino hari pu ratou.</verse>
        <verse osisID='Ps.68.4'>Waiata ki te Atua, himenetia tona ingoa; opehia ake he huanui mo tana hariata i nga koraha; tona ingoa ko IHA; kia hari hoki ki tona aroaro.</verse>
        <verse osisID='Ps.68.5'>Hei matua mo nga pani, hei kaiwhakarite mo nga pouaru, te Atua i tona nohoanga tapu.</verse>
        <verse osisID='Ps.68.6'>E whakanohoia ana e te Atua te mokemoke ki te whare; e whakaputaina ana e ia nga herehere ki te ora: ko te hunga tutu ia e noho i te wahi waikore.</verse>
        <verse osisID='Ps.68.7'> E te Atua, i tou haerenga atu i mua i tau iwi: i tou haerenga i te koraha; (Hera.</verse>
        <verse osisID='Ps.68.8'>I wiri te whenua, i tuturu iho ano nga rangi i te aroaro o te Atua; me taua Hinai ano i te aroaro o te Atua, o te Atua o Iharaira.</verse>
        <verse osisID='Ps.68.9'>I taia mai, e koe, e te Atua, he ua nui; a i tou kainga e ruwha ana ka whakaukia e koe.</verse>
        <verse osisID='Ps.68.10'>I noho tau whakaminenga ki reira: na tou pai, e te Atua, i mea kai ai koe ma nga rawakore.</verse>
        <verse osisID='Ps.68.11'>Ka homai e Ihowa te kupu: he ope nui nga wahine whakapuaki.</verse>
        <verse osisID='Ps.68.12'>Whati rawa nga kingi o nga taua: a ko te wahine i noho i te whare, kei te tuwha i nga parakete.</verse>
        <verse osisID='Ps.68.13'>I a koutou ka takoto noa i nga takotoranga hipi, he rite ki nga pakau o te kukupa kua paparuatia nei ki te hiriwa, ona hou ki te koura whero.</verse>
        <verse osisID='Ps.68.14'>I te whakamararatanga a te Kaha Rawa i nga kingi i reira, koia ano kei te hukarere o Taramono te ma.</verse>
        <verse osisID='Ps.68.15'> He maunga Atua a Maunga Pahana; he maunga tiketike a Maunga Pahana.</verse>
        <verse osisID='Ps.68.16'>He aha koutou ka titiro titaha ai, e nga maunga tiketike, ki te maunga i hiahiatia nei e te Atua kia nohoia e ia? ae, ka nohoia e Ihowa ake ake.</verse>
        <verse osisID='Ps.68.17'>Ko nga hariata a te Atua, e rua tekau mano, mano mano iho; kei roto i a ratou te Ariki, me te mea ko Hinai, ko te wahi tapu.</verse>
        <verse osisID='Ps.68.18'>Kua kake koe ki runga, kua whakaraua e koe te whakarau: kua riro i a koe he ohaoha mo te tangata; ae, mo te hunga tutu ano, kia noho ai a Ihowa, te Atua ki a ratou.</verse>
        <verse osisID='Ps.68.19'>Kia whakapaingia te Ariki, e whakawaha nei i ta tatou pikaunga i tenei ra, i tenei ra, te Atua o to tatou whakaoranga. (Hera.</verse>
        <verse osisID='Ps.68.20'>Ko to tatou Atua te Atua o te whakaoranga: na Ihowa ano, na te Ariki, nga putanga ake i te mate.</verse>
        <verse osisID='Ps.68.21'>Ka maru ia i te Atua te matenga o ona hoariri: me te tumuaki huruhuru o te tangata e haere tonu ana i ana kino.</verse>
        <verse osisID='Ps.68.22'> I mea te Ariki, Ka whakahokia mai e ahau i Pahana, ka whakahokia mai e ahau taku iwi i nga rire o te moana:</verse>
        <verse osisID='Ps.68.23'>Kia toua ai tou waewae ki te toto, kia whiwhi ai te arero o au kuri ki tana wahi o ou hoariri.</verse>
        <verse osisID='Ps.68.24'>I kite ratou, e te Atua, i ou haerenga, i nga haerenga o toku Atua, o toku Kingi, i te wahi tapu.</verse>
        <verse osisID='Ps.68.25'>Ko nga kaiwaiata i haere i mua, i muri ko nga kaiwhakatangi, i waenganui o nga kotiro e patupatu ana i nga timipera.</verse>
        <verse osisID='Ps.68.26'>Whakapaingia te Atua i roto i nga whakaminenga, te Ariki hoki, e nga mea i puta mai i te matapuna o Iharaira.</verse>
        <verse osisID='Ps.68.27'>Kei reira a Pineamine, te whakaotinga, to ratou ariki, nga rangatira o Hura, me to ratou ropu, nga rangatira o Hepurona, me nga rangatira o Napatari.</verse>
        <verse osisID='Ps.68.28'>Kua oti he kaha mou te whakahau iho e tou Atua: whakaukia, e te Atua, tau i mea ai mo matou.</verse>
        <verse osisID='Ps.68.29'>Ka maua mai e nga kingi he hakari ki a koe, mo tou temepara i Hiruharama.</verse>
        <verse osisID='Ps.68.30'>Riria te kirehe o nga kakaho, te huinga puru, me nga kuao kau a nga iwi, me te takahi i nga pihi hiriwa ki raro: whakamararatia nga iwi e ahuareka ana ki te whainga.</verse>
        <verse osisID='Ps.68.31'>E puta mai nga rangatira i Ihipa: meake hohoro te totoro o nga ringa o Etiopia ki te Atua.</verse>
        <verse osisID='Ps.68.32'> Waiata ki te Atua, e nga rangatiratanga o te whenua: himene ki te Ariki: (Hera.</verse>
        <verse osisID='Ps.68.33'>Ki a ia, ko tona hariata nei ko nga rangi o nga rangi, nonamata: na, ka puaki tona reo, he reo kaha.</verse>
        <verse osisID='Ps.68.34'>Waiho te kaha i te Atua, kei runga nei i a Iharaira tana mahi rangatira: kei nga kapua hoki tona kaha.</verse>
        <verse osisID='Ps.68.35'>Ka wehingia koe, e te Atua, i roto i ou wahi tapu: ko te Atua o Iharaira te kaihomai i te kaha, i te mana, ki tona iwi. Whakapaingia te Atua.</verse>
      </chapter>
      <chapter osisID='Ps.69'>
        <verse osisID='Ps.69.1'> Ki te tino kaiwhakatangi. Hohanimi. Na Rawiri. Whakaorangia ahau e te Atua, ka tae mai hoki nga wai ki roto ki toku wairua.</verse>
        <verse osisID='Ps.69.2'>Ka tapoko ahau ki te oru hohonu, ki te wahi kahore nei he tunga: kua tae ahau ki nga wai hohonu, ngaro iho ahau i nga waipuke.</verse>
        <verse osisID='Ps.69.3'>Kua ruwha ahau i taku tangi; kua maroke toku korokoro: pakoko kau oku kanohi i ahau e tatari nei ki toku Atua.</verse>
        <verse osisID='Ps.69.4'>Tini ke i nga makawe o toku matenga te hunga e kino noa ana ki ahau: he kaha rawa te hunga e mauahara noa ana ki ahau, e mea nei kia whakamatea ahau; utua ana e ahau i reira nga mea kihai i tangohia e ahau.</verse>
        <verse osisID='Ps.69.5'>E te Atua, e matau ana koe ki toku kuware; kahore hoki oku he e ngaro i a koe.</verse>
        <verse osisID='Ps.69.6'>E te Ariki, e Ihowa o nga mano kaua te hunga e tatari ana ki a koe e whakama i ahau: e te Atua o Iharaira, kei numinumi kau i ahau te hunga e rapu ana i a koe.</verse>
        <verse osisID='Ps.69.7'>Mou hoki ahau i waiho ai hei tawainga: ngaro iho toku mata i te whakama.</verse>
        <verse osisID='Ps.69.8'>He tangata ke ahau ki oku hoa ake: hei tautangata ki nga tama a toku whaea.</verse>
        <verse osisID='Ps.69.9'>Ka pau hoki ahau i te aroha ki tou whare: kua tau ano ki ahau nga tawai a te hunga e tawai ana ki a koe.</verse>
        <verse osisID='Ps.69.10'>I ahau i tangi, i whakatiki hei whiu i toku wairua, ka waiho tena hei tawainga moku.</verse>
        <verse osisID='Ps.69.11'>I kakahu hoki ahau i te kakahu taratara moku, a i waiho hei whakatauki ma ratou.</verse>
        <verse osisID='Ps.69.12'>Kei te korero kino moku te hunga e noho ana i te kuwaha: waiatatia ana ahau e te hunga haurangi waina.</verse>
        <verse osisID='Ps.69.13'> Ko ahau ia, ki a koe taku inoi, e Ihowa, i te wa e manakohia ai: whakahokia mai he kupu ki ahau, e te Atua, i runga i te nui o tou aroha, o te pono o tau whakaoranga.</verse>
        <verse osisID='Ps.69.14'>Whakaorangia ahau i roto i te oru, kei toremi: kia ora ahau i te hunga e kino ana ki ahau, i nga wai hohonu ano hoki.</verse>
        <verse osisID='Ps.69.15'>Kei ngaro ahau i te waipuke, kei horomia e te rire; kei kopia ano te waha o te poka ki runga ki ahau.</verse>
        <verse osisID='Ps.69.16'>E Ihowa whakahokia mai he kupu ki ahau; he pai hoki tou atawhai: tahuri mai ki ahau, kia rite ki te nui o au arohatanga.</verse>
        <verse osisID='Ps.69.17'>A kaua e huna tou mata ki tau pononga; e pouri ana hoki ahau: hohoro te whakahoki kupu mai ki ahau.</verse>
        <verse osisID='Ps.69.18'>Whakatata mai ki toku wairua, hokona: whakaorangia ahau, e mahi nei oku hoariri.</verse>
        <verse osisID='Ps.69.19'>E matau ana koe ki toku tawainga, ki toku whakama, ki toku numinumi: kei tou aroaro oku hoariri katoa.</verse>
        <verse osisID='Ps.69.20'>Maru noa toku ngakau i te tawai; a ki tonu ahau i te pouri: i titiro ahau ki tetahi hei aroha mai, a kore ake; ki etahi hei whakamarie, a kihai i kitea.</verse>
        <verse osisID='Ps.69.21'>I homai he au hei kai maku: i toku matewaitanga ano i whakainumia ahau ki te winika.</verse>
        <verse osisID='Ps.69.22'> Kia meinga ta ratou tepu i to ratou aroaro hei mahanga; hei rore hoki i to ratou wa rangimarie.</verse>
        <verse osisID='Ps.69.23'>Kia whakapouritia o ratou kanohi, kei kite ratou: kia wiri tonu hoki o ratou hope.</verse>
        <verse osisID='Ps.69.24'>Ringihia atu tou riri ki runga ki a ratou, kia mau hoki ratou i tou arita, i tou weriweri.</verse>
        <verse osisID='Ps.69.25'>Kia ururuatia to ratou nohoanga: kaua tetahi e noho ki o ratou teneti.</verse>
        <verse osisID='Ps.69.26'>Mo ratou i tukino i te tangata i whiua nei e koe; a korerotia ana e ratou te pouri o te hunga i werohia e koe.</verse>
        <verse osisID='Ps.69.27'>Tapiritia he kino ki runga ki to ratou kino; kaua hoki ratou e tukua kia tomo ki tou tika.</verse>
        <verse osisID='Ps.69.28'>Kia murua atu ratou i te pukapuka o te ora, kaua ano e tuhituhia ki roto ki te hunga tika.</verse>
        <verse osisID='Ps.69.29'>Ko ahau ia, he rawakore, he pouri; kia whakateiteitia ake ahau, e te Atua, e tau whakaoranga.</verse>
        <verse osisID='Ps.69.30'> Ka whakamoemiti taku waiata ki te ingoa o te Atua, ka whakanui ano taku whakawhetai i a ia.</verse>
        <verse osisID='Ps.69.31'>Pai rawa tenei ki a Ihowa i te puru i te kau, i te mea whai haona, whai maikuku.</verse>
        <verse osisID='Ps.69.32'>Kua kite te hunga mahaki, kua hari: ka ora ano o koutou ngakau, e te hunga e rapu nei i te Atua.</verse>
        <verse osisID='Ps.69.33'>No te mea ka rongo a Ihowa ki nga rawakore, e kore ano e whakahawea ki ana herehere.</verse>
        <verse osisID='Ps.69.34'>Kia whakamoemiti te rangi me te whenua ki a ia, nga moana, me nga mea katoa e tere ana i roto.</verse>
        <verse osisID='Ps.69.35'>No te mea tera e whakaorangia e te Atua a Hiona, ka hanga ano e ia nga pa o Hura; a ka noho ratou ki reira, ka riro hoki a reira i a ratou.</verse>
        <verse osisID='Ps.69.36'>A ka nohoia a reira e nga uri o ana pononga: hei kainga tupu ano a reira mo te hunga e aroha ana ki tona ingoa.</verse>
      </chapter>
      <chapter osisID='Ps.70'>
        <verse osisID='Ps.70.1'> Ki te tino kaiwhakatangi. Na Rawiri, hei whakamahara. Kia hohoro, e te Atua, ki te whakaora i ahau: e Ihowa, hohoro ki te awhina i ahau.</verse>
        <verse osisID='Ps.70.2'>Kia whakama, kia pororaru ngatahi te hunga e rapu ana i toku wairua: kia whakahokia ki muri, kia whakama te hunga e hiahia ana kia he ahau.</verse>
        <verse osisID='Ps.70.3'>Kia whakahokia ki muri mo to ratou whakama, te hunga e mea ana ki ahau, Ha, ha.</verse>
        <verse osisID='Ps.70.4'>Kia hari, kia koa, ki a koe te hunga katoa e rapu ana i a koe; kia mea tonu te hunga e pai ana ki tau whakaoranga, Kia whakanuia te Atua.</verse>
        <verse osisID='Ps.70.5'>Ko ahau ia, he iti, he rawakore; hohoro mai, e te Atua, ki ahau: ko koe toku awhina, toku kaiwhakaora; kaua ra e whakaroa, e Ihowa.</verse>
      </chapter>
      <chapter osisID='Ps.71'>
        <verse osisID='Ps.71.1'> Ko koe taku e whakawhirinaki ai, e Ihowa: kei whakama ahau ake ake.</verse>
        <verse osisID='Ps.71.2'>Whakaorangia ahau, i runga i tou tika, kia mawhiti ano ahau: tahuri mai tou taringa ki ahau, whakaorangia hoki ahau.</verse>
        <verse osisID='Ps.71.3'>Kia ai koe hei teko e noho ai ahau, hei hokihokinga tonutanga atu moku: kua kiia iho ahau e koe kia whakaorangia: ko koe nei hoki toku kohatu, toku pourewa.</verse>
        <verse osisID='Ps.71.4'>Whakaorangia ahau, e toku Atua, i te ringa o te tangata kino, i te ringa o te whanoke, o te nanakia.</verse>
        <verse osisID='Ps.71.5'>Ko koe nei hoki, e te Ariki, e Ihowa, taku e tumanako atu nei, taku e whakawhirinaki nei no toku tamarikitanga ake ano.</verse>
        <verse osisID='Ps.71.6'>Nau ahau i tautoko ake no te kopu mai ano; nau ahau i tango mai i roto i nga whekau o toku whaea; ko koe taku e whakamoemiti tonu ai.</verse>
        <verse osisID='Ps.71.7'>He miharotanga ahau na te tini; ko koe ia toku piringa kaha.</verse>
        <verse osisID='Ps.71.8'>Kia ki toku mangai i te whakamoemiti ki a koe, i tou honore i te roa o te ra.</verse>
        <verse osisID='Ps.71.9'>Kaua ahau e panga a te wa o te koroheketanga, kaua ahau e whakarerea ina hemo toku kaha.</verse>
        <verse osisID='Ps.71.10'>E korerotia ana hoki ahau e oku hoariri, a e runanga tahi ana te hunga e whanga ana ki toku wairua.</verse>
        <verse osisID='Ps.71.11'>E mea ana, Kua whakarerea ia e te Atua: whaia, hopukia; kahore hoki tetahi hei whakaora.</verse>
        <verse osisID='Ps.71.12'>E te Atua, kei matara atu koe i ahau: e toku Atua, hohoro ki te awhina i ahau.</verse>
        <verse osisID='Ps.71.13'>Kia whakama, kia pau nga hoariri o toku wairua: kia hipokina ki te tawai, ki te whakama, te hunga e rapu ana i te he moku.</verse>
        <verse osisID='Ps.71.14'> Ko ahau ia, ka tumanako tonu: ka hono tonu ano te whakamoemiti ki a koe.</verse>
        <verse osisID='Ps.71.15'>Ma toku mangai e whakakite tou tika, tau whakaoranga i te roa o te ra; kahore hoki ahau e mohio e hia ranei.</verse>
        <verse osisID='Ps.71.16'>Ka haere ahau i runga i te kaha o te Ariki, o Ihowa, ka whakahuatia e ahau tou tika, tou anake.</verse>
        <verse osisID='Ps.71.17'>E te Atua, he mea whakaako ahau nau, no toku tamarikitanga ake; a he whakapuaki taku i au mahi whakamiharo a mohoa noa nei.</verse>
        <verse osisID='Ps.71.18'>Na kaua ahau e whakarerea, e te Atua, a koroheke noa, hina noa ahau, kia whakakitea ra ano e ahau tou kaha ki tenei whakatupuranga, tou nui ki nga tangata katoa e puta mai a mua.</verse>
        <verse osisID='Ps.71.19'>Kei runga rawa ano tou tika, e te Atua, he nui nei hoki au mahi: e te Atua, ko wai te rite ki a koe?</verse>
        <verse osisID='Ps.71.20'>He nui, he kino nga pouritanga ngakau i whakakitea mai e koe ki a matou; tera ano koe ka whakahauora i a matou, ka whakahoki ake ano i a matou i nga wahi hohonu o te whenua.</verse>
        <verse osisID='Ps.71.21'>Whakaraneatia e koe toku nui, a tahuri mai ano ka whakamarie i ahau.</verse>
        <verse osisID='Ps.71.22'>Ka whakamoemiti ahau ki a koe i runga i te hatere, ara ki tou pono, e toku Atua: ka himene ahau ki a koe i runga i te hapa, e te Mea Tapu o Iharaira.</verse>
        <verse osisID='Ps.71.23'>Ka tino hari oku ngutu ua himene ahau ki a koe: me toku wairua ano i hokona nei e koe.</verse>
        <verse osisID='Ps.71.24'>Ka korerotia hoki e toku arero tou tika i te roa o te ra: kua whakama nei hoki, kua numinumi kau te hunga i rapu i te he moku.</verse>
      </chapter>
      <chapter osisID='Ps.72'>
        <verse osisID='Ps.72.1'> Na Horomona. Homai, e te Atua, au whakaritenga ki te kingi, me tou tika ki te tama a te kingi.</verse>
        <verse osisID='Ps.72.2'> Mana e whakawa tou iwi i runga i te tika, au rawakore i runga i te whakawa tika.</verse>
        <verse osisID='Ps.72.3'>Ka kawea mai e nga maunga te rongo mau ki te iwi, e nga pukepuke i runga i te tika.</verse>
        <verse osisID='Ps.72.4'>Ka whakawa ia mo nga ware o te iwi: ka whakaorangia e ia nga tamariki a te rawakore; mongamonga noa i a ia te kaitukino.</verse>
        <verse osisID='Ps.72.5'>I te ra e mau ana, i te marama hoki, ka pera te mau o to ratou wehi ki a koe i nga whakatupuranga katoa.</verse>
        <verse osisID='Ps.72.6'>E heke iho ia ano he ua ki runga ki te kotinga tarutaru, me nga ua e whakamakuku nei i te whenua.</verse>
        <verse osisID='Ps.72.7'>Ka tupu te tangata tika i ona ra: tona roa ano o te ata noho, a kore noa te marama.</verse>
        <verse osisID='Ps.72.8'>Ka kingi ia i tenei moana, a tae noa ki tetahi moana, i te awa, a nga pito atu ano o te whenua.</verse>
        <verse osisID='Ps.72.9'>Ka piko ki tona aroaro te hunga o te koraha: a ka mitimiti ona hoariri i te puehu.</verse>
        <verse osisID='Ps.72.10'>Ka maua mai he hakari e nga kingi o Tarahihi, o nga motu: ka kawea mai he tahua e nga kingi o Hepa, o Tepa.</verse>
        <verse osisID='Ps.72.11'>Ae, ka koropiko nga kingi katoa ki a ia: ka mahi nga iwi katoa ki a ia.</verse>
        <verse osisID='Ps.72.12'>Ka ora hoki i a ia te rawakore ua tangi atu, te ware hoki me te tangata kahore nei ona kaiawhina.</verse>
        <verse osisID='Ps.72.13'>E tohu ia i te tangata iti, i te rawakore; ka ora ano i a ia nga wairua o nga rawakore.</verse>
        <verse osisID='Ps.72.14'>Ka hokona e ia to ratou wairua i roto i te tukino, i te tutu, he mea utu nui hoki o ratou toto ki tana titiro.</verse>
        <verse osisID='Ps.72.15'>A e ora ratou; ka hoatu ano ki a ia he koura no Hepa: ka tukua tonutia hoki te inoi mona; ka whakapaingia ia i tenei ra, i tenei ra.</verse>
        <verse osisID='Ps.72.16'>He kutanga witi tera i runga i te whenua, i te tihi o nga maunga; ngarue ana ona hua, ano ko Repanona, a ka rite te tupu o nga tangata o te pa ki to te tarutaru o te whenua.</verse>
        <verse osisID='Ps.72.17'>Ka mau tonu tona ingoa ake ake; ka rite tona ingoa ki te ra te pumau: kei roto i a ia te manaaki mo te tangata; ka korerotia tona koa e nga iwi katoa.</verse>
        <verse osisID='Ps.72.18'> Kia whakapaingia a Ihowa, te Atua, te Atua o Iharaira: ko ia nei anake hei mahi i nga mahi whakamiharo;</verse>
        <verse osisID='Ps.72.19'>Kia whakapaingia ano tona ingoa kororia mo ake tonu atu; kia ki katoa hoki te whenua i tona kororia. Amine, ae Amine.</verse>
        <verse osisID='Ps.72.20'>Ko te mutunga tenei o nga inoi a Rawiri, a te tama a Hehe.</verse>
      </chapter>
      <chapter osisID='Ps.73'>
        <verse osisID='Ps.73.1'> He himene na Ahapa. He pono, he pai te Atua ki a Iharaira; ki te hunga ngakau ma.</verse>
        <verse osisID='Ps.73.2'>Ko ahau ia, wahi iti kua tapepa oku waewae: me i kotahi kua paheke oku takahanga.</verse>
        <verse osisID='Ps.73.3'>I hae hoki ahau ki te hunga whakahi, i toku kitenga i te tangata hara e kake ana.</verse>
        <verse osisID='Ps.73.4'>Kahore hoki he whakawiringa a te mate i a ratou: he maro ano o ratou uaua.</verse>
        <verse osisID='Ps.73.5'>Kahore nga mea whakapouri tangata e pa ki a ratou; kahore ano ratou e whiua tahitia me te mano tangata.</verse>
        <verse osisID='Ps.73.6'>Na reira, ano he hei te whakakake e awhi nei i a ratou, ano he kakahu te tutu e hipokina nei ratou.</verse>
        <verse osisID='Ps.73.7'>Pupuhi ana o ratou kanohi i te ngako: nui ake nga mea i a ratou i a o ratou ngakau i hiahia ai.</verse>
        <verse osisID='Ps.73.8'>E whakahi ana ratou, e korero kino ana mo te whakatoi: kei runga noa ake a ratou korero.</verse>
        <verse osisID='Ps.73.9'>Tutuki tonu to ratou mangai ki nga rangi: e kopikopiko ana hoki to ratou arero i runga i te whenua.</verse>
        <verse osisID='Ps.73.10'>Koia tona iwi i hoki mai ai ki konei: a e whakawiria ana he wai mo ratou, ki tonu te kapu.</verse>
        <verse osisID='Ps.73.11'>E mea ana ratou, Ma te aha e matau ai te Atua? He matauranga koia to te Runga Rawa?</verse>
        <verse osisID='Ps.73.12'>Nana, ko te hunga kino tenei, kei runga tonu i te whenua rangatira, e hua ana o ratou taonga.</verse>
        <verse osisID='Ps.73.13'>He pono he maumau taku mea i toku ngakau kia ma, taku horoi hoki i oku ringa ki te harakore.</verse>
        <verse osisID='Ps.73.14'>E whiua ana hoki ahau i te roa o te ra, e pakia ana i nga ata katoa.</verse>
        <verse osisID='Ps.73.15'> Me i ki ahau, Ka penei taku korero; na e tinihanga ana ahau ki te whakatupuranga o au tamariki.</verse>
        <verse osisID='Ps.73.16'>I taku meatanga kia matauria tenei, ka kite ahau he mahi whakauaua rawa;</verse>
        <verse osisID='Ps.73.17'>Tae noa ahau ki te wahi tapu o te Atua, katahi ahau ka mohio ki to ratou mutunga.</verse>
        <verse osisID='Ps.73.18'>He pono i whakaturia ratou e koe ki nga wahi pahekeheke; a whakataka ana e koe ki te ngaromanga.</verse>
        <verse osisID='Ps.73.19'>Ano te panga whakareretanga o to ratou hunanga! kua pau rawa i nga wehi.</verse>
        <verse osisID='Ps.73.20'>Ka rite ki te rekanga kanohi, ina ara ake te tangata, tau whakahawea ki to ratou ahua, e te Ariki, ina ara ake koe.</verse>
        <verse osisID='Ps.73.21'> Na mamae noa iho toku ngakau, a hukihuki ana oku whatumanawa.</verse>
        <verse osisID='Ps.73.22'>He whakaarokore hoki ahau, he kuware: me te mea he kirehe ahau i tou aroaro.</verse>
        <verse osisID='Ps.73.23'>Ahakoa ra kei a koe tonu ahau; e puritia ana e koe toku ringa matau.</verse>
        <verse osisID='Ps.73.24'>Ma tou whakaaro ahau e arahi; muri iho ka riro ahau i a koe ki te kororia.</verse>
        <verse osisID='Ps.73.25'>Ko wai hoki toku i te rangi ko koe anake? Kahore atu hoki oku i te whenua e hiahia ai, ko koe anake.</verse>
        <verse osisID='Ps.73.26'>Hemo iho oku kikokiko me toku ngakau: ko te Atua ia te kaha o toku ngakau, toku wahi ake ake.</verse>
        <verse osisID='Ps.73.27'>Na, ko te hunga e mamao atu ana i a koe ka mate: ka ngaro i a koe te hunga puremu katoa e whakarere nei i a koe.</verse>
        <verse osisID='Ps.73.28'>Ko ahau ia, he pai ki ahau te whakatata ki te Atua: kua waiho e ahau te Ariki, a Ihowa, hei whakawhirinakitanga moku, kia whakapuakina ai e ahau au mahi katoa.</verse>
      </chapter>
      <chapter osisID='Ps.74'>
        <verse osisID='Ps.74.1'> He Makiri na Ahapa. E te Atua, he aha i panga ai matou e koe ake ake? He aha i pongere ai tou riri ki nga hipi o tau mara?</verse>
        <verse osisID='Ps.74.2'>Mahara ki tau whakaminenga i hokona e koe i mua, i utua e koe hei iwi mo tou kainga tupu; a ki tenei Maunga Hiona i nohoia nei e koe.</verse>
        <verse osisID='Ps.74.3'>Hiki ake ou waewae ki nga whakangaromanga e mau tonu nei, ki nga mahi kino katoa a te hoariri ki te wahi tapu.</verse>
        <verse osisID='Ps.74.4'>Kua hamama nei ou hoariri i waenganui i au whakaminenga, kua whakaturia e ratou a ratou kara hei tohu.</verse>
        <verse osisID='Ps.74.5'>E rite ana ratou ki nga tangata e hapai ana i te titaha ki te puia rakau.</verse>
        <verse osisID='Ps.74.6'>Inaianei ia e tukitukia ana e ratou ona mea whakairo, pakaruhia iho ana ki te titaha, ki te hama.</verse>
        <verse osisID='Ps.74.7'>Kua toua tou wahi tapu ki te kapura, kua noa i a ratou te nohoanga o tou ingoa, kei te whenua e takoto ana.</verse>
        <verse osisID='Ps.74.8'>I mea to ratou ngakau, Me whakangaro ratou a poto ake: kua tahuna e ratou nga whare huihui katoa o te Atua i te whenua.</verse>
        <verse osisID='Ps.74.9'>Kahore matou e kite i o matou tohu, kahore atu he poropiti, kahore hoki tetahi o matou e matau ana kia pehea ake te roa.</verse>
        <verse osisID='Ps.74.10'>E te Atua, kia pehea ake te roa o te tawai a te hoariri? Ka kohukohu tonu ranei te hoariri ki tou ingoa ake ake?</verse>
        <verse osisID='Ps.74.11'>He aha i pepeke ai tou ringa, tou matau? Unuhia i roto i tou uma, whakamotitia ratou.</verse>
        <verse osisID='Ps.74.12'> Ko te Atua ia toku Kingi o tua iho, e mahi whakaora ana i waenganui i te whenua.</verse>
        <verse osisID='Ps.74.13'>Nau, na tou kaha i wawae te moana: pakaru ana i a koe nga matenga o nga tarakona i nga wai.</verse>
        <verse osisID='Ps.74.14'>Mongamonga noa i a koe nga matenga o rewiatana: a hoatu ana ia e koe hei kai ma te iwi o te koraha.</verse>
        <verse osisID='Ps.74.15'>I wahia e koe te puna me te roma; mimiti ake i a koe nga awa nunui.</verse>
        <verse osisID='Ps.74.16'>Nau te ao, nau hoki te po; nau i whakarite te marama me te ra.</verse>
        <verse osisID='Ps.74.17'>Nau i whakatu nga rohe katoa o te whenua: te raumati me te hotoke, he mea whakarite ena nau.</verse>
        <verse osisID='Ps.74.18'> Kia mahara ki tenei, kua tawai te hoariri, e Ihowa: kua kohukohu te hunga poauau ki tou ingoa.</verse>
        <verse osisID='Ps.74.19'>Kaua e tukua te wairua o tau kukupa ki te kirehe: kei wareware ake ake ki te whakaminenga o au rawakore.</verse>
        <verse osisID='Ps.74.20'>Whakaaroa te kawenata; kua kiki hoki nga wahi pouri o te whenua i nga nohoanga nanakia.</verse>
        <verse osisID='Ps.74.21'>Kei hoki whakama mai te tangata e tukinotia ana: kia whakamoemititia tou ingoa e te ware, e te rawakore.</verse>
        <verse osisID='Ps.74.22'>E ara, e te Atua, tohea tau tohe: mahara ki ta te tangata poauau tawai ki a koe a pau noa te ra.</verse>
        <verse osisID='Ps.74.23'>Kei wareware ki te reo o ou hoariri: e kake tonu ana te ngangau a te hunga e whakatika ana ki a koe.</verse>
      </chapter>
      <chapter osisID='Ps.75'>
        <verse osisID='Ps.75.1'> Ki te tino kaiwhakatangi. Aratakiti. He himene, he waiata na Ahapa. Ka whakawhetai tonu matou ki a koe, e te Atua; ka whakawhetai tonu matou, kei te tata mai hoki tou ingoa: e korerotia ana e te tangata au mahi whakamiharo.</verse>
        <verse osisID='Ps.75.2'>Ka kitea e ahau te wa e rite ana, ka tika taku whakawa.</verse>
        <verse osisID='Ps.75.3'>Kuteretere noa iho te whenua me ona tangata katoa; naku i whakatu ona pou. (Hera.</verse>
        <verse osisID='Ps.75.4'>I mea ahau ki te hunga whakakake, Kati ra te whakakake; ki te hunga hara ano, Kaua e whakaarahia te haona.</verse>
        <verse osisID='Ps.75.5'>Kaua to koutou haona e whakaarahia ki runga: kati te whakamaro i te kaki ina korero.</verse>
        <verse osisID='Ps.75.6'> No te mea kahore he aranga i te rawhiti, kahore i te hauauru, kahore hoki i te tonga.</verse>
        <verse osisID='Ps.75.7'>Ko te Atua ia te kaiwhakawa; ko tenei e whakaititia iho ana e ia, ko tera e whakaarahia ake ana.</verse>
        <verse osisID='Ps.75.8'>Kei te ringa hoki o Ihowa he kapu, pahuka tonu te waina; ki tonu, whakananu rawa, hei ringihanga mana: ko nga nganga ia, ma te hunga kino katoa o te whenua e tatau, e inu.</verse>
        <verse osisID='Ps.75.9'>Ko ahau ia, ka kauwhau tonu: ka himene ki te Atua o Hakopa.</verse>
        <verse osisID='Ps.75.10'>A ka kotia e ahau nga haona katoa o te hunga kino: ka whakaarahia ake ia nga haona o te tangata tika.</verse>
      </chapter>
      <chapter osisID='Ps.76'>
        <verse osisID='Ps.76.1'> Ki te tino kaiwhakatangi. Nekinoto. He himene, he waiata na Ahapa. E matauria ana te Atua i roto i a Hura, he nui tona ingoa i roto i a Iharaira.</verse>
        <verse osisID='Ps.76.2'>Kei Harema hoki tona tapenakara; kei Hiona tona nohoanga.</verse>
        <verse osisID='Ps.76.3'>I whati i a ia i reira nga pere o te kopere, te whakangungu rakau, te hoari, me nga mea mo te whawhai. (Hera.</verse>
        <verse osisID='Ps.76.4'>Tera atu tou kororia, tou nui, i to nga maunga kirehe.</verse>
        <verse osisID='Ps.76.5'>Kua pahuatia te hunga ngakau toa, moe ana ratou i ta ratou moe; kihai ano i whai ringa tetahi o nga marohirohi.</verse>
        <verse osisID='Ps.76.6'>Na tau whakatupehupehu, e te Atua o Hakopa, i parangia ai te hariata me te hoiho e te moe.</verse>
        <verse osisID='Ps.76.7'> Ko koe, ina, ko koe e wehingia; ko wai hoki e tu ki tou aroaro ina riri koe?</verse>
        <verse osisID='Ps.76.8'>Nau i rangona iho ai te whakawa i te rangi: wehi ana te whenua, whakaririka kau ana,</verse>
        <verse osisID='Ps.76.9'>I te aranga ake o te Atua ki te whakawa, ki te whakaora i te hunga mahaki katoa o te whenua. (Hera.</verse>
        <verse osisID='Ps.76.10'>He pono ka whai kororia koe i te riri o te tangata: mau ano e whitiki te toenga o te riri.</verse>
        <verse osisID='Ps.76.11'>Whakapuakina te kupu taurangi ki a Ihowa, ki to koutou Atua, whakamana hoki; e te hunga katoa i tetahi taha ona, i tetahi taha, mauria he hakari ki a ia, ka tika hoki te wehi ki a ia.</verse>
        <verse osisID='Ps.76.12'>Mana e poro atu te wairua o nga rangatira: e matakuria ana ia e nga kingi o te whenua.</verse>
      </chapter>
      <chapter osisID='Ps.77'>
        <verse osisID='Ps.77.1'> Ki te tino kaiwhakatangi, ki a Ierutunu. He himene na Ahapa. Ki te Atua toku reo, e karanga nei ahau, ki te Atua toku reo, a tera e tahuri mai tona taringa ki ahau.</verse>
        <verse osisID='Ps.77.2'>I rapu ahau ki te Ariki i te ra o toku pouri: maro tonu toku ringa i te po, kihai ano i pepeke; kihai toku wairua i pai kia whakamarietia.</verse>
        <verse osisID='Ps.77.3'>E mahara ana ahau ki te Atua, a e pouri ana: kei te whakaaroaro, a ngaro iho toku wairua. (Hera.</verse>
        <verse osisID='Ps.77.4'>E puritia ana e koe oku kanohi kia mataara tonu; he pouri ahau, te ahei te korero.</verse>
        <verse osisID='Ps.77.5'>Ka hoki oku whakaaro ki nga ra onamata, ki nga tau o tua iho.</verse>
        <verse osisID='Ps.77.6'>E whakamahara ana ahau ki taku waiata i te po, e korerorero ana ki toku ngakau e rapurapu ana toku wairua.</verse>
        <verse osisID='Ps.77.7'>Tera ranei te Ariki e panga tonu ake ake? A heoi ano ranei ana manakohanga mai?</verse>
        <verse osisID='Ps.77.8'>Kua kahore ranei tana mahi tohu mo ake tonu atu? Kua whati ranei tana kupu a ake ake?</verse>
        <verse osisID='Ps.77.9'>Kua wareware ranei te Atua ki te atawhai? Kua riri ranei ia, a tutakina atu ana e ia tona aroha? (Hera.</verse>
        <verse osisID='Ps.77.10'>Na ka mea ahau, Ko toku ngoikore tenei: otira ka mahara ahau ki nga tau o te ringa matau o te Runga Rawa.</verse>
        <verse osisID='Ps.77.11'> Ka mahara ahau ki nga mahi a Ihowa; ae ra, ka mahara ahau ki au mea whakamiharo o tua iho.</verse>
        <verse osisID='Ps.77.12'>Ka whakaaro hoki ahau ki au meatanga katoa, ka purakau ki au mahi.</verse>
        <verse osisID='Ps.77.13'>E te Atua, kei te wahi tapu tou ara: ko wai te atua nui hei rite ki te Atua?</verse>
        <verse osisID='Ps.77.14'>Ko koe te Atua e mahi nei i nga mea whakamiharo: kua whakapuakina e koe tou kaha i waenganui o nga iwi.</verse>
        <verse osisID='Ps.77.15'>Hokona ana e tou ringa tau iwi, nga tama a Hakopa raua ko Hohepa. (Hera.</verse>
        <verse osisID='Ps.77.16'>I kite nga wai i a koe, e te Atua i kite nga wai i a koe, mataku ana: i oho ano nga rire.</verse>
        <verse osisID='Ps.77.17'>Ringihia ana he wai e nga kapua, puaki ana te haruru o nga rangi: rererere ana au pere.</verse>
        <verse osisID='Ps.77.18'>I roto i te awhiowhio te haruru o tau whatitiri: marama noa te ao i nga uira; wiri ana te whenua, oioi ana.</verse>
        <verse osisID='Ps.77.19'>I te moana tou ara, i nga wai nui tou huarahi, e kore ano e kitea ou takahanga.</verse>
        <verse osisID='Ps.77.20'>He mea arahi e koe tau iwi ano he kahui, ara e te ringa o Mohi raua ko Arona.</verse>
      </chapter>
      <chapter osisID='Ps.78'>
        <verse osisID='Ps.78.1'> He Makiri na Ahapa. Kia anga mai te taringa, e toku iwi, ki taku ture: tahuri mai o koutou taringa ki nga kupu a toku mangai.</verse>
        <verse osisID='Ps.78.2'>Ka puaki te kupu whakarite i toku mangai, ka korerotia e ahau nga mea ngaro onamata:</verse>
        <verse osisID='Ps.78.3'>I rongo nei, i matau nei tatou, i korero ai hoki o tatou matua ki a tatou.</verse>
        <verse osisID='Ps.78.4'>E kore e huna e matou i a ratou tamariki: me whakaatu ki to muri whakatupuranga nga whakamoemiti ki a Ihowa, me tona kaha, me ana mahi whakamiharo i mea ai ia.</verse>
        <verse osisID='Ps.78.5'>Kua pumau hoki i a ia he whakaaturanga i roto i a Hakopa, kua takoto he ture i roto i a Iharaira: a whakahaua mai ana e ia o tatou tupuna, kia whakaakona ki a ratou tamariki.</verse>
        <verse osisID='Ps.78.6'>Kia matauria ai e to muri whakatupuranga, e nga tamariki e whanau, e ara ake a mua: mo ta ratou whakaatu ki a ratou tamariki.</verse>
        <verse osisID='Ps.78.7'>Kia u ai ta ratou tumanako ki te Atua, kei wareware hoki ki nga mahi a te Atua: engari kia mau ki ana whakahau.</verse>
        <verse osisID='Ps.78.8'>Kei rite hoki ki o ratou tupuna, ki te whakatupuranga whakakeke, tutu, ki te whakatupuranga kihai nei i whakatikatika i to ratou ngakau, kihai hoki i u to ratou wairua ki te Atua.</verse>
        <verse osisID='Ps.78.9'> He hunga mau patu nga tama a Eparaima, he hunga hapai kopere, heoi tahuri ana ratou i te ra o te tatauranga.</verse>
        <verse osisID='Ps.78.10'>Kihai i puritia e ratou te kawenata a te Atua; kihai ano i pai ki te haere i tana ture;</verse>
        <verse osisID='Ps.78.11'>Heoi, kua wareware ki ana mahi, me ana mea whakamiharo i whakakitea e ia ki a ratou.</verse>
        <verse osisID='Ps.78.12'>He mea whakamiharo ana mahi i te aroaro o o ratou tupuna, i te whenua o Ihipa, i te parae o Toana.</verse>
        <verse osisID='Ps.78.13'>Tapahia ana e ia te moana, a meinga ana ratou kia whiti: tu ake i a ia nga wai ano he puranga.</verse>
        <verse osisID='Ps.78.14'>He mea arahi ratou e ia i te awatea ki te kapua: i te roa hoki o te po ki te marama o te ahi.</verse>
        <verse osisID='Ps.78.15'>I wahia e ia nga kohatu i te koraha; a me te mea no nga rire nui tana wai hei inu ma ratou.</verse>
        <verse osisID='Ps.78.16'>Puta mai ana i a ia he awa i roto i te kamaka: meinga ana nga wai kia heke, ano he waipuke.</verse>
        <verse osisID='Ps.78.17'>Heoi ka hara ano ratou ki a ia: whakatoi ana ki te Runga Rawa i te koraha.</verse>
        <verse osisID='Ps.78.18'>Na kei te whakamatautau to ratou ngakau i te Atua, kei te inoi kai ma to ratou hiahia.</verse>
        <verse osisID='Ps.78.19'>I korero kino ano ratou ki te Atua, i mea; E ahei ranei i te Atua te taka he tepu ki te koraha?</verse>
        <verse osisID='Ps.78.20'>Nana, ko tana patunga i te kohatu, ka pakaru mai te wai, a puke ana nga awa: e taea ano ranei e ia te homai taro, e pae ranei i a ia he kikokiko ma tana iwi?</verse>
        <verse osisID='Ps.78.21'>Na ko te rongonga o Ihowa, na ka riri: a toro ana te kapura ki a Hakopa, puta ake ana te riri ki a Iharaira;</verse>
        <verse osisID='Ps.78.22'>Mo ratou kihai i whakapono ki te Atua, kihai ano i whakawhirinaki ki tana whakaoranga.</verse>
        <verse osisID='Ps.78.23'>Nana nei hoki i whakahau nga kapua i runga, i whakatuwhera nga tatau o te rangi.</verse>
        <verse osisID='Ps.78.24'>A whakauaina iho te mana ki runga ki a ratou hei kai; homai ana hoki e ia te witi o te rangi ma ratou.</verse>
        <verse osisID='Ps.78.25'>Kai ana te tangata i ta te anahera kai: i tukua e ia he kai ma ratou, a makona noa.</verse>
        <verse osisID='Ps.78.26'>I whakaohokia e ia te marangai i te rangi: i takina ano te tonga e tona kaha.</verse>
        <verse osisID='Ps.78.27'>A whakauaina iho e ia te kikokiko ki a ratou ano he puehu; he manu whai pakau ano he one no te moana.</verse>
        <verse osisID='Ps.78.28'>A whakangahorotia iho e ia ki waenganui i to ratou puni: ki o ratou nohoanga a tawhio noa.</verse>
        <verse osisID='Ps.78.29'>Na kai ana ratou, tino makona; i tukua hoki e ia ki a ratou ta ratou i hiahia ai:</verse>
        <verse osisID='Ps.78.30'>Kihai ratou i ngaruru ki ta ratou i hiahia ai; a i roto tonu ta ratou kai i o ratou mangai,</verse>
        <verse osisID='Ps.78.31'>Na ka pa te riri o te Atua ki a ratou, a patua iho e ia te hunga tetere o ratou; piko ana i a ia nga taitamariki o Iharaira.</verse>
        <verse osisID='Ps.78.32'>Ahakoa pa katoa tenei, i hara ano ratou, kihai ano i whakapono ki ana mahi whakamiharo.</verse>
        <verse osisID='Ps.78.33'>I whakapaua ai e ia o ratou ra ki te horihori, o ratou tau ki te potatutatu.</verse>
        <verse osisID='Ps.78.34'>Ka patua ratou e ia, na, ka rapu ratou i a ia, a ka hoki, ka ui wawe ki te Atua.</verse>
        <verse osisID='Ps.78.35'>Ka mahara hoki ko te Atua to ratou kohatu, ko te Atua, ko te Runga Rawa, to ratou kaihoko.</verse>
        <verse osisID='Ps.78.36'>Otiia kei te patipati o ratou mangai ki a ia, a teka ana o ratou arero ki a ia.</verse>
        <verse osisID='Ps.78.37'>Kihai hoki to ratou ngakau i tika ki a ia; kihai ano ratou i u ki tana kawenata.</verse>
        <verse osisID='Ps.78.38'>Ko tana ia, he aroha; hipokina ana e ia te he, kihai ano i whakangaro: ae ra, he maha ana whakahokinga iho i tona riri, a kihai i oho katoa tona riri.</verse>
        <verse osisID='Ps.78.39'>I mahara hoki ia he kikokiko nei ratou: he hau e pahure atu ana, a e kore e hoki mai.</verse>
        <verse osisID='Ps.78.40'> Ano te tini o a ratou whakatoinga i a ia i te koraha, o a ratou whakapouritanga i a ia i te tahora!</verse>
        <verse osisID='Ps.78.41'>Hoki whakamuri ana ratou, whakamatautau ana i te Atua: whakatoia ana e ratou te Mea Tapu o Iharaira.</verse>
        <verse osisID='Ps.78.42'>Kihai ratou i mahara ki tona ringa, ki te ra i whakaorangia ai ratou e ia i te hoariri;</verse>
        <verse osisID='Ps.78.43'>Ki tana meatanga i ana tohu ki Ihipa, i ana merekara ki te parae o Toana;</verse>
        <verse osisID='Ps.78.44'>I puta ke ai i a ia o ratou awa hei toto, me o ratou manga wai, te inu ai ratou.</verse>
        <verse osisID='Ps.78.45'>I tonoa ai e ia he huihuinga namu ki a ratou, a pau iho ratou; he poroka, i huna ai ratou.</verse>
        <verse osisID='Ps.78.46'>A hoatu ana e ia o ratou hua ki te moka; me to ratou mauiui ki te mawhitiwhiti.</verse>
        <verse osisID='Ps.78.47'>Whakamatea ana e ia a ratou waina ki te whatu, a ratou rakau hikamora ki te haupapa.</verse>
        <verse osisID='Ps.78.48'>Tukua ana e ia a ratou kararehe ma te whatu, a ratou kahui ma nga uira.</verse>
        <verse osisID='Ps.78.49'>I tukua whakareretia e ia ki a ratou tona riri, aritarita, weriweri, me te raruraru; he whakaeke na nga anahera kino.</verse>
        <verse osisID='Ps.78.50'>A whakatikaia ana e ia he ara mo tona riri; kihai i tohungia to ratou wairua kei mate: otiia tukua ana e ia to ratou ora ki te mate uruta.</verse>
        <verse osisID='Ps.78.51'>Na patua iho e ia nga matamua i Ihipa, te muanga o to ratou kaha i nga teneti o Hama.</verse>
        <verse osisID='Ps.78.52'>Otira arahina ana e ia ana ake tangata ano he hipi; whakahaerea ana ratou e ia i te koraha ano he kahui.</verse>
        <verse osisID='Ps.78.53'>Na ka arahina marietia ratou e ia, te wehi ratou: ko o ratou hoariri ia taupokina iho e te moana.</verse>
        <verse osisID='Ps.78.54'>Na ka kawea ratou e ia ki te rohe o tona wahi tapu, ki tenei maunga, i hokona nei e tona matau.</verse>
        <verse osisID='Ps.78.55'>Peia ana e ia nga tauiwi i to ratou aroaro: a wehea ana e ia he kainga mo ratou ki te aho, whakanohoia iho nga hapu o Iharaira ki o ratou teneti.</verse>
        <verse osisID='Ps.78.56'>Heoi ka whakamatauria, ka whakatoia e ratou te Atua, te Runga Rawa; kihai hoki i mau ki ana whakaaturanga;</verse>
        <verse osisID='Ps.78.57'>A hoki whakamuri ana, mahi hianga ana, pera ana me o ratou matua: parori ke ana ratou, he pera me te kopere tinihanga.</verse>
        <verse osisID='Ps.78.58'>Na ko o ratou wahi tiketike hei whakapataritari i a ia; ko o ratou whakapakoko hei mea i a ia kia hae.</verse>
        <verse osisID='Ps.78.59'>I te rongonga o te Atua, ka riri, ka tino whakarihariha hoki ki a Iharaira.</verse>
        <verse osisID='Ps.78.60'>A mahue ake i a ia te tapenakara a Hiro, te teneti i whakaturia e ia ki waenganui i nga tangata;</verse>
        <verse osisID='Ps.78.61'>A tukua ana e ia tona kaha hei whakarau, tona kororia ki te ringa o te hoariri.</verse>
        <verse osisID='Ps.78.62'>I tukua atu ano e ia tana iwi ma te hoari; a i riri ki tona kainga tupu.</verse>
        <verse osisID='Ps.78.63'>Pau ake a ratou taitama i te ahi; kihai ano a ratou kotiro i marenatia.</verse>
        <verse osisID='Ps.78.64'>I hinga o ratou tohunga i te hoari; kihai hoki i tangi a ratou pouaru.</verse>
        <verse osisID='Ps.78.65'>Na ka maranga te Ariki ano ko tetahi i te moe, me te tangata kaha e hamama ana i te waina.</verse>
        <verse osisID='Ps.78.66'>A patua iho e ia a muri o ona hoariri, meinga ana ratou e ia hei taunutanga mo ake tonu atu.</verse>
        <verse osisID='Ps.78.67'>I whakakahore ano ia ki te teneti a Hohepa: a kihai i whiriwhiri i te hapu o Eparaima;</verse>
        <verse osisID='Ps.78.68'>Heoi ko te hapu o Hura tana i whiriwhiri ai, ko Maunga Hiona tana i aroha ai.</verse>
        <verse osisID='Ps.78.69'>A whakaturia ana e ia tona wahi tapu kia pera me nga wahi teitei; me te whenua i whakapumautia e ia mo ake tonu atu.</verse>
        <verse osisID='Ps.78.70'>I whiriwhiria ano e ia a Rawiri, tana pononga: he mea tango nana i nga kainga hipi:</verse>
        <verse osisID='Ps.78.71'>Mauria ana mai e ia i te whai i nga hipi whaereere, hei whangai i a Hakopa, i tana iwi, i a Iharaira hoki, i tona kainga tupu.</verse>
        <verse osisID='Ps.78.72'>A rite tonu ki te tapatahi o tona ngakau tana whangai i a ratou: he arahi mohio hoki ta tona ringa i a ratou.</verse>
      </chapter>
      <chapter osisID='Ps.79'>
        <verse osisID='Ps.79.1'> He himene na Ahapa. E te Atua, kua tae mai nga tauiwi ki tou kainga tupu, kua noa i a ratou tou temepara tapu, kua waiho a Hiruharama kia puranga kau ana.</verse>
        <verse osisID='Ps.79.2'>Ko nga tinana mate o au pononga kua hoatu e ratou hei kai ma nga manu o te rangi, ko te kikokiko o tau hunga tapu ma nga kirehe o te whenua.</verse>
        <verse osisID='Ps.79.3'>Ko o ratou toto, ringihia ake e ratou ano he wai, ki nga taha o Hiruharama; kahore hoki he tangata hei tanu i a ratou.</verse>
        <verse osisID='Ps.79.4'>Kua waiho matou hei tawainga ma o matou hoa, hei katanga ma te hunga i tetahi taha, i tetahi taha o matou.</verse>
        <verse osisID='Ps.79.5'>Kia pehea te roa, e Ihowa? E riri tonu ranei koe ake ake? E ngiha tonu ranei tou hae me he kapura?</verse>
        <verse osisID='Ps.79.6'> Ringihia tou riri ki nga tauiwi kahore nei e matau ki a koe, ki nga rangatiratanga kahore nei e karanga ki tou ingoa.</verse>
        <verse osisID='Ps.79.7'>Kua pau hoki a Hakopa i a ratou, kua ururua i a ratou tona nohoanga.</verse>
        <verse osisID='Ps.79.8'>Kaua ra e maharatia nga kino o o matou tupuna; kia hohoro tou aroha ki mua i a matou; kua whakaititia rawatia hoki matou.</verse>
        <verse osisID='Ps.79.9'>Awhinatia matou, e te Atua o to matou whakaoranga, kia whakakororiatia ai tou ingoa: whakaorangia matou, hipokina hoki o matou hara, he mahara ki tou ingoa.</verse>
        <verse osisID='Ps.79.10'>Kia mea koia nga tauiwi, Kei hea to ratou Atua? Kia kite atu matou e matau ana nga tauiwi ki te whakatakinga i te toto o au pononga i whakahekea nei.</verse>
        <verse osisID='Ps.79.11'>Kia tae atu ki tou aroaro te aue a te herehere: kia rite ki te nui o tou kaha tau whakaora i te hunga e meatia ana kia mate.</verse>
        <verse osisID='Ps.79.12'>Takiwhitutia atu te utu e hoatu e koe ki nga uma o o matou hoa mo ta ratou tawai, e tawai nei ratou ki a koe, e te Ariki.</verse>
        <verse osisID='Ps.79.13'>Penei ka whakawhetai matou, tau iwi, nga hipi hoki e hepara nei koe, ki a koe ake ake: ka whakaitea e matou te whakamoemiti ki a koe, ki nga whakatupuranga katoa.</verse>
      </chapter>
      <chapter osisID='Ps.80'>
        <verse osisID='Ps.80.1'> Ki te tino kaiwhakatangi. Hohanimi Erutu. He himene na Ahapa. Tahuri mai tou taringa, e te Hepara o Iharaira, e arahi nei i a Hohepa ano he kahui hipi; whiti mai koe e noho mai na i waenganui i nga kerupima;</verse>
        <verse osisID='Ps.80.2'>Whakaohoohokia tou kaha i te aroaro o Eparaima, o Pineamine, o Manahi: a haere mai ki te whakaora i a matou.</verse>
        <verse osisID='Ps.80.3'>Whakahokia ake matou, e te Atua: kia marama mai tou mata, a ka ora matou.</verse>
        <verse osisID='Ps.80.4'>E Ihowa, e te Atua o nga mano, kia pehea ake te roa o tou riri ki te inoi a tau iwi?</verse>
        <verse osisID='Ps.80.5'>Kua whangaia mai e koe he roimata hei taro ma ratou, he nui hoki te mehua roimata kua homai nei e koe kia inumia e ratou.</verse>
        <verse osisID='Ps.80.6'>Kua meinga matou e koe hei totohetanga ma o matou hoa, a e kataina ana matou e o matou hoariri.</verse>
        <verse osisID='Ps.80.7'>Whakahokia ake matou, e te Atua o nga mano; kia marama mai tou mata, a ka ora matou.</verse>
        <verse osisID='Ps.80.8'> I maua mai e koe he waina i Ihipa: ka oti i a koe nga tauiwi te panga, na whakatokia iho e koe.</verse>
        <verse osisID='Ps.80.9'>I whakapaia e koe he tunga mona, na, ka hou ona pakiaka, a ka kapi te whenua.</verse>
        <verse osisID='Ps.80.10'>Taumarumaru ana tona ata ki runga ki nga pukepuke; ko ona manga rite tonu ki nga hita a te Atua.</verse>
        <verse osisID='Ps.80.11'>I tautotoro atu ona manga ki te moana, ona rara ki te awa.</verse>
        <verse osisID='Ps.80.12'>He aha i pakaruhia ai e koe ona taiepa ki raro, kia kowhakiwhakia ai ia e nga tangata katoa e tika ana i te ara?</verse>
        <verse osisID='Ps.80.13'>Mongamonga noa i te poaka toa o te ngahere, e kainga ana e te kirehe mohoao o te parae.</verse>
        <verse osisID='Ps.80.14'>Tahuri mai ano, e te Atua o nga mano, e inoi atu nei matou: titiro iho i te rangi, kia kite mai koe, ka toro mai i tenei waina.</verse>
        <verse osisID='Ps.80.15'>I te rakau i whakatokia e tou matau, i te manga hoki i meinga e koe kia pakari mau.</verse>
        <verse osisID='Ps.80.16'>Kua pau i te ahi, kua tuaina ki raro: ngaro iho ratou i te riri o tou mata.</verse>
        <verse osisID='Ps.80.17'>Waiho tou ringa i runga i te tangata o tou matau, i te tama a te tangata i whakakahangia e koe mau.</verse>
        <verse osisID='Ps.80.18'>Penei e kore matou e hoki atu i a koe: whakahauorangia matou, a ka karanga matou ki tou ingoa.</verse>
        <verse osisID='Ps.80.19'>Whakahokia ake matou, e Ihowa, e te Atua o nga mano; kia marama mai tou mata, a ka ora matou.</verse>
      </chapter>
      <chapter osisID='Ps.81'>
        <verse osisID='Ps.81.1'> Ki te tino kaiwhakatangi. Kititi. Na Ahapa. Kia kaha te waiata ki te Atua, ki to tatou kaha: kia hari te hamama ki te Atua o Hakopa.</verse>
        <verse osisID='Ps.81.2'>Whakahuatia te himene, maua mai ki konei te timipera, te hapa reka me te hatere.</verse>
        <verse osisID='Ps.81.3'>Whakatangihia te tetere i te kowhititanga marama, i te kinga o te marama, i to tatou ra hakari.</verse>
        <verse osisID='Ps.81.4'>Ko te tikanga hoki tenei ma Iharaira, he mea whakarite na te Atua o Hakopa.</verse>
        <verse osisID='Ps.81.5'>I whakatakotoria tenei e ia ma Hohepa hei whakaaturanga, i tona haerenga puta noa i te whenua o Ihipa: i rongo ai ahau ki reira i tetahi reo, kahore ahau i matau.</verse>
        <verse osisID='Ps.81.6'>I tangohia mai e ahau tona pokohiwi i te pikaunga: whakarerea ake e ona ringa te kete.</verse>
        <verse osisID='Ps.81.7'>I karanga koe ki ahau i te pouritanga, a kua ora koe i ahau; i whakahoki kupu ahau ki a koe i te wahi ngaro o te whatitiri; i whakamatau i a koe ki nga wai o Meripa. (Hera.</verse>
        <verse osisID='Ps.81.8'> Whakarongo, e taku iwi, a ka whakaatu ahau ki a koe: e Iharaira, ki te whakarongo koe ki ahau;</verse>
        <verse osisID='Ps.81.9'>Aua tetahi atua ke i roto i a koe; kaua ano e koropiko ki te atua ke.</verse>
        <verse osisID='Ps.81.10'>Ko Ihowa ahau, ko tou Atua, i arahina mai ai koe i te whenua o Ihipa: kia nui te kowhera o tou mangai, a maku e whakaki.</verse>
        <verse osisID='Ps.81.11'>Otiia kihai taku iwi i pai ki te whakarongo ki toku reo: kihai ano a Iharaira i aro ki ahau.</verse>
        <verse osisID='Ps.81.12'>Na tukua atu ana ratou e ahau ki te maro o o ratou ngakau: a haere ana ratou i runga i o ratou whakaaro.</verse>
        <verse osisID='Ps.81.13'>Aue, te whakarongo taku iwi ki ahau! Te haere a Iharaira i aku ara!</verse>
        <verse osisID='Ps.81.14'>Penei e kore e aha kua whati i ahau te tara o o ratou hoariri: kua tahuri ano toku ringa ki o ratou hoariri.</verse>
        <verse osisID='Ps.81.15'>Ko te hunga e kino ana ki a Ihowa kua ngohengohe ki a ia: ko to ratou taima ia kua mau tonu.</verse>
        <verse osisID='Ps.81.16'>Kua whangainga hoki ratou e ia ki te witi pai rawa, kua whakamakonatia ano koe e ahau ki te honi i roto i te kohatu.</verse>
      </chapter>
      <chapter osisID='Ps.82'>
        <verse osisID='Ps.82.1'> He himene na Ahapa. E tu ana te Atua i roto i te whakaminenga o te Atua, e whakawa ana i waenganui i nga atua.</verse>
        <verse osisID='Ps.82.2'>Kia pehea ake te roa o ta koutou whakawa he, o ta koutou whakapai ki nga kanohi o te hunga kino. (Hera.</verse>
        <verse osisID='Ps.82.3'>Whakatikaia ta te ware, ta te pani: kia tika te whakawa mo te ngakau mamae, mo te rawakore.</verse>
        <verse osisID='Ps.82.4'>Whakaorangia te ware me te rawakore; tangohia mai ratou i te ringa o te tangata kino.</verse>
        <verse osisID='Ps.82.5'>Kahore o ratou matauranga, kakore hoki e mahara; e kopikopiko noa ana ratou i te pouri; e oioi ana nga turanga katoa o te whenua.</verse>
        <verse osisID='Ps.82.6'> I mea ahau, He atua koutou, he tama katoa na te Runga Rawa.</verse>
        <verse osisID='Ps.82.7'>Heoi ka pera koutou me te tangata, ka mate; ka hinga, ka pera me tetahi o nga piriniha.</verse>
        <verse osisID='Ps.82.8'>E ara, e te Atua, whakawakia te whenua: mou hoki nga tauiwi katoa.</verse>
      </chapter>
      <chapter osisID='Ps.83'>
        <verse osisID='Ps.83.1'> He waiata, he himene, na Ahapa. E te Atua, kei wahangu koe, kei whakarongo puku, kei ata noho, e te Atua.</verse>
        <verse osisID='Ps.83.2'>He mea hoki, tenei ou hoariri te ngangau nei, a kua ara nga matenga o te hunga e kino ana ki a koe.</verse>
        <verse osisID='Ps.83.3'>Kua ata ngarahu ratou ki tau iwi, e whakatakoto korero ana hoki ratou mo au mea huna.</verse>
        <verse osisID='Ps.83.4'>Kua mea nei ratou, Tena, tatou ka huna i a ratou, kia kore ai tena iwi; kia kaua ai hoki e maharatia te ingoa o Iharaira a muri ake nei.</verse>
        <verse osisID='Ps.83.5'>Kua kotahi to ratou ngakau i a ratou e runanga ana: kua whakatakoto ratou he tikanga kino ki a koe;</verse>
        <verse osisID='Ps.83.6'>Ko nga teneti o Eroma, o nga Ihimaeri, o Moapa, o nga Hakarini;</verse>
        <verse osisID='Ps.83.7'>A Kepara, a Amona, a Amareke, nga Pirihitini, me nga tangata o Taira:</verse>
        <verse osisID='Ps.83.8'>Kua uru hoki a Ahiria ki roto ki a ratou; kua awhinatia e ratou nga tamariki a Rota. (Hera.</verse>
        <verse osisID='Ps.83.9'> Peratia ratou me Miriana: me Hihera, me Iapini, i te awa i Kihona:</verse>
        <verse osisID='Ps.83.10'>I mate nei ki Eneroro, i waiho nei hei whakawairakau mo te whenua.</verse>
        <verse osisID='Ps.83.11'>Kia rite o ratou rangatira ki a Orepe raua ko Teepe, ae, o ratou ariki katoa hoki ki a Tepa raua ko Taramuna;</verse>
        <verse osisID='Ps.83.12'>Mo ratou i mea, Tatou ka tango i nga kainga o te Atua mo tatou.</verse>
        <verse osisID='Ps.83.13'>E toku Atua, meinga ratou kia rite ki te awhiowhio puehu, ki te papapa e puhia ana e te hau.</verse>
        <verse osisID='Ps.83.14'>Kia rite ki te ahi e kai ana i te ngahere, ki te mura hoki e toro ai nga maunga;</verse>
        <verse osisID='Ps.83.15'>Kia pera te whai o tau awha i a ratou, tau whakaohorere hoki i a ratou ki tau paroro.</verse>
        <verse osisID='Ps.83.16'>Whakakiia o ratou kanohi ki te whakama: kia rapu ai ratou ki tou ingoa, e Ihowa.</verse>
        <verse osisID='Ps.83.17'>Kia whakama, kia ohorere ratou ake ake; ae, kia numinumi ratou, kia ngaro hoki.</verse>
        <verse osisID='Ps.83.18'>Kia matau ai ratou, ko koe anake, ko Ihowa nei tou ingoa, te Runga Rawa i te whenua katoa.</verse>
      </chapter>
      <chapter osisID='Ps.84'>
        <verse osisID='Ps.84.1'> Ki te tino kaiwhakatangi. Kititi. He himene ma nga tama a Koraha. Ano te ataahua o ou tapenakara, e Ihowa o nga mano!</verse>
        <verse osisID='Ps.84.2'>E hiahia ana toku wairua, ae, e hemo ana ki nga marae o Ihowa: e tangi ana toku ngakau me oku kikokiko ki te Atua ora.</verse>
        <verse osisID='Ps.84.3'>Me te pihoihoi hoki kua kite i tetahi whare, me te warou ano hoki i tetahi ohanga mona, hei takotoranga mo ana pi, ara i au aata, e Ihowa o nga mano, e toku Kingi, e toku Atua.</verse>
        <verse osisID='Ps.84.4'>Ka hari te hunga e noho ana i tou whare: he whakamoemiti tonu ta ratou ki a koe. (Hera.</verse>
        <verse osisID='Ps.84.5'>Ka hari te tangata ko tona kaha nei kei a koe: kei roto i o ratou ngakau nga huarahi ki reira.</verse>
        <verse osisID='Ps.84.6'>Ka haere ratou ra te raorao o Paka, ka meinga e ratou hei puna: ngaro iho ano hoki nga poka i te ua.</verse>
        <verse osisID='Ps.84.7'>Ka haere atu ratou i te kaha ki te kaha; ka kitea ratou ki te aroaro o te Atua i Hiona.</verse>
        <verse osisID='Ps.84.8'> E Ihowa, e te Atua o nga mano, whakarongo ki taku inoi: tahuri mai tou taringa, e te Atua o Hakopa. (Hera.</verse>
        <verse osisID='Ps.84.9'>Titiro mai, e te Atua, e to matou whakangungu rakau: tirohia iho hoki te mata o tau tangata i whakawahi ai.</verse>
        <verse osisID='Ps.84.10'>No te mea, he ra kotahi i ou whare, pai atu i nga ra kotahi mano: te tiaki tatau i te whare o toku Atua, pai atu ki ahau i te noho ki nga teneti o te kino.</verse>
        <verse osisID='Ps.84.11'>He ra hoki a Ihowa te Atua, he whakangungu rakau: ka homai e Ihowa te atawhai me te kororia; e kore e kaiponuhia e ia tetahi mea pai ki te hunga e tapatahi ana te haere.</verse>
        <verse osisID='Ps.84.12'>E Ihowa o nga mano, ka hari te tangata e whakawhirinaki ana ki a koe.</verse>
      </chapter>
      <chapter osisID='Ps.85'>
        <verse osisID='Ps.85.1'> Ki te tino kaiwhakatangi. He himene ma nga tama a Koraha. E Ihowa, kua aro mai koe ki tou whenua, kua whakahokia mai e koe a Hakopa i te whakarau.</verse>
        <verse osisID='Ps.85.2'>Kua murua e koe te kino o tau iwi, kua hipokina e koe o ratou hara katoa (Hera.</verse>
        <verse osisID='Ps.85.3'>Kua mutu katoa tou weriweri; kua tahuri ke koe i te aritarita o tou riri.</verse>
        <verse osisID='Ps.85.4'>Whakahokia ake matou, e te Atua o to matou whakaoranga: meinga hoki kia mutu tou riri ki a matou.</verse>
        <verse osisID='Ps.85.5'>E riri ranei koe ki a matou ake ake? E mauahara tonu ranei, ki nga whakatupuranga katoa?</verse>
        <verse osisID='Ps.85.6'>E kore ianei koe e whakahoki ake i a matou ki te ora: kia hari ai tau iwi ki a koe?</verse>
        <verse osisID='Ps.85.7'>E Ihowa, whakakitea mai tau mahi tohu ki a matou: tukua mai ki a matou tau whakaoranga.</verse>
        <verse osisID='Ps.85.8'> Ka whakarongo ahau ki ta te Atua, ki ta Ihowa, e korero ai: no te mea mo te rongo mau ana korero ki tana iwi, ki tana hunga tapu hoki; kaua ia ratou e hoki ki te wairangi.</verse>
        <verse osisID='Ps.85.9'>Ina, he tata tonu tana whakaoranga ki te hunga e wehi ana ki a ia, kia noho ai te kororia ki to tatou whenua.</verse>
        <verse osisID='Ps.85.10'>Kua tutaki te mahi tohu raua ko te pono: kua kihi ki a raua te tika me te rongo mau.</verse>
        <verse osisID='Ps.85.11'>Ka tupu ake te pono i te whenua, a ka titiro iho te tika i te rangi.</verse>
        <verse osisID='Ps.85.12'>Ae, ka homai e Ihowa te pai: a ka tukua mai ona hua e to tatou whenua.</verse>
        <verse osisID='Ps.85.13'>Ka haere te tika i mua i a ia, hei whakatu i a tatou ki te ara o ona hikoinga.</verse>
      </chapter>
      <chapter osisID='Ps.86'>
        <verse osisID='Ps.86.1'> He inoi na Rawiri. Whakatitahatia iho tou taringa, e Ihowa whakahokia mai he kupu ki ahau; he ware hoki ahau, he rawakore.</verse>
        <verse osisID='Ps.86.2'>Tiakina toku wairua: he tapu hoki ahau; mau, e toku Atua, e whakaora tau pononga e whakawhirinaki atu nei ki a koe.</verse>
        <verse osisID='Ps.86.3'>Tohungia ahau, e te Ariki: e karanga nei hoki ahau ki a koe i te ra roa nei.</verse>
        <verse osisID='Ps.86.4'>Whakaharitia te wairua o tau pononga; ka ara atu nei hoki toku wairua, e te Ariki, ki a koe.</verse>
        <verse osisID='Ps.86.5'>He pai hoki koe, e te Ariki, he ngawari: e ranea ana hoki tau mahi tohu ki te hunga katoa e karanga ana ki a koe.</verse>
        <verse osisID='Ps.86.6'>Tahuri mai tou taringa, e Ihowa, ki taku inoi: whakarongo kitoku reo unene.</verse>
        <verse osisID='Ps.86.7'>Ka karanga ahau ki a koe i te ra o toku pouri: e whakahoki kupu mai hoki koe ki ahau.</verse>
        <verse osisID='Ps.86.8'> Kahore he rite mou, e te Ariki, i roto i nga atua: kahore hoki he rite mo au mahi.</verse>
        <verse osisID='Ps.86.9'>Ka haere mai nga iwi katoa i hanga e koe, a ka koropiko ki tou aroaro, e te Ariki; ka whakakororia hoki i tou ingoa.</verse>
        <verse osisID='Ps.86.10'>He nui hoki koe, e mahi ana i nga mea whakamiharo: ko koe anake te Atua.</verse>
        <verse osisID='Ps.86.11'>Whakaakona ahau ki tau ara, e Ihowa; ka haere ahau i runga i tou pono: whakatapatahitia toku ngakau ki te wehi i tou ingoa.</verse>
        <verse osisID='Ps.86.12'>Ka whakamoemiti katoa toku ngakau ki a koe, e te Ariki, e toku Atua: ka whakakororia ano i tou ingoa ake ake.</verse>
        <verse osisID='Ps.86.13'>He nui hoki tau mahi tohu ki ahau: a kua whakaorangia e koe toku wairua i te reinga i raro riro.</verse>
        <verse osisID='Ps.86.14'>E te Atua, kua whakatika ki ahau te hunga whakakake: kua whaia ano toku wairua e te huihuinga o te hunga tutu; kahore hoki koe e waiho i to ratou aroaro.</verse>
        <verse osisID='Ps.86.15'>Ko koe ia, e te Ariki, he Atua atawhai, he tohu tangata: he puhoi ki te riri, e hua ana te mahi tohu me te pono.</verse>
        <verse osisID='Ps.86.16'>Tahuri mai ki ahau, tohungia hoki ahau: homai tou kaha ki tau pononga, whakaorangia te tama a tau pononga wahine.</verse>
        <verse osisID='Ps.86.17'>Whakakitea mai ki ahau he tohu mo te pai: kia kite ai te hunga e kino ana ki ahau, kia whakama ai: nou e Ihowa i awhina i ahau, i whakamarie i ahau.</verse>
      </chapter>
      <chapter osisID='Ps.87'>
        <verse osisID='Ps.87.1'> He himene, he waiata ma nga tama a Koraha. Kei nga maunga tapu tona turanga:</verse>
        <verse osisID='Ps.87.2'>E arohaina rawatia ana e Ihowa nga kuwaha o Hiona i nga nohoanga katoa o Hakopa.</verse>
        <verse osisID='Ps.87.3'>He mea kororia nga mea e korerotia ana mou, e te pa o te Atua. (Hera.</verse>
        <verse osisID='Ps.87.4'> Ka korerotia e ahau a Rahapa raua ko Papurona ki roto i te hunga e matau ana ki ahau: tirohia atu a Pirihitia, a Taira, a Etiopia; i whanau tenei ki reira.</verse>
        <verse osisID='Ps.87.5'>Ae ra ko te kupu tenei mo Hiona, I whanau tenei me tera ki reira: ma te Runga Rawa pu ano ia e whakapumau.</verse>
        <verse osisID='Ps.87.6'>Ka korerotia e Ihowa, ina tuhituhia nga iwi, I whanau tenei ki reira. (Hera.</verse>
        <verse osisID='Ps.87.7'>Na ka mea te hunga waiata, me te hunga kanikani, Kei a koe oku puna katoa.</verse>
      </chapter>
      <chapter osisID='Ps.88'>
        <verse osisID='Ps.88.1'> He waiata, he himene ma nga tama a Koraha. Ki te tino kaiwhakatangi. Maharata Reanoto. He Makiri na Hemana Eterahi. E Ihowa, e te Atua o toku whakaoranga, he tangi taku ki tou aroaro i te ao, i te po.</verse>
        <verse osisID='Ps.88.2'>Kia tae atu taku inoi ki tou aroaro: whakatitahatia mai tou taringa ki taku tangi.</verse>
        <verse osisID='Ps.88.3'>Kua ki hoki toku wairua i te pouri, a e whakatata ana toku ora ki te reinga.</verse>
        <verse osisID='Ps.88.4'>Kua taua tahitia ahau me te hunga e heke ana ki te rua; e rite ana ahau ki te tangata kahore ona awhina!</verse>
        <verse osisID='Ps.88.5'>I maka ki waenga i nga tupapaku, me he tangata i patua e takoto ana i te urupa, kahore nei e maharatia e koe i muri; he mea momotu ke ratou na tou ringa.</verse>
        <verse osisID='Ps.88.6'>Kua whakatakotoria ahau e koe ki te rua i raro riro, ki te pouri, ki nga rire.</verse>
        <verse osisID='Ps.88.7'>E pehia ana ahau e tou riri, e pakia ana hoki e koe ki au ngaru katoa. (Hera.</verse>
        <verse osisID='Ps.88.8'>Kua whakamataratia atu e koe oku hoa kia tawhiti i ahau: kua meinga ahau e koe hei mea whakarihariha ki a ratou: kua uakina mai ahau, a kahore e puta ki waho.</verse>
        <verse osisID='Ps.88.9'>Kua he toku kanohi i te tangihanga: e karanga ana ahau ki a koe, e Ihowa, i nga ra katoa, kua totoro hoki oku ringa ki a koe.</verse>
        <verse osisID='Ps.88.10'> Tera ranei koe e mahi merekara ki nga tupapaku? E ara koia te hunga kua mate ki te whakamoemiti ki a koe? (Hera.</verse>
        <verse osisID='Ps.88.11'>Ka kauwhautia ranei tou aroha i roto i te urupa? tou pono i roto i te ngaromanga?</verse>
        <verse osisID='Ps.88.12'>E matauria koia au mea whakamiharo i roto i te pouri? tou tika i te whenua o te warewaretanga?</verse>
        <verse osisID='Ps.88.13'>Ko ahau ia kua karanga ki a koe, e Ihowa: a i te ata ka tae atu taku inoi ki tou aroaro.</verse>
        <verse osisID='Ps.88.14'>He aha, e Ihowa, i panga ai toku wairua e koe? He aha i huna ai tou mata ki ahau?</verse>
        <verse osisID='Ps.88.15'>No toku tamarikitanga ake ano i pakia ai ahau, i whakahemohemo ai: i ahau e pehia ana e au whakawehi, ka pororaru noa iho.</verse>
        <verse osisID='Ps.88.16'>I tika tou riri nui ma runga i ahau; kua haukotia ahau e au mea whakawehi.</verse>
        <verse osisID='Ps.88.17'>Ano he wai ratou ki te karapoti i ahau i te ra roa nei; hui tahi ratou ki te taiawhio i ahau.</verse>
        <verse osisID='Ps.88.18'>Kua wehea e koe kia tawhiti atu i ahau te hoa hei aroha mai, me oku hoa ki roto ki te pouri.</verse>
      </chapter>
      <chapter osisID='Ps.89'>
        <verse osisID='Ps.89.1'> He Makiri na Etana Eterahi. Ka waiatatia e ahau nga mahi tohu a Ihowa ake ake: ka whakapuakina e toku mangai tou pono ki nga whakatupuranga katoa.</verse>
        <verse osisID='Ps.89.2'>I mea hoki ahau, Ka hanga ake te mahi tohu mo ake tonu atu: ka whakapumautia e koe tou pono ki nga tino rangi ra ano.</verse>
        <verse osisID='Ps.89.3'>Kua whakarite kawenata ahau ki taku i whiriwhiri ai: kua oati ki taku pononga ki a Rawiri;</verse>
        <verse osisID='Ps.89.4'>Ka pumau i ahau ou uri ake ake: ka hanga tou torona ki nga whakatupuranga katoa. (Hera.</verse>
        <verse osisID='Ps.89.5'> Ka whakamoemiti ano nga rangi, e Ihowa, ki au mahi whakamiharo; ki tou pono hoki i roto i te whakaminenga o te hunga tapu.</verse>
        <verse osisID='Ps.89.6'>Ko wai oti i nga rangi hei rite mo Ihowa? Ko wai i roto i nga tama a te hunga nunui e rite ana ki a Ihowa?</verse>
        <verse osisID='Ps.89.7'>He Atua whakamataku rawa i roto i te whakaminenga o te hunga tapu, e wehingia ana i runga ake i a ratou katoa i tetahi taha, i tetahi taha ona?</verse>
        <verse osisID='Ps.89.8'>E Ihowa, e te Atua o nga mano, ko wai te mea kaha hei rite mou, e IHA? Hei rite ranei mo tou pono i tetahi taha ou, i tetahi taha?</verse>
        <verse osisID='Ps.89.9'>Ko koe te kingi o te huamo o te moana: ka oho ona ngaru, ko koe hei whakamarino.</verse>
        <verse osisID='Ps.89.10'>Mongamonga noa i a koe a Rahapa ano he tangata i patua: marara ana i a koe, i tou ringa kaha ou hoariri.</verse>
        <verse osisID='Ps.89.11'>Nau nga rangi, nau te whenua: te ao me ona mea e hua ana i runga, nau ena i pumau ai.</verse>
        <verse osisID='Ps.89.12'>Ko te raki me te tonga nau ena i hanga: ka hari a Taporo raua ko Heremona ki tou ingoa.</verse>
        <verse osisID='Ps.89.13'>He takakau marohirohi tou: he pakari tou ringa, rewa tonu tou matau ki runga.</verse>
        <verse osisID='Ps.89.14'>Ko te tika me te whakawa te turanga o tou torona: e haere ana te mahi tohu me te pono i mua i tou aroaro.</verse>
        <verse osisID='Ps.89.15'> Ka hari te iwi e mohio ana ki te tangi whakahari: e haere ana ratou, e Ihowa, i te marama o tou mata.</verse>
        <verse osisID='Ps.89.16'>E hari ana ratou ki tou ingoa i te roa o te ra: a ma tou tika ka kake ai ratou.</verse>
        <verse osisID='Ps.89.17'>Ko koe hoki te kororia o to ratou kaha: ma tau manako ano ka ara ai to matou haona.</verse>
        <verse osisID='Ps.89.18'>Na Ihowa hoki to matou whakangungu rakau: a na te Mea Tapu o Iharaira to tatou kingi.</verse>
        <verse osisID='Ps.89.19'> I korero moemoea koe i reira ki tau Mea Tapu, i mea, Kua hoatu e ahau he kaha ki runga ki tetahi marohirohi; kua whakanuia e ahau tetahi i whiriwhiria i roto i te iwi.</verse>
        <verse osisID='Ps.89.20'>Kua kitea e ahau taku pononga, a Rawiri: kua whakawahia ia e ahau ki taku hinu tapu:</verse>
        <verse osisID='Ps.89.21'>Ka u atu toku ringa hei awhina mona: ma toku takakau ano ia e whakakaha.</verse>
        <verse osisID='Ps.89.22'>E kore te hoariri e whai wahi ki a ia: e kore ano hoki te tama a te kino e tukino i a ia.</verse>
        <verse osisID='Ps.89.23'>Maku e tukituki ona hoariri ki tona aroaro: ka whiua e ahau te hunga e kino ana ki a ia.</verse>
        <verse osisID='Ps.89.24'>Otira ka mau ki a ia toku pono me taku mahi tohu: a ma toku ingoa ka ara ai tona haona.</verse>
        <verse osisID='Ps.89.25'>Maku ano tona ringa ka pa ai ki te moana: tona matau ki nga awa.</verse>
        <verse osisID='Ps.89.26'>Ka karanga ia ki ahau, Ko koe toku Papa, toku Atua, te kohatu o toku whakaoranga.</verse>
        <verse osisID='Ps.89.27'>Ka waiho ano ia hei matamua maku ki runga ake i nga kingi o te whenua.</verse>
        <verse osisID='Ps.89.28'>Ka rongoatia e ahau taku mahi tohu mona ake tonu atu: ka mau tonu taku kawenata ki a ia.</verse>
        <verse osisID='Ps.89.29'>Ka meinga hoki e ahau ona uri kia mau tonu ake ake, tona torona ano ko nga ra o te rangi.</verse>
        <verse osisID='Ps.89.30'>Ki te whakarerea e ana tamariki taku ture, a kahore e haere i aku whakaritenga;</verse>
        <verse osisID='Ps.89.31'>Ki te takahi ratou i aku tikanga; a kahore e pupuri i aku whakahau;</verse>
        <verse osisID='Ps.89.32'>Katahi ka whaia ta ratou mahi tutu e taku rakau, o ratou kino e te whiu.</verse>
        <verse osisID='Ps.89.33'>Otira e kore e tangohia rawatia e ahau taku mahi tohu i a ia, e tuku ranei i toku pono kia he.</verse>
        <verse osisID='Ps.89.34'>E kore taku kawenata e takahia e ahau, e kore ano e whakarereketia te mea i puta i oku ngutu.</verse>
        <verse osisID='Ps.89.35'>Kotahi aku oatitanga i toku tapu; e kore ahau e teka ki a Rawiri.</verse>
        <verse osisID='Ps.89.36'>Ka mau tonu tona uri ake ake; a ka rite tona torona ki te ra i toku aroaro.</verse>
        <verse osisID='Ps.89.37'>Ka rite tona pumau ki to te marama ake ake: hei kaiwhakaatu pono ano i runga i te rangi. (Hera.</verse>
        <verse osisID='Ps.89.38'> Na kua panga nei koe, kua whakarihariha, kua riri ki tau i whakawahi ai.</verse>
        <verse osisID='Ps.89.39'>Kua weriweri koe ki te kawenata ki tau pononga: kua whakanoaia e koe tona karauna, taka noa ki te whenua.</verse>
        <verse osisID='Ps.89.40'>Kua pakaruhia e koe ona taiepa katoa; whakamotitia iho e koe ona pa kaha.</verse>
        <verse osisID='Ps.89.41'>E pahua ana i a ia nga tangata katoa e tika ana i te ara: he tawainga ia na ona hoa tata.</verse>
        <verse osisID='Ps.89.42'>Kua whakarewaina e koe te ringa matau o ona hoa whawhai: kua meinga e koe kia hari ona hoa whawhai katoa.</verse>
        <verse osisID='Ps.89.43'>Ae, e ngore ana i a koe te mata o tana hoari: kihai ano koe i tautoko i a ia ki te tatauranga.</verse>
        <verse osisID='Ps.89.44'>Kua whakamutua e koe tona kororia, kua maka tona torona ki raro ki te whenua.</verse>
        <verse osisID='Ps.89.45'>Kua poroa e koe nga ra o tona taitamarikitanga: kua hipokina ia e koe ki te whakama. (Hera.</verse>
        <verse osisID='Ps.89.46'>Kia pehea te roa, e Ihowa, e whakangaro ai koe i a koe, ake tonu atu? Kia pehea te roa e toro ana tou riri ano he ahi?</verse>
        <verse osisID='Ps.89.47'>Kia mahara ki te poto rawa o toku taima: he aha i hanga ai e koe nga tangata katoa hei kore noa iho?</verse>
        <verse osisID='Ps.89.48'>Ko wai tena tangata e ora nei, a e kore e kite i te mate? E mawhiti koia i a ia tona wairua i te kaha o te reinga? (Hera.</verse>
        <verse osisID='Ps.89.49'>E te Ariki, kei hea au arohatanga o mua i oatitia ai e koe ki a Rawiri i runga i tou pono?</verse>
        <verse osisID='Ps.89.50'>Maharatia, e te Ariki, te tawai ki au pononga; e mau nei ki toku uma te tawai a nga iwi nunui katoa:</verse>
        <verse osisID='Ps.89.51'>Te tawai a ou hoariri, e Ihowa, ta ratou tawai nei ki nga hikoinga o tau i whakawahi ai.</verse>
        <verse osisID='Ps.89.52'>Kia whakapaingia a Ihowa ake ake. Amine, ae Amine.</verse>
      </chapter>
      <chapter osisID='Ps.90'>
        <verse osisID='Ps.90.1'> He inoi na Mohi, na te tangata a te Atua. E te Ariki, ko koe to matou nohoanga i nga whakatupuranga katoa.</verse>
        <verse osisID='Ps.90.2'>Kahore ano i whanau noa nga maunga, kahore i hanga e koe te whenua me te ao, ko koe te Atua no tua whakarere a ake tonu atu.</verse>
        <verse osisID='Ps.90.3'>E whakahokia ana e koe te tangata kia mongamonga noa, a e mea ana, E hoki, e nga tama a te tangata.</verse>
        <verse osisID='Ps.90.4'>Ki tau titiro hoki, he rite nga tau kotahi mano ki te ra onanahi, kua pahure atu nei, ki te mataaratanga hoki i te po.</verse>
        <verse osisID='Ps.90.5'>Me te mea na te waipuke tau kahakinga i a ratou; he moe ratou: i te ata ano he tarutaru e tupu ana.</verse>
        <verse osisID='Ps.90.6'>I te ata e tupu ana, e pihi ana: i te ahiahi kua kotia, kua maroke.</verse>
        <verse osisID='Ps.90.7'> Kua hemo nei hoki matou i tou riri: ka ohorere hoki i tou aritatanga.</verse>
        <verse osisID='Ps.90.8'>Kua maka e koe o matou kino ki tou aroaro, o matou mea huna ki te marama o tou mata.</verse>
        <verse osisID='Ps.90.9'>Ka pau o matou ra katoa, me te riri ano koe: hemo ake o matou tau ano he korero e korerotia ana.</verse>
        <verse osisID='Ps.90.10'>Ko nga ra o o matou tau e whitu tekau tau; a ki te whai kaha, ka waru tekau tau; heoi he mahi mauiui, he pouri to ratou kaha; ka hohoro hoki te hatepea atu, a ka rere atu matou.</verse>
        <verse osisID='Ps.90.11'>Ko wai te matau ana ki te kaha o tou riri? Rite pu ki te wehi ki a koe tou riri.</verse>
        <verse osisID='Ps.90.12'> Akona matou ki te tatau i o matou ra, kia anga ai te ngakau ki te whakaaro.</verse>
        <verse osisID='Ps.90.13'>Hoki mai, e Ihowa, kia pehea ake te roa? A kia puta ke he whakaaro mou ki au pononga.</verse>
        <verse osisID='Ps.90.14'>Kia na matou i te ata i tau mahi tohu: kia hari ai matou, kia koa ai, i o matou ra katoa.</verse>
        <verse osisID='Ps.90.15'>Whakaharitia matou, kia rite ki nga ra i whakawhiua ai matou e koe, ki nga tau i kite ai matou i te kino.</verse>
        <verse osisID='Ps.90.16'>Kia puta mai tau mahi ki au pononga, me tou kororia ki a ratou tamariki.</verse>
        <verse osisID='Ps.90.17'>A hei runga i a matou te ataahua o Ihowa, o to matou Atua: whakapumautia ano ki a matou te mahi a o matou ringa, ae ra, te mahi a o matou ringa, whakapumautia e koe.</verse>
      </chapter>
      <chapter osisID='Ps.91'>
        <verse osisID='Ps.91.1'> Ko te tangata kei te wahi ngaro o te Runga Rawa tona kainga, ka noho ia i raro i te taumarumarutanga o te Kaha Rawa.</verse>
        <verse osisID='Ps.91.2'>Ka kiia e ahau a Ihowa, Ko ia toku piringa, toku pa, toku Atua, ka whakawhirinaki ahau ki a ia.</verse>
        <verse osisID='Ps.91.3'>Mana hoki koe e whakaora i te mahanga a te kaihopu manu, i te mate nanakia.</verse>
        <verse osisID='Ps.91.4'>Ka hipokina koe e ia ki ona hou, a ka piri koe ki raro i ona pakau: ko tona pono hei whakangungu rakau, hei puapua mou.</verse>
        <verse osisID='Ps.91.5'>E kore koe e wehi i te mea whakamataku i te po: i te pere e rere ana i te awatea.</verse>
        <verse osisID='Ps.91.6'>I te mate uruta e rere ana i te pouri: i te whakangaromanga e whakangaro ana i te poutumarotanga.</verse>
        <verse osisID='Ps.91.7'>He mano te hinga ki tou taha, tekau hoki nga mano ki tou matau; otiia e kore e tata ki a koe.</verse>
        <verse osisID='Ps.91.8'>Ka titiro kau ou kanohi, ka matakitaki ki te utu mo te hunga kino.</verse>
        <verse osisID='Ps.91.9'> Ko koe hoki, e Ihowa, toku piranga! kua waiho e koe te Runga Rawa hei nohoanga mou:</verse>
        <verse osisID='Ps.91.10'>Kahore he kino e pa ki a koe, kahore ano he whiu e tata ki tou teneti.</verse>
        <verse osisID='Ps.91.11'>Ka korerotia iho hoki koe e ia ki ana anahera kia tiakina koe i ou ara katoa.</verse>
        <verse osisID='Ps.91.12'>Ma ratou koe e hiki ake ki o ratou ringa, kei tutuki tou waewae ki te kohatu.</verse>
        <verse osisID='Ps.91.13'>Ka haere koe i runga i te raiona, i te neke: ka takahia e koe ki raro te kuao raiona me te nakahi.</verse>
        <verse osisID='Ps.91.14'>Ka whakaora ahau i a ia, mona i aroha ki ahau; maku ia e whakateitei ake, mona i matau ki toku ingoa.</verse>
        <verse osisID='Ps.91.15'>Ka karanga ia ki ahau, a ka whakahoki kupu ahau ki a ia: ka tata ahau ki a ia i te wa o te he; maku ia e whakaora, maku ano ia e whakahonore.</verse>
        <verse osisID='Ps.91.16'>Ka whakaroaina e ahau ona ra, a na noa ia: ka whakakitea hoki taku whakaoranga ki a ia.</verse>
      </chapter>
      <chapter osisID='Ps.92'>
        <verse osisID='Ps.92.1'> He himene, he waiata mo te ra Hapati. He mea pai te whakawhetai ki a Ihowa, te himene atu ki tou ingoa, e te Runga Rawa:</verse>
        <verse osisID='Ps.92.2'>Te whakakite i tou atawhai i te ata, i tou pono i nga po katoa;</verse>
        <verse osisID='Ps.92.3'>I runga i te aho tekau, i te hatere; i te tangi huatau a te hapa.</verse>
        <verse osisID='Ps.92.4'>Nau hoki ahau, e Ihowa, i whakahari ki tau mahi: ka whakamanamana ahau ki nga meatanga a ou ringa.</verse>
        <verse osisID='Ps.92.5'>Ano te nui o au mahi, e Ihowa! hohonu rawa ou whakaaro.</verse>
        <verse osisID='Ps.92.6'>Ko te tangata poauau, kahore ia e matau; kahore hoki tenei e mohiotia e te kuware.</verse>
        <verse osisID='Ps.92.7'> Kia pihi ake nga whakaarokore ano he tarutaru, a kia tupu nga kaimahi katoa i te kino; he ngaromanga tena no ratou ake ake;</verse>
        <verse osisID='Ps.92.8'>Ko koe ia, e Ihowa, kei runga rawa ake ake.</verse>
        <verse osisID='Ps.92.9'>Na, ko ou hoa whawhai, e Ihowa, na, ko ou hoa whawhai, ka ngaro; ka marara katoa nga kaimahi i te kino.</verse>
        <verse osisID='Ps.92.10'>Otira ka ara i a koe toku haona, ka pera i to te kau maka: ka whakawahia ahau ki te hinu hou.</verse>
        <verse osisID='Ps.92.11'>Ka kite hoki toku kanohi i taku i hiahia ai ki runga ki oku hoariri, ka rongo oku taringa i taku i hiahia ai o te hunga kino e whakatika ana mai ki ahau.</verse>
        <verse osisID='Ps.92.12'>Ka rite te tupu o te tangata tika ki to te nikau; ka rite tona nui ki to te hita i Repanona.</verse>
        <verse osisID='Ps.92.13'>Ko te hunga i whakatokia ki te whare o Ihowa ka tupu ki nga marae o to tatou Atua.</verse>
        <verse osisID='Ps.92.14'>Ka whai hua tonu ratou ua hina: ki tonu i te wai, matomato tonu;</verse>
        <verse osisID='Ps.92.15'>Hei whakakite i te tika o Ihowa: ko ia toku kohatu, kahore hoki ona he.</verse>
      </chapter>
      <chapter osisID='Ps.93'>
        <verse osisID='Ps.93.1'> E kingi ana a Ihowa; he kororia tona kakahu; he kakahu to Ihowa, he mea whitiki ia ki te kaha: kua u hoki te ao, te taea te nekeneke.</verse>
        <verse osisID='Ps.93.2'>No mua iho tou torona i whakapumautia ai: nonamata riro koe.</verse>
        <verse osisID='Ps.93.3'>Ko nga roma, e Ihowa, kua ara, nga roma nei, kua ara to ratou reo; ka ara nga ngaru o nga roma.</verse>
        <verse osisID='Ps.93.4'>I runga ake i nga reo o nga wai maha, i nga tuatea nunui o te moana, ko Ihowa i runga, te mea kaha.</verse>
        <verse osisID='Ps.93.5'>Pono atu au whakaaturanga: he huatau te tapu mo tou whare, e Ihowa, mo ake tonu atu.</verse>
      </chapter>
      <chapter osisID='Ps.94'>
        <verse osisID='Ps.94.1'> E Ihowa, e te Atua, e te Kairapu utu; e te Atua, e te Kairapu utu, tiaho mai.</verse>
        <verse osisID='Ps.94.2'>E ara, e te Kaiwhakawa o te whenua: hoatu te utu e rite ana ki te hunga whakakake.</verse>
        <verse osisID='Ps.94.3'>Kia pehea te roa, e Ihowa, o te hunga kino nei, kia pehea te roa o te hunga kino e whakamanamana ana?</verse>
        <verse osisID='Ps.94.4'>Kei te korero whakatu ratou, kei te korero whakahi: kei te korero whakapehapeha ki a ratou nga kaimahi katoa i te kino.</verse>
        <verse osisID='Ps.94.5'>Mongamonga noa tau iwi i a ratou, e Ihowa: e tukinotia ana e ratou tou kainga tupu.</verse>
        <verse osisID='Ps.94.6'>E patua ana e ratou te pouaru, te manene: e kohuru ana i te pani.</verse>
        <verse osisID='Ps.94.7'>A e mea ana, E kore a Ihowa e kite; e kore e maharatia e te Atua o Hakopa.</verse>
        <verse osisID='Ps.94.8'>Kia matau, e nga poauau o te iwi: a hea ano koutou whai mahara ai, e nga kuware?</verse>
        <verse osisID='Ps.94.9'>Ko te kaiwhakato o te taringa, e kore ranei ia e rongo? Ko te kaihanga o te kanohi, e kore ianei ia e kite?</verse>
        <verse osisID='Ps.94.10'>Ko te kaipapaki o nga iwi e kore ranei ia e papaki, ara ko te kaiwhakaako nei i te tangata kia mohio?</verse>
        <verse osisID='Ps.94.11'>E matau ana a Ihowa ki nga whakaaro o te tangata, he mea teka noa.</verse>
        <verse osisID='Ps.94.12'> Ka hari te tangata e pakia ana e koe, e Ihowa: e whakaakona ana i roto i tau ture;</verse>
        <verse osisID='Ps.94.13'>Kia marie ai tona ngakau i a koe i nga ra o te he, a keria noatia iho te poka mo te tangata kino.</verse>
        <verse osisID='Ps.94.14'>E kore hoki a Ihowa e panga i tana iwi, e kore ano e whakarere i tona kainga tupu.</verse>
        <verse osisID='Ps.94.15'>Engari e hoki te whakawa ki te tika: a e arumia e nga tangata ngakau tika katoa.</verse>
        <verse osisID='Ps.94.16'>Ko wai toku hei whakatika ake ki te hunga kino? Ko wai toku hei tu ake ki nga kaimahi i te hara?</verse>
        <verse osisID='Ps.94.17'>Mehemea kaua a Ihowa hei awhina moku, penei kua noho kupukore noa atu toku wairua.</verse>
        <verse osisID='Ps.94.18'>I taku meatanga, Ka paheke toku waewae; na tau mahi tohu, e Ihowa, ahau i tautoko ake.</verse>
        <verse osisID='Ps.94.19'>I oku whakaaronga maha i roto i toku ngakau ko au whakamarie toku oranga ngakau.</verse>
        <verse osisID='Ps.94.20'>Tera ranei e whakahoa ki a koe te torona o te kino, e whakatakoto nei i te mahi nanakia hei ture?</verse>
        <verse osisID='Ps.94.21'>Kei te whakahuihui ratou ki te poke i te wairua o te tangata tika, e mea ana kia heke te toto harakore.</verse>
        <verse osisID='Ps.94.22'>Ko Ihowa ia toku pa teko: ko toku Atua hei kohatu piringa moku.</verse>
        <verse osisID='Ps.94.23'>A nana i whakahoki to ratou kino ki runga ki a ratou, a tera ia e whakangaro i a ratou i roto i o ratou kino: ma Ihowa, ma to tatou Atua ratou e whakangaro.</verse>
      </chapter>
      <chapter osisID='Ps.95'>
        <verse osisID='Ps.95.1'> Tena, kia waiata tatou ki a Ihowa: kia hari te hamama ki te kamaka o to tatou whakaoranga.</verse>
        <verse osisID='Ps.95.2'>Kia haere tatou me te whakawhetai atu ki tona aroaro: kia ngahau hoki a tatou himene ki a ia.</verse>
        <verse osisID='Ps.95.3'>No te mea he Atua nui hoki a Ihowa, he Kingi nui i nga atua katoa.</verse>
        <verse osisID='Ps.95.4'>Kei tona ringa nga wahi hohonu o te whenua: a nana nga maunga teitei.</verse>
        <verse osisID='Ps.95.5'>Nana te moana, nana ano i hanga, a na ona ringa i whai ahua ai te whenua maroke.</verse>
        <verse osisID='Ps.95.6'>Haere mai tatou, kia koropiko, kia tuohu: kia tukua nga turi ki te aroaro o Ihowa, o to tatou Kaihanga.</verse>
        <verse osisID='Ps.95.7'> Ko ia hoki to tatou Atua; ko tatou tana iwi e hepara ai, nga hipi a tona ringa. Ki te rongo koutou ki tona reo aianei.</verse>
        <verse osisID='Ps.95.8'>Kaua e whakapakeketia o koutou ngakau: kei pera me o te whakatoinga, me o te ra o te whakamatautauranga i te koraha;</verse>
        <verse osisID='Ps.95.9'>I ahau i whakamatautauria e o koutou matua, i ata mohiotia, i to ratou kitenga ano hoki i aku mahi.</verse>
        <verse osisID='Ps.95.10'>E wha tekau nga tau i hoha ai ahau ki tenei whakatupuranga, na ka mea ahau; He iwi ngakau kotiti ke ratou, kahore hoki ratou e mohio ki aku ara.</verse>
        <verse osisID='Ps.95.11'>Na reira i riri ai ahau, i oati ai hoki; e kore ratou e tae ki toku okiokinga.</verse>
      </chapter>
      <chapter osisID='Ps.96'>
        <verse osisID='Ps.96.1'> Waiatatia he waiata hou ki a Ihowa: waiata, e te whenua katoa, ki a Ihowa.</verse>
        <verse osisID='Ps.96.2'>Waiata ki a Ihowa, whakapaingia tona ingoa: whakakitea tana whakaoranga i tenei ra, i tenei ra.</verse>
        <verse osisID='Ps.96.3'>Whakapuakina tona kororia i waenganui i nga tauiwi, ana mahi whakamiharo i waenganui i nga iwi katoa.</verse>
        <verse osisID='Ps.96.4'>He nui hoki a Ihowa, he tika ano kia nui te whakamoemiti ki a ia: kia wehingia nuitia ai i nga atua katoa.</verse>
        <verse osisID='Ps.96.5'>He whakapakoko hoki nga atua katoa o nga iwi: na Ihowa ia i hanga nga rangi.</verse>
        <verse osisID='Ps.96.6'>He honore, he kororia kei tona aroaro: kei tona wahi tapu te kaha me te ataahua.</verse>
        <verse osisID='Ps.96.7'>Waiho atu i a Ihowa, e nga hapu katoa o nga iwi: waiho atu i a Ihowa te kororia me te kaha.</verse>
        <verse osisID='Ps.96.8'>Waiho atu i a Ihowa te kororia e tika ana mo tona ingoa: maua mai he whakahere, haere mai hoki ki ona marae.</verse>
        <verse osisID='Ps.96.9'>Koropiko ki a Ihowa i roto i te ataahua o te tapu: kia wehi ra ki tona aroaro, e te whenua katoa.</verse>
        <verse osisID='Ps.96.10'> Mea atu i waenganui o nga tauiwi, E kingi ana a Ihowa: ka u te whenua, te taea te whakangaueue; ka tika ana whakawa mo nga iwi.</verse>
        <verse osisID='Ps.96.11'>Kia hari nga rangi, kia koa te whenua, kia haruru te moana, me nga mea e hua ana i roto.</verse>
        <verse osisID='Ps.96.12'>Kia hari te mara, me nga mea katoa i runga: ko reira ano koa ai nga rakau katoa o te ngahere;</verse>
        <verse osisID='Ps.96.13'>Ki te aroaro o Ihowa, e haere mai ana hoki ia; e haere mai ana ia ki te whakawa mo te whenua: ka whakawa ia mo te ao i runga i te tika, mo nga iwi hoki i runga i tona pono.</verse>
      </chapter>
      <chapter osisID='Ps.97'>
        <verse osisID='Ps.97.1'> Ko Ihowa te Kingi, kia hari te whenua, kia koa nga tini moutere.</verse>
        <verse osisID='Ps.97.2'>Ko te kapua me te pouri kei ona taha katoa: ko te tika, ko te whakawa, te turanga o tona torona.</verse>
        <verse osisID='Ps.97.3'>He kapura e haere ana i mua i a ia, a pau ake ona hoariri a taka noa.</verse>
        <verse osisID='Ps.97.4'>Marama tonu te ao i ana uira: i kite te whenua, a wiri ana.</verse>
        <verse osisID='Ps.97.5'>Rewa noa nga maunga, ano he ware pi, i te aroaro o Ihowa, i te aroaro o te Ariki o te whenua katoa.</verse>
        <verse osisID='Ps.97.6'>E whakapuakina ana e nga rangi tona tika: a e kitea ana e nga iwi katoa tona kororia.</verse>
        <verse osisID='Ps.97.7'>Kia whakama katoa te hunga e mahi ana ki nga whakapakoko, e whakamanamana ana ki nga atua horihori: koropiko ki a ia, e nga atua katoa.</verse>
        <verse osisID='Ps.97.8'> I rongo a Hiona, a koa ana: whakamanamana ana nga tamahine o Hura, e Ihowa, ki au whakaritenga.</verse>
        <verse osisID='Ps.97.9'>Ko koe hoki, e Ihowa, kei runga noa ake i te whenua katoa: kua whakanuia koe ki runga noa ake i nga atua katoa.</verse>
        <verse osisID='Ps.97.10'>E te hunga e aroha ana ki a Ihowa, e kino ki te he: e tiakina ana e ia nga wairua o tana hunga tapu; e whakaorangia ana ratou e ia i nga ringa o te hunga kino.</verse>
        <verse osisID='Ps.97.11'>Kua oti te marama te whakato mo te hunga tika: me te koa mo te hunga ngakau tapatahi.</verse>
        <verse osisID='Ps.97.12'>Kia hari ki a Ihowa, e te hunga tika: whakamoemiti ki tona ingoa tapu.</verse>
      </chapter>
      <chapter osisID='Ps.98'>
        <verse osisID='Ps.98.1'> He himene. Waiatatia ki a Ihowa he waiata hou; he mahi whakamiharo hoki ana: na tona ringa matau, na tona ringa tapu, i taea ai e ia te whakaora.</verse>
        <verse osisID='Ps.98.2'>Kua whakakitea e Ihowa tana whakaoranga, kua whakapuakina e ia tona tika ki te aroaro o nga tauiwi.</verse>
        <verse osisID='Ps.98.3'>Kua mahara ia ki tana mahi tohu, ki tona pono ki te whare o Iharaira; a kua kite nga pito katoa o te whenua i te whakaoranga a to tatou Atua.</verse>
        <verse osisID='Ps.98.4'> Kia hari te hamama, e te whenua katoa, ki a Ihowa: hamama, kia hari, ae ra, himene atu.</verse>
        <verse osisID='Ps.98.5'>Himene ki a Ihowa i runga i te hapa; i runga i te hapa, me te himene ano te reo.</verse>
        <verse osisID='Ps.98.6'>I runga i te tetere, i te tangi ano o te koronete: kia hari te hamama ki te aroaro o Ihowa, o te Kingi.</verse>
        <verse osisID='Ps.98.7'>Kia haruru te moana me nga mea e hua ana i roto, te ao me ona tangata e noho ana i runga.</verse>
        <verse osisID='Ps.98.8'>Kia papaki nga ringa o nga roma, kia hari tahi nga pukepuke.</verse>
        <verse osisID='Ps.98.9'>Ki te aroaro o Ihowa: e haere mai ana hoki ia ki te whakawa mo te whenua: ka whakawa ia mo te ao i runga i te tika, mo nga iwi hoki i runga i te pono.</verse>
      </chapter>
      <chapter osisID='Ps.99'>
        <verse osisID='Ps.99.1'> Ko Ihowa te Kingi; kia wiri nga iwi: e noho ana ia i waenganui i nga kerupima; kia ngaueue te whenua.</verse>
        <verse osisID='Ps.99.2'>He nui a Ihowa i Hiona: kei runga ake ia i nga iwi katoa.</verse>
        <verse osisID='Ps.99.3'>Kia whakamoemiti ratou ki tou ingoa nui, whakamataku; he tapu ia.</verse>
        <verse osisID='Ps.99.4'>E matenui ana hoki te kaha o te kingi ki te whakawa tika; ko koe hei whakapumau i te pono: he whakawa tika, he hekore tau mahi i roto i a Hakopa.</verse>
        <verse osisID='Ps.99.5'>Whakanuia a Ihowa, to tatou Atua: koropiko ki tona turanga waewae; he tapu ia.</verse>
        <verse osisID='Ps.99.6'> Ko Mohi raua ko Arona i roto i ana tohunga, me Hamuera i roto i te hunga e karanga ana ki tona ingoa: i karanga ratou ki a Ihowa, a whakahoki kupu ana mai ia ki a ratou.</verse>
        <verse osisID='Ps.99.7'>I korero ia ki a ratou i roto i te pou kapua: i pupuri ratou i ana whakaaturanga, i te tikanga i whakatakotoria e ia ki a ratou.</verse>
        <verse osisID='Ps.99.8'>E Ihowa, e to matou Atua, i whakahoki kupu koe ki a ratou: he Atua tohu koe i a ratou, otiia i rapu utu ano koe mo a ratou mahi.</verse>
        <verse osisID='Ps.99.9'>Whakanuia a Ihowa, to tatou Atua, koropiko atu i tona maunga tapu: he tapu hoki a Ihowa, to tatou Atua.</verse>
      </chapter>
      <chapter osisID='Ps.100'>
        <verse osisID='Ps.100.1'> He himene whakamoemiti. Kia hari te hamama ki a Ihowa, e nga whenua katoa:</verse>
        <verse osisID='Ps.100.2'>Mahi atu ki a Ihowa i runga i te koa, waiata haere ki tona aroaro.</verse>
        <verse osisID='Ps.100.3'>Kia matau ki a Ihowa, ko ia te Atua: nana tatou i hanga, ehara hoki i a tatou: ko tana iwi tatou, ko ana hipi e hepara ai.</verse>
        <verse osisID='Ps.100.4'>Tomokia ona tatau i runga i te whakawhetai, ona marae i runga i te whakamoemiti: whakawhetai atu ki a ia, whakapaingia tona ingoa.</verse>
        <verse osisID='Ps.100.5'>He pai hoki a Ihowa, pumau tonu tana mahi tohu: a kei tena whakatupuranga, kei tena whakatupuranga, tona pono.</verse>
      </chapter>
      <chapter osisID='Ps.101'>
        <verse osisID='Ps.101.1'> He himene na Rawiri. Ka waiatatia e ahau te mahi tohu me te whakawa tika: ka himene atu ahau ki a koe, e Ihowa.</verse>
        <verse osisID='Ps.101.2'>Ka ata whakahaere ahau i ahau i runga i te ara tika. A hea koe haere mai ai ki ahau? Ka haereere ahau i roto i toku whare i runga i te ngakau tapatahi.</verse>
        <verse osisID='Ps.101.3'>E kore te mea tutua e waiho e ahau i mua i oku kanohi; e kino ana ahau ki te mahi a te hunga peka ke: e kore e piri ki ahau.</verse>
        <verse osisID='Ps.101.4'>Ka mawehe atu i ahau te ngakau parori ke: e kore ahau e mohio ki te mea kino.</verse>
        <verse osisID='Ps.101.5'>Ko te tangata e ngautuara puku ana ki tona hoa ka whakangaromia e ahau: e kore ahau e aro ki te tangata kanohi whakakake, ki te tangata ngakau whakapakari.</verse>
        <verse osisID='Ps.101.6'>Kei runga i nga mea pono o te whenua oku kanohi, kia noho ai ratou ki ahau: ko te tangata e haere ana i te ara tika, ka mahi tena ki ahau.</verse>
        <verse osisID='Ps.101.7'>E kore e noho ki toku whare te kaimahi i te hianga: e kore e tu ki toku aroaro te tangata korero teka.</verse>
        <verse osisID='Ps.101.8'>I tenei ata, i tenei ata, ka whakangaromia e ahau nga tangata kikino katoa o te whenua: kia hatepea atu ai i te pa o te Atua te hunga katoa e mahi ana i te kino.</verse>
      </chapter>
      <chapter osisID='Ps.102'>
        <verse osisID='Ps.102.1'> He inoi na te ngakau mamae, i a ia e pehia ana, a maringi a wai ana tana tangi ki te aroaro o Ihowa. Whakarongo ki taku inoi, e Ihowa, kia puta atu taku tangi ki a koe.</verse>
        <verse osisID='Ps.102.2'>Kaua e huna tou mata ki ahau i te ra e pouri ai ahau; whakatitahatia mai tou taringa ki ahau: hohoro te whakahoki kupu mai ki ahau i te ra e karanga ai ahau.</verse>
        <verse osisID='Ps.102.3'>Ka memeha hoki oku ra ano he paoa: ka kaia oku wheua ano he motumotu.</verse>
        <verse osisID='Ps.102.4'>Kua pakia toku ngakau, kua memenge, ano he tarutaru; i wareware ai ahau ki te kai i taku taro.</verse>
        <verse osisID='Ps.102.5'>Piri tonu oku iwi ki toku kiri i toku reo aue.</verse>
        <verse osisID='Ps.102.6'>He rite ahau ki te matuku i te koraha, ki te koukou i te wahi mokemoke.</verse>
        <verse osisID='Ps.102.7'>Mataara tonu ahau; toku rite kei te pihoihoi mokemoke i runga i te tuanui.</verse>
        <verse osisID='Ps.102.8'>E tawai ana oku hoariri ki ahau i te ra roa; ko te hunga e porangirangi ana mai ki ahau, ko ahau ta ratou oati.</verse>
        <verse osisID='Ps.102.9'>Kainga ana e ahau te pungarehu ano he taro: whakananua iho toku wai inu ki te roimata.</verse>
        <verse osisID='Ps.102.10'>I tou riri hoki, i tou weriweri; nau hoki ahau i hapai ake, a taia atu ano ahau e koe.</verse>
        <verse osisID='Ps.102.11'>He rite oku ra ki te atarangi e whakawairua kau ana: a kua memenge ahau ano he tarutaru.</verse>
        <verse osisID='Ps.102.12'> Ko koe ia, e Ihowa, ka mau tonu ake ake, ka maharatia ano koe e nga whakatupuranga katoa.</verse>
        <verse osisID='Ps.102.13'>Tera koe e whakatika, e aroha ki a Hiona; kua taka mai hoki te wa, ae ra, te tino wa, hei atawhainga i a ia.</verse>
        <verse osisID='Ps.102.14'>E manakohia ana hoki e au pononga ona kohatu, e awangawanga ana ki tona puehu.</verse>
        <verse osisID='Ps.102.15'>Penei ka wehingia te ingoa o Ihowa e nga tauiwi, tou kororia hoki e nga kingi katoa o te whenua.</verse>
        <verse osisID='Ps.102.16'>Na Ihowa hoki i hanga a Hiona, kua kitea ia i tona kororia.</verse>
        <verse osisID='Ps.102.17'>Kua tahuri ia ki te inoi a te rawakore: kihai i whakahawea ki ta ratou inoi.</verse>
        <verse osisID='Ps.102.18'>Ka tuhituhia tenei mo to muri whakatupuranga: a ka whakamoemiti ki a Ihowa te iwi meake hanga.</verse>
        <verse osisID='Ps.102.19'>Mona i titiro iho i te tiketike o tona wahi tapu: i titiro iho a Ihowa i te rangi ki te whenua;</verse>
        <verse osisID='Ps.102.20'>Ki te whakarongo ki te aue a te herehere, ki te wewete i te hunga kua motuhia mo te mate;</verse>
        <verse osisID='Ps.102.21'>Kia whakapuakina ai te ingo o Ihowa i Hiona, me te whakamoemiti ki a ia i Hiruharama;</verse>
        <verse osisID='Ps.102.22'>I te huihuinga o nga iwi, o nga kingitanga, ki te mahi ki a Ihowa.</verse>
        <verse osisID='Ps.102.23'> Whakangoikoretia iho e ia toku kaha i te ara: kua torutoru i a ia oku ra.</verse>
        <verse osisID='Ps.102.24'>I mea ahau, E toku Atua, kaua ahau e tangohia i waenganui o oku ra: kei nga whakatupuranga katoa ou tau.</verse>
        <verse osisID='Ps.102.25'>Nonamata te whenua i whakaturia ai e koe, a he mahi nga rangi na ou ringa.</verse>
        <verse osisID='Ps.102.26'>Ko era e hemo atu, ko koe ia e mau tonu: ae ra, ka tawhitotia katoatia me he weweru; ka whakaputaia ketia ratou e koe ano he kakahu, a ka whakaputaia ketia.</verse>
        <verse osisID='Ps.102.27'>Ko koe ia, ko koe tonu, kahore hoki he mutunga o ou tau.</verse>
        <verse osisID='Ps.102.28'>Ka whai nohoanga nga tama a au pononga, ka pumau o ratou uri ki tou aroaro.</verse>
      </chapter>
      <chapter osisID='Ps.103'>
        <verse osisID='Ps.103.1'> Na Rawiri. Whakapaingia a Ihowa, e toku wairua; e nga mea katoa i roto i ahau, whakapaingia tona ingoa tapu.</verse>
        <verse osisID='Ps.103.2'>Whakapaingia a Ihowa, e toku wairua, kei wareware hoki ki ana painga katoa.</verse>
        <verse osisID='Ps.103.3'>Ko ia te muru nei i ou kino katoa; te rongo a nei i ou mate katoa.</verse>
        <verse osisID='Ps.103.4'>Ko ia te hoko nei i tou ora kei ngaro; te karauna nei i a koe ki te atawhai, ki te aroha.</verse>
        <verse osisID='Ps.103.5'>Nana nei i makona ai tou mangai i nga mea papai; i hou ai tou taitamarikitanga, i rite ai ki to te ekara.</verse>
        <verse osisID='Ps.103.6'> Ka puta i a Ihowa nga mahi tika, me te whakawa tika ki te hunga katoa e tukinotia ana.</verse>
        <verse osisID='Ps.103.7'>I whakaakona e ia ana ara ki a Mohi, ana mahi ki nga tama a Iharaira.</verse>
        <verse osisID='Ps.103.8'>Ki tonu a Ihowa i te aroha me te atawhai, he puhoi ki te riri, he nui hoki tana mahi tohu.</verse>
        <verse osisID='Ps.103.9'>E kore ia e whakatupuehupehu tonu, e kore ano e mauahara ake ake.</verse>
        <verse osisID='Ps.103.10'>Kihai i rite ki o tatou hara ana meatanga ki a tatou: kihai ano i rite ki o tatou kino ana utu mai ki a tatou.</verse>
        <verse osisID='Ps.103.11'>He rite hoki ki te rangi e tiketike ake ana i te whenua, pera tonu te nui o tana mahi tohu ki te hunga e wehi ana ki a ia.</verse>
        <verse osisID='Ps.103.12'>Pera i te matara o te rawhiti i te uru, pera tonu tana whakamataratanga atu i a tatou mahi tutu i a tatou.</verse>
        <verse osisID='Ps.103.13'>E aroha ana te matua ki ana tamariki, pera tonu to Ihowa aroha ki te hunga e wehi ana ki a ia.</verse>
        <verse osisID='Ps.103.14'>E matau ana hoki ia ki to tatou ahua, e mahara ana he puehu tatou.</verse>
        <verse osisID='Ps.103.15'>Ko te tangata ia, rite tonu ona ra ki o te tarutaru: kei te puawai o te mara, ko tona ngawhatanga.</verse>
        <verse osisID='Ps.103.16'>E rarungatia ana hoki e te hau, a kua kahore; kahore hoki e mohiotia a muri e tona wahi.</verse>
        <verse osisID='Ps.103.17'>Tena ko te mahi tohu a Ihowa no tua whakarere, a ake tonu ake, ki te hunga e wehi ana ki a ia: tona tika hoki ki nga uri o nga tamariki;</verse>
        <verse osisID='Ps.103.18'>Ki te hunga e pupuri ana i tana kawenata, ki te hunga hoki e mahara ana ki ana ako kia mahia.</verse>
        <verse osisID='Ps.103.19'> Kua oti i a Ihowa tona torona te whakatu ki nga rangi; a e kawanatia ana nga mea katoa e tona kingitanga.</verse>
        <verse osisID='Ps.103.20'>Whakapaingia a Ihowa, e ana anahera, e hira nei te kaha, e whakarite nei i tana kupu, e whakarongo nei ki tona reo ina korero.</verse>
        <verse osisID='Ps.103.21'>Whakapaingia a Ihowa, e ana mano katoa, e ana minita e mahi nei i tana e pai ai.</verse>
        <verse osisID='Ps.103.22'>Whakapaingia a Ihowa, e ana mahi katoa i nga wahi katoa o tona kingitanga: whakapaingia a Ihowa, e toku wairua.</verse>
      </chapter>
      <chapter osisID='Ps.104'>
        <verse osisID='Ps.104.1'> Whakapaingia a Ihowa, e toku wairua. E Ihowa, e toku Atua, he nui rawa koe; he honore, he kororia ou kakahu.</verse>
        <verse osisID='Ps.104.2'>E roropi nei i te marama ki a koe ano he kakahu, e hora nei i nga rangi ano he kakahu tauarai.</verse>
        <verse osisID='Ps.104.3'>E whakanoho nei i nga kurupae o ona ruma ki nga wai: e mea nei i nga kapua hei hariata mona: e haere nei i runga i nga pakau o te hau.</verse>
        <verse osisID='Ps.104.4'>E mea nei i nga hau hei karere mana, i te mura ahi hei kaimahi mana.</verse>
        <verse osisID='Ps.104.5'>Nana nei i whakatu te whenua ki runga ki ona turanga, kei nekenekehia ake ake.</verse>
        <verse osisID='Ps.104.6'>Nau ano i hipoki ki te rire hei kakahu: tu ana nga wai i runga i nga maunga.</verse>
        <verse osisID='Ps.104.7'>Rere ana ratou i tau riri: tahuti tonu atu i te reo o tau whatitiri;</verse>
        <verse osisID='Ps.104.8'>Puke ake ana ra nga maunga, heke iho ana ma nga whawharua ki te wahi i whakaritea e koe mo ratou.</verse>
        <verse osisID='Ps.104.9'>Kua whakatakotoria e koe he rohe kei koni mai ratou, kei hoki mai hei taupoki mo te whenua.</verse>
        <verse osisID='Ps.104.10'> Nana i tono nga puna ki roto ki nga awaawa, e rere nei i waenga o nga puke.</verse>
        <verse osisID='Ps.104.11'>Hei wai mo nga kirehe katoa o te parae: na noa te matewai o nga kaihe mohoao.</verse>
        <verse osisID='Ps.104.12'>Kei reira nga nohoanga o nga manu o te rangi, e korihi nei i roto i nga manga.</verse>
        <verse osisID='Ps.104.13'>He mea whakamakuku nana nga puke i ona ruma: ka makona te whenua i nga hua o au mahi.</verse>
        <verse osisID='Ps.104.14'>Ko ia hei whakatupu i te tarutaru ma te kararehe, i te otaota hei mea ma te tangata; kia whakaputaina ake ai he taro i te whenua;</verse>
        <verse osisID='Ps.104.15'>He waina hei whakahari i te ngakau o te tangata, he hinu e piata ai tona mata, me te taro hei whakakaha i te ngakau o te tangata.</verse>
        <verse osisID='Ps.104.16'>Ki tonu i te wai nga rakau a Ihowa, nga hita o Repanona i whakatokia e ia.</verse>
        <verse osisID='Ps.104.17'>Hanga ake e nga manu he ohanga ki reira: te taaka, ko nga kauri tona whare.</verse>
        <verse osisID='Ps.104.18'>Hei piringa nga puke tiketike mo nga koati mohoao: nga kohatu mo nga rapeti.</verse>
        <verse osisID='Ps.104.19'> I hanga e ia te marama hei tohu taima: e matau ana te ra ki tona torengitanga.</verse>
        <verse osisID='Ps.104.20'>Ko koe hei whakapouri, a kua po: na ngoki mai ana nga kirehe katoa o te ngahere.</verse>
        <verse osisID='Ps.104.21'>Ko nga kuao raiona ngengere ana ratou, he mea kai, he rapu kai ma ratou i te Atua.</verse>
        <verse osisID='Ps.104.22'>Ko te putanga mai o te ra ka poto atu ratou, takoto ana i o ratou kuhunga.</verse>
        <verse osisID='Ps.104.23'>Ko te tangata ka haere ki ana hanga, ki tana mahi, a ahiahi noa.</verse>
        <verse osisID='Ps.104.24'>Ano te tini o au mahi, e Ihowa! he mohio rawa tau mahi i aua mea katoa; ki tonu te whenua i au taonga.</verse>
        <verse osisID='Ps.104.25'>Kei ko ra ko te moana, tona nui tuauriuri: kei reira nga mea ngokingoki e kore e taea te tatau, nga kirehe hoki, ana nonohi, ana nunui.</verse>
        <verse osisID='Ps.104.26'>Kei reira nga kaipuke e teretere ana: kei reira taua rewiatana i hanga e koe hei takaro ki reira.</verse>
        <verse osisID='Ps.104.27'>E tatari katoa ana enei ki a koe, kia hoatu e koe te kai ma ratou i te wa e tika ai.</verse>
        <verse osisID='Ps.104.28'>Ko tau e hoatu ai ma ratou, kohikohia ana e ratou: te wherahanga o tou ringa, makona tonu ratou i te pai.</verse>
        <verse osisID='Ps.104.29'>Ko te hunanga o tou mata, pororaru ana ratou: ka kapohia e koe to ratou manawa, ka marere ratou, a ka hoki ano ki to ratou puehu.</verse>
        <verse osisID='Ps.104.30'>Ko tau tononga mai i tou wairua, kua hanga ratou; a whakahoutia ana e koe te mata o te whenua.</verse>
        <verse osisID='Ps.104.31'> Kia whai kororia a Ihowa ake ake, kia hari a Ihowa ki ana mahi:</verse>
        <verse osisID='Ps.104.32'>Tana tirohanga iho ki te whenua, ru ana: kua pa ki nga puke, na pongere ana.</verse>
        <verse osisID='Ps.104.33'>Ka waiata ahau ki a Ihowa i ahau e ora ana: ka himene ki toku Atua i ahau ano i te ao nei.</verse>
        <verse osisID='Ps.104.34'>Kia reka toku whakaaronga ki a ia, ka hari ahau ki a Ihowa.</verse>
        <verse osisID='Ps.104.35'>Kia moti nga tangata hara i runga i te whenua, ko te hunga kino kia poto katoa atu. Whakapaingia a Ihowa, e toku wairua. Whakamoemititia a Ihowa.</verse>
      </chapter>
      <chapter osisID='Ps.105'>
        <verse osisID='Ps.105.1'> Whakawhetai ki a Ihowa, karanga atu ki tona ingoa: whakapuakina ana mahi ki waenganui o nga iwi.</verse>
        <verse osisID='Ps.105.2'>Waiata ki a ia, himene ki a ia: korerotia ana mahi whakamiharo katoa.</verse>
        <verse osisID='Ps.105.3'>Whakamanamana ki tona ingoa tapu: kia hari te ngakau o te hunga e rapu ana i a Ihowa.</verse>
        <verse osisID='Ps.105.4'>Rapua a Ihowa me tona kaha: rapua tonutia tona mata, ake ake.</verse>
        <verse osisID='Ps.105.5'>Maharatia ana mahi whakamiharo i mahia e ia; ana merekara me nga whakaritenga a tona mangai,</verse>
        <verse osisID='Ps.105.6'>E nga uri o Aperahama, o tana pononga, e nga tama a Hakopa, e ana i whiriwhiri ai.</verse>
        <verse osisID='Ps.105.7'>Ko Ihowa ia, ko to tatou Atua; kei te whenua katoa ana whakaritenga.</verse>
        <verse osisID='Ps.105.8'> Mahara tonu ia ki tana kawenata ake ake, ki te kupu i kiia iho e ia ki te mano o nga whakatupuranga.</verse>
        <verse osisID='Ps.105.9'>Ki tana i whakarite ai ki a Aperahama, ki tana oati hoki ki a Ihaka;</verse>
        <verse osisID='Ps.105.10'>A whakapumautia iho e ia hei tikanga ki a Hakopa, hei kawenata mau tonu ki a Iharaira.</verse>
        <verse osisID='Ps.105.11'>I a ia ra i mea, Ka hoatu e ahau ki a koe te whenua o Kanaana hei wahi pumau mo koutou.</verse>
        <verse osisID='Ps.105.12'>I te mea he hunga torutoru ratou: ae ra, he iti rawa, he manene ano ki reira.</verse>
        <verse osisID='Ps.105.13'>I a ratou e haereere ana i tenei iwi ki tera atu iwi, i tetahi rangatiratanga ki tetahi iwi ke;</verse>
        <verse osisID='Ps.105.14'>Kihai ratou i tukua e ia kia tukinotia e te tangata: he whakaaro ano ki a ratou i riria ai e ia nga kingi.</verse>
        <verse osisID='Ps.105.15'>I mea ia, Kei pa ki aku i whakawahi ai: kei kino ki aku poropiti.</verse>
        <verse osisID='Ps.105.16'>I karangatia e ia te matekai ki te whenua: whati katoa i a ia te tokotoko, ara te taro.</verse>
        <verse osisID='Ps.105.17'>I tonoa e ia he tangata i mua i a ratou; i hokona a Hohepa hei pononga:</verse>
        <verse osisID='Ps.105.18'>I whakamamaetia ona waewae ki te mekameka: takoto ana ia i te rino;</verse>
        <verse osisID='Ps.105.19'>A puta noa tana kupu: whakamatautauria ana ia e te kupu a Ihowa.</verse>
        <verse osisID='Ps.105.20'>I tono te kingi, a wetekina ana ia; ara te kingi o nga iwi, a tukua ana ia.</verse>
        <verse osisID='Ps.105.21'>A meinga ana ia e ia hei ariki mo tona whare, hei rangatira mo ona taonga katoa;</verse>
        <verse osisID='Ps.105.22'>Hei herehere i ana rangatira ua pai ia, hei ako i ana kaumatua ki te whakaaro.</verse>
        <verse osisID='Ps.105.23'>I haere mai ano a Iharaira ki Ihipa: a noho ana a Hakopa ki te whenua o Hama.</verse>
        <verse osisID='Ps.105.24'>Na ka tino whakanuia e ia tana iwi: a ka meinga ratou kia kaha ake i o ratou hoariri.</verse>
        <verse osisID='Ps.105.25'> I whakakoarotia e ia to ratou ngakau kia kino ki tana iwi, kia mahi lhianga ki ana pononga.</verse>
        <verse osisID='Ps.105.26'>I tonoa e ia a Mohi, tana pononga, raua ko Arona, ko tana i whiriwhiri ai.</verse>
        <verse osisID='Ps.105.27'>Whakaputaina ana e raua ana tohu i waenganui i a ratou, he merekara i te whenua o Hama.</verse>
        <verse osisID='Ps.105.28'>I tukua e ia te pouri, a kua pouri: kihai ano ratou i whakakeke ki ana kupu.</verse>
        <verse osisID='Ps.105.29'>I whakaputaia ketia e ia o ratou wai hei toto; a mate ake i a ia a ratou ngohi.</verse>
        <verse osisID='Ps.105.30'>I whakangahue ake to ratou whenua i te poroka, i roto i nga whare moenga o o ratou kingi.</verse>
        <verse osisID='Ps.105.31'>I whai kupu ia, a puta ana mai nga pokai namu: me te kutu i o ratou kainga.</verse>
        <verse osisID='Ps.105.32'>I tukua iho e ia ki a ratou te whatu hei ua, me te ahi mura ki to ratou whenua.</verse>
        <verse osisID='Ps.105.33'>I pakia ano e ia a ratou waina me a ratou piki; a whatiwhatiia ana e ia nga rakau o o ratou kainga.</verse>
        <verse osisID='Ps.105.34'>I korero ia, a puta ana mai te mawhitiwhiti me te moka, te taea te tatau.</verse>
        <verse osisID='Ps.105.35'>A kainga katoatia ana nga otaota o to ratou whenua; pau ake nga hua o to ratou oneone.</verse>
        <verse osisID='Ps.105.36'>I whakamatea katoatia ano hoki e ia nga matamua o to ratou whenua, te muanga o to ratou kaha.</verse>
        <verse osisID='Ps.105.37'>A whakaputaina mai ana ratou e ia, me te hiriwa, me te koura, kahore hoki he mea tuoi i roto i ana iwi.</verse>
        <verse osisID='Ps.105.38'>Na hari ana a Ihipa i to ratou haerenga; i mau hoki to ratou wehi ki a ratou.</verse>
        <verse osisID='Ps.105.39'>I horahia e ia te kapua hei hipoki, me te ahi hei whakamarama i te po.</verse>
        <verse osisID='Ps.105.40'>I inoi ratou, a homai ana e ia te koitareke; a ka makona ratou i te taro o te rangi.</verse>
        <verse osisID='Ps.105.41'>I wahia e ia te kohatu, a ka pakaru mai nga wai: rere ana i nga wahi maroke, koia ano kei te awa.</verse>
        <verse osisID='Ps.105.42'>I mahara hoki ia ki tana kuputapu, ki a Aperahama ano, ki tana pononga.</verse>
        <verse osisID='Ps.105.43'>A whakaputaina mai ana e ia tana iwi i runga i te hari, ana i whiriwhiri ai i runga i te koa.</verse>
        <verse osisID='Ps.105.44'>A homai ana e ia ki a ratou nga whenua o nga tauiwi: a riro ana i a ratou nga mauiuitanga o te iwi;</verse>
        <verse osisID='Ps.105.45'>Kia puritia ai e ratou ana tikanga, kia mau ai ki ana ture. Whakamoemititia a Ihowa.</verse>
      </chapter>
      <chapter osisID='Ps.106'>
        <verse osisID='Ps.106.1'> Whakamoemititia a Ihowa. Whakawhetai ki a Ihowa; he pai hoki ia: he pumau tonu hoki tana mahi tohu.</verse>
        <verse osisID='Ps.106.2'>Me wai e korero nga mahi nunui a Ihowa: e whakakite katoa nga whakamoemiti ki a ia?</verse>
        <verse osisID='Ps.106.3'>Ka hari te hunga e mau ana ki te whakarite tika; me te kaimahi i te tika i nga wa katoa.</verse>
        <verse osisID='Ps.106.4'>Maharatia mai ahau, e Ihowa, kia rite ki tau manako ki tau iwi: tirotirohia mai ahau i runga i tau whakaoranga.</verse>
        <verse osisID='Ps.106.5'>Kia kite ai ahau i te pai o au i whiriwhiri ai: kia koa ai, koa tahi me tau iwi; kia whakamanamana tahi ai me tou kainga tupu.</verse>
        <verse osisID='Ps.106.6'> Kua hara tahi matou me o matou matua, kua mahi matou i te kino, i te mea he.</verse>
        <verse osisID='Ps.106.7'>Kihai o matou matua i mohio ki au mea whakamiharo i Ihipa, kihai hoki i mahara ki te tini o au arohatanga; engari ia i whakatoi ratou ki a koe i te moana, ae, i te Moana Whero.</verse>
        <verse osisID='Ps.106.8'>Otira whakaorangia ana ratou e ia, he whakaaro ki tona ingoa, kia matauria ai tona kaha.</verse>
        <verse osisID='Ps.106.9'>I riria ano e ia te Moana Whero, a kua maroke: na arahina ana ratou e ia i nga rire, ano ko waenga koraha.</verse>
        <verse osisID='Ps.106.10'>Na whakaorangia ake ratou e ia i te ringa o te tangata i kino ki a ratou; a hokona ana ratou i roto i te ringa o te hoariri.</verse>
        <verse osisID='Ps.106.11'>A taupokina ana e nga wai o ratou hoariri, hore rawa tetahi morehu.</verse>
        <verse osisID='Ps.106.12'>Na whakapono ana ratou ki ana kupu: a waiata ana i te whakamoemiti ki a ia.</verse>
        <verse osisID='Ps.106.13'> Hohoro tonu to ratou wareware ki ana mahi: kihai i taria e ratou tona whakaaro:</verse>
        <verse osisID='Ps.106.14'>Engari i whakaputa nui i o ratou hiahia i te tahora; whakamatautau ana ratou i te Atua i te koraha.</verse>
        <verse osisID='Ps.106.15'>Na ka hoatu e ia ta ratou i inoi ai; otira i tukua atu e ia te hiroki ki to ratou wairua.</verse>
        <verse osisID='Ps.106.16'>I hae hoki ratou ki a Mohi i te puni, ki a Arona ano, ki te tangata tapu a Ihowa.</verse>
        <verse osisID='Ps.106.17'>Ko te hamamatanga o te whenua, na horomia ana a Ratana; a taupokina iho te ropu o Apirama.</verse>
        <verse osisID='Ps.106.18'>A mura ana te ahi i to ratou ropu; wera ana i te mura te hunga kino.</verse>
        <verse osisID='Ps.106.19'>I hanga e ratou he kuao kau ki Horepa, a koropiko ana ki te whakapakoko i whakarewaina.</verse>
        <verse osisID='Ps.106.20'>Koia i whitia ai e ratou to ratou kororia mo te mea i rite ki te puru kai tarutaru.</verse>
        <verse osisID='Ps.106.21'>Wareware ake i a ratou te Atua, to ratou kaiwhakaora, i mahi nei i nga mea nunui ki Ihipa.</verse>
        <verse osisID='Ps.106.22'>I nga mahi whakamiharo ki te whenua o Hama, i nga mea whakamataku ki te Moana Whero.</verse>
        <verse osisID='Ps.106.23'>Na ka mea ia, kia whakangaromia ratou, me i kaua a Mohi, tana i whiriwhiri ai, te tu ki tona aroaro i te takiwa, hei papare ake i tona riri, kei huna ratou e ia.</verse>
        <verse osisID='Ps.106.24'>Ae ra, i whakahawea ratou ki te whenua ahuareka; kihai ratou i whakapono ki tana kupu;</verse>
        <verse osisID='Ps.106.25'>Heoi amuamu ana i roto i o ratou teneti, kihai i whakarongo ki te reo o Ihowa.</verse>
        <verse osisID='Ps.106.26'>Na reira ka ara tona ringa ki a ratou, ki te turaki i a ratou i te koraha;</verse>
        <verse osisID='Ps.106.27'>Ki te turaki i o ratou uri i roto i nga iwi: ki te whakamarara i a ratou ki nga whenua.</verse>
        <verse osisID='Ps.106.28'>I whakauru atu hoki ratou ki a Paarapeoro: a kai ana i nga patunga tapu ma nga mea mate.</verse>
        <verse osisID='Ps.106.29'>Koia i whakapataritari ai ratou i a ia ki a ratou hanga kia riri; a pakaru ana mai te mate uruta ki a ratou.</verse>
        <verse osisID='Ps.106.30'>Na ko te whakatikanga ake o Pinehaha, ki te whakaputa whakawa: a mutu iho te mate.</verse>
        <verse osisID='Ps.106.31'>I kiia ai ia he tika i nga whakatupuranga katoa ake ake.</verse>
        <verse osisID='Ps.106.32'>I whakapataritari ano ratou i a ia ki nga wai o Meripa; na hemanawa ana a Mohi mo ratou:</verse>
        <verse osisID='Ps.106.33'>Na ratou hoki i whakatoi tona wairua, i he ai te kupu a ona ngutu.</verse>
        <verse osisID='Ps.106.34'> Kihai ratou i whakangaro i nga iwi i kiia nei e Ihowa ki a ratou;</verse>
        <verse osisID='Ps.106.35'>Heoi uru ana ki roto ki nga tauiwi, a ako ana i a ratou mahi.</verse>
        <verse osisID='Ps.106.36'>I mahi hoki ratou ki a ratou whakapakoko, i mahangatia ai ratou.</verse>
        <verse osisID='Ps.106.37'>Ae, i patua e ratou a ratou tama me a ratou tamahine ma nga atua maori;</verse>
        <verse osisID='Ps.106.38'>I whakahekea hoki te toto harakore, nga toto o a ratou tama, o a ratou tamahine, i patua nei e ratou ma nga whakapakoko o Kanaana; a poke iho te whenua i te toto.</verse>
        <verse osisID='Ps.106.39'>Na poke iho ratou i a ratou mahi: a puremu ana ki a ratou mahi.</verse>
        <verse osisID='Ps.106.40'>Koia i mura ai te riri o Ihowa ki tana iwi; a whakarihariha ana ia ki tona kainga tupu.</verse>
        <verse osisID='Ps.106.41'>A tukua ana ratou e ia ki te ringa o nga tauiwi; waiho ana te hunga i kino ki a ratou hei rangatira mo ratou.</verse>
        <verse osisID='Ps.106.42'>Na ka tukinotia ratou e o ratou hoariri: ka pehia ki raro i o ratou ringa.</verse>
        <verse osisID='Ps.106.43'>He maha ana whakaoranga i a ratou: ko ratou ia i whakatoi ki a ia i o ratou whakaaro, a whakaititia ana i ta ratou kino.</verse>
        <verse osisID='Ps.106.44'>Ahakoa ra, i titiro ia ki to ratou matenga, i tona rongonga i ta ratou tangi:</verse>
        <verse osisID='Ps.106.45'>I mahara hoki ia ki tana kawenata ki a ratou, a rite tonu ki te tini o ana mahi aroha te putanga ketanga o ona whakaaro:</verse>
        <verse osisID='Ps.106.46'>I meinga hoki ratou e ia kia arohaina e te hunga katoa i whakaraua atu ai ratou.</verse>
        <verse osisID='Ps.106.47'>Whakaorangia matou, e Ihowa, e to matou Atua, kohikohia matou i roto i nga tauiwi: kia whakawhetai ai ki tou ingoa tapu, kia whakamanamana ai ki tou whakamoemiti.</verse>
        <verse osisID='Ps.106.48'>Kia whakapaingia a Ihowa, te Atua o Iharaira, i tua whakarere ano, a ake ake. A kia mea katoa te iwi, Amine. Whakamoemititia a Ihowa.</verse>
      </chapter>
      <chapter osisID='Ps.107'>
        <verse osisID='Ps.107.1'> Whakawhetai ki a Ihowa, he pai hoki ia: he pumau tonu hoki tana mahi tohu.</verse>
        <verse osisID='Ps.107.2'>Kia pena ano te korero a te hunga i hokona e Ihowa, i hokona nei e ia i roto i te ringa o te hoariri;</verse>
        <verse osisID='Ps.107.3'>I kohikohia nei i nga whenua, i te rawhiti, i te uru, i te raki, i te tonga.</verse>
        <verse osisID='Ps.107.4'>I haereere ratou i te koraha i te wahi mokemoke, te kitea tetahi pa hei nohoanga.</verse>
        <verse osisID='Ps.107.5'>I matekai ratou, i matewai: hemo noa to ratou wairua i roto i a ratou.</verse>
        <verse osisID='Ps.107.6'>Na ka tangi ratou ki a Ihowa i to ratou pouri: a whakaorangia ana ratou e ia i o ratou mate.</verse>
        <verse osisID='Ps.107.7'>A arahina ana e ia ra te ara tika; kia haere ai ki te pa hei nohoanga.</verse>
        <verse osisID='Ps.107.8'>Aue! me i whakapaingia e te tangata a Ihowa mo tona atawhai, mo ana mahi whakamiharo ki nga tama a te tangata!</verse>
        <verse osisID='Ps.107.9'>E whakamakonatia ana hoki e ia te wairua hiahia: ko te wairua hiakai, whakakiia ana e ia ki te pai.</verse>
        <verse osisID='Ps.107.10'> Ko te hunga i noho i te pouri, i te atarangi o te mate: he mea here ki te mamae, ki te rino;</verse>
        <verse osisID='Ps.107.11'>Mo ratou i tutu ki nga kupu a te Atua, i whakahawea ki te whakaaro o te Runga Rawa;</verse>
        <verse osisID='Ps.107.12'>Koia i pehia iho ai e ia o ratou ngakau ki te mahi: hinga iho ratou, kahore hoki he kaiawhina.</verse>
        <verse osisID='Ps.107.13'>Na ka tangi ratou ki a Ihowa i to ratou pouri; a ka whakaorangia ratou e ia i o ratou mate.</verse>
        <verse osisID='Ps.107.14'>Whakaputaina mai ana ratou e ia i te pouri, i te atarangi o te mate; motumotuhia ana o ratou here.</verse>
        <verse osisID='Ps.107.15'>Aue! me i whakapaingia e te tangata a Ihowa mo tona atawhai, mo ana mahi whakamiharo ki nga tama a te tangata!</verse>
        <verse osisID='Ps.107.16'>Kua tukitukia hoki e ia nga tatau parahi: kua tapahia e ia nga tutaki rino, motu rawa.</verse>
        <verse osisID='Ps.107.17'> Ko nga kuware, na a ratou mahi tutu, na o ratou kino, i pakia ai ratou.</verse>
        <verse osisID='Ps.107.18'>Ka wetiweti to ratou wairua ki nga kai katoa; a ka whakatata ratou ki nga kuwaha o te mate.</verse>
        <verse osisID='Ps.107.19'>Na ka tangi ki a Ihowa i to ratou pouri, a ka whakaorangia ratou e ia i o ratou mate.</verse>
        <verse osisID='Ps.107.20'>Tukua mai ana e ia tana kupu, a rongoatia ana ratou: a whakaputaina ana ratou i o ratou ngaromanga.</verse>
        <verse osisID='Ps.107.21'>Aue! me i whakapaingia e te tangata a Ihowa mo tona atawhai, mo ana mahi whakamiharo ki nga tama a te tangata!</verse>
        <verse osisID='Ps.107.22'>Kia tukua ano e ratou te whakahere, ara te whakamoemiti; kia whakapuaki i ana mahi i runga i te hari.</verse>
        <verse osisID='Ps.107.23'> Ko te hunga e haere ana ki raro, ki te moana, i runga kaipuke, a e whai mahi ana i nga wai nunui,</verse>
        <verse osisID='Ps.107.24'>Ko ratou e kite i nga mahi a Ihowa, i ana mahi whakamiharo i te rire.</verse>
        <verse osisID='Ps.107.25'>Puta kau tana kupu, kua maranga te tupuhi, mana e whakatutu ona ngaru.</verse>
        <verse osisID='Ps.107.26'>Ka kake ratou ki runga ki te rangi, ka heke ano ki raro ki te rire: ngohe noa o ratou wairua i te pawera.</verse>
        <verse osisID='Ps.107.27'>Ka tiu ratou, ka hurorirori ano he tangata e haurangi ana; a kahore he mahara i toe.</verse>
        <verse osisID='Ps.107.28'>Heoi ka tangi ki a Ihowa i to ratou hemanawa: a whakaorangia ana ratou i o ratou mate.</verse>
        <verse osisID='Ps.107.29'>Meinga ana e ia te tupuhi kia marino, ona ngaru kia mariri.</verse>
        <verse osisID='Ps.107.30'>Na ka koa ratou, no te mea ka marie: a ka kawea ratou e ia ki te tauranga i hiahia ai ratou.</verse>
        <verse osisID='Ps.107.31'>Aue! me i whakapaingia e te tangata a Ihowa mo tona atawhai, mo ana mahi whakamiharo ki nga tama a te tangata!</verse>
        <verse osisID='Ps.107.32'>Kia whakanui hoki ratou i a ia i roto i te whakaminenga o te iwi; kia whakamoemiti ki a ia i roto i te nohoanga kaumatua.</verse>
        <verse osisID='Ps.107.33'> Ko ia hei mea i nga awa hei koraha, i nga puputanga wai hei oneone maroke;</verse>
        <verse osisID='Ps.107.34'>I te whenua whai hua, kia titohea, mo te hara o te hunga e noho ana i reira.</verse>
        <verse osisID='Ps.107.35'>Ko ia hei mea i te koraha hei harotoroto wai, i te whenua maroke hei puputanga wai.</verse>
        <verse osisID='Ps.107.36'>A whakanohoia iho e ia te hunga matekai ki reira, hanga ai i tetahi pa hei nohoanga;</verse>
        <verse osisID='Ps.107.37'>Hei rui mara, hei whakato mara waina, e tupu ai, e maha ai nga hua.</verse>
        <verse osisID='Ps.107.38'>Ko ia ano hei manaaki i a ratou, no ka nui rawa; kahore hoki e tukua kia torutoru haere a ratou kararehe.</verse>
        <verse osisID='Ps.107.39'>Na kua iti haere ano ratou, kua piko i te tukino, i te he, i te pouri.</verse>
        <verse osisID='Ps.107.40'>E ringihia ana e ia te whakahawea ki runga ki nga rangatira: e meinga ana kia hehe i te ururua, i te wahi kahore nei he ara;</verse>
        <verse osisID='Ps.107.41'>Otira kei te whakateitei ia i te rawakore ki runga i te mamae, kei te mea i ona hapu kia rite ki te kahui hipi.</verse>
        <verse osisID='Ps.107.42'>Ka kite nga tangata tika, a ka hari; ko nga he katoa hoki, kipia ake te mangai.</verse>
        <verse osisID='Ps.107.43'>Ko te tangata whakaaro nui ka mahara ki enei mea, a ka mohio ratou ki te aroha o Ihowa.</verse>
      </chapter>
      <chapter osisID='Ps.108'>
        <verse osisID='Ps.108.1'> He waiata, he himene na Rawiri. Pumau tonu toku ngakau, e te Atua; ka waiata ahau, ae ra, ka himene ahau, me toku kororia ano.</verse>
        <verse osisID='Ps.108.2'>E ara, e te hatere, e te hapa: ka ara wawe ano ahau.</verse>
        <verse osisID='Ps.108.3'>Ka whakamoemiti ahau ki a koe, e Ihowa, i waenganui i nga iwi: ka himene ki a koe i waenganui i nga tauiwi.</verse>
        <verse osisID='Ps.108.4'>He nui atu hoki tau mahi tohu i nga rangi, a ko tou pono tutuki noa atu ki nga kapua.</verse>
        <verse osisID='Ps.108.5'>Kia whakanuia koe, e te Atua, ki runga atu i nga rangi: hei runga atu i te whenua katoa tou kororia.</verse>
        <verse osisID='Ps.108.6'> Kia puta tau i aroha ai, ma tou ringa matau matou e whakaora, a whakahokia mai he kupu ki a matou.</verse>
        <verse osisID='Ps.108.7'>Kua korero te Atua i runga i tona tapu: Ka hari ahau, ka kotikoti i Hekeme, ka roherohe i te raorao o Hukota.</verse>
        <verse osisID='Ps.108.8'>Noku Kireara; noku a Manahi; ko Eparaima ano hoki te kaha o toku matenga; ko Hura taku hepeta.</verse>
        <verse osisID='Ps.108.9'>Ko Moapa taku oko horoi; ka maka e ahau toku hu ki runga ki Eroma: ka whakamanamana ahau ki Pirihitia.</verse>
        <verse osisID='Ps.108.10'>Ma wai ahau e kawe ki te pa tuwatawata? Ko wai nana ahau i arahi ki Eroma?</verse>
        <verse osisID='Ps.108.11'>He teka ianei kua panga matou e koe, e te Atua? kahore hoki koe, e te Atua, e haere tahi me o matou taua.</verse>
        <verse osisID='Ps.108.12'>Homai ki a matou he awhina ki te hoariri: he teka kau noa hoki te awhina a te tangata.</verse>
        <verse osisID='Ps.108.13'>Ma te Atua tatou ka toa ai: mana hoki e takahi ki raro o tatou hoa whawhai.</verse>
      </chapter>
      <chapter osisID='Ps.109'>
        <verse osisID='Ps.109.1'> Ki te tino kaiwhakatangi. He himene na Rawiri. E te Atua, e whakamoemiti nei ahau, kei wahangu koe:</verse>
        <verse osisID='Ps.109.2'>Kua puaki hoki te mangai o te tangata kino me te mangai o te tangata tinihanga, ki te he moku: he teka o ratou arero, e korero nei moku.</verse>
        <verse osisID='Ps.109.3'>I karapotia hoki ahau e ratou ki nga kupu mauahara, a i whawhai takekore ki ahau.</verse>
        <verse osisID='Ps.109.4'>Mo toku aroha he riri ta ratou whakautu: ko ahau ia, he inoi taku.</verse>
        <verse osisID='Ps.109.5'>E homai ana e ratou ki ahau he kino mo te pai, he mauahara mo toku aroha.</verse>
        <verse osisID='Ps.109.6'> Meinga he tangata kino hei rangatira mona; kia tu he hoariri ki tona ringa matau.</verse>
        <verse osisID='Ps.109.7'>Kia tau te he ki a ia, ina whakawakia: kia waiho ano tana inoi hei hara.</verse>
        <verse osisID='Ps.109.8'>Kia torutoru ona ra; kia riro tana mahi tirotiro i tetahi atu.</verse>
        <verse osisID='Ps.109.9'>Kia pania ana tamariki, kia pouarutia hoki tana wahine.</verse>
        <verse osisID='Ps.109.10'>Kia kopikopiko noa ana tamariki, pinono ai: kia rapu kai hoki ma ratou i o ratou wahi mokemoke.</verse>
        <verse osisID='Ps.109.11'>Kia haoa e te kaituku moni ana mea katoa; kia pahuatia hoki e nga tangata iwi ke ana mauiuitanga.</verse>
        <verse osisID='Ps.109.12'>Kaua tetahi hei hoatu noa i te aroha ki a ia: kaua hoki tetahi hei atawhai i ana pani.</verse>
        <verse osisID='Ps.109.13'>Kia hatepea putia ona uri: a i to muri whakatupuranga kia horoia rawatia atu o ratou ingoa.</verse>
        <verse osisID='Ps.109.14'>Kia maharatia e Ihowa te kino o ona matua: kei murua hoki te hara o tona whaea.</verse>
        <verse osisID='Ps.109.15'>Kia mau tonu ki te aroaro o Ihowa: kia hatepea atu ai e ia te maharatanga ki a ratou i runga i te whenua.</verse>
        <verse osisID='Ps.109.16'>Mona kihai i mahara ki te mahi tohu: heoi tukino ana ia i te ware, i te rawakore, i te hunga ngakau maru, kia patua ai ratou.</verse>
        <verse osisID='Ps.109.17'>Ae ra, i pai ia ki te kanga, a kua tae mai ki a ia: kihai ia i aro ki te manaaki, heoi kua mamao tera i a ia.</verse>
        <verse osisID='Ps.109.18'>I kakahu ia i te kanga ki a ia, ano ko tona kakahu: na kua tae tera ki roto ki a ia ano he wai, me he hinu hoki ki roto ki ona wheua.</verse>
        <verse osisID='Ps.109.19'>Waiho ki a ia hei kakahu hipoki mona, hei whitiki hoki e whitikiria tonutia ai ia.</verse>
        <verse osisID='Ps.109.20'>Na hei utu tena ma Ihowa ki oku hoariri, ki te hunga hoki e korero kino nei ki toku wairua.</verse>
        <verse osisID='Ps.109.21'> Kia puta tau mahi moku, e te Atua, e te Ariki, he whakaaro ki tou ingoa: na te mea he pai tau mahi tohu, whakaorangia ahau,</verse>
        <verse osisID='Ps.109.22'>He ware hoki ahau, he rawakore, kua mamae hoki toku ngakau i roto i ahau.</verse>
        <verse osisID='Ps.109.23'>Ka riro ahau me te atarangi e whakawairua kau ana: e peipeia ana ahau me he mawhitiwhiti.</verse>
        <verse osisID='Ps.109.24'>Hurorirori kau oku turi i te nohopuku; a e kohia ana te ngako o oku kikokiko.</verse>
        <verse osisID='Ps.109.25'>Kua waiho ahau hei tawainga ma ratou: ka kite ratou i ahau, ka ruru o ratou matenga.</verse>
        <verse osisID='Ps.109.26'>Awhinatia ahau, e Ihowa, e toku Atua: kia rite ki tou aroha tau whakaora i ahau.</verse>
        <verse osisID='Ps.109.27'>Kia matau ai ratou ko tou ringa itene: a nau tenei, e Ihowa, i mea.</verse>
        <verse osisID='Ps.109.28'>Ma ratou e kanga, mau ia e manaaki: kia whakama ratou ina whakatika; ko tau pononga ia kia hari.</verse>
        <verse osisID='Ps.109.29'>Kia whakakakahuria oku hoariri ki te whakama, a ko to ratou numinumi hei koroka hipoki mo ratou.</verse>
        <verse osisID='Ps.109.30'>Ka tino whakawhetai toku mangai ki a Ihowa, ae ra, ka whakamoemiti ahau ki a ia i waenganui o te mano.</verse>
        <verse osisID='Ps.109.31'>E tu hoki ia ki te ringa matau o te rawakore, hei whakaora i a ia i te hunga e whakahe ana i tona wairua.</verse>
      </chapter>
      <chapter osisID='Ps.110'>
        <verse osisID='Ps.110.1'> He himene na Rawiri. I mea a Ihowa ki toku Ariki: Hei toku matau koe noho ai, kia meinga ra ano e ahau ou hoariri hei turanga waewae mou.</verse>
        <verse osisID='Ps.110.2'>Ma Ihowa e tono mai te tokotoko o tou kaha i Hiona: hei rangatira koe i waenganui i ou hoariri.</verse>
        <verse osisID='Ps.110.3'>Ka kakama tou iwi ki te tapae atu i a ratou i te ra o tou kaha: i te ataahua o nga mea tapu, no te kopu mai o te ata, kei a koe te tomairangi o tou whanaketanga.</verse>
        <verse osisID='Ps.110.4'>Kua oati a Ihowa, e kore ano tana e puta ke; Hei tohunga koe ake ake, no te tikanga o Merekihereke.</verse>
        <verse osisID='Ps.110.5'> Kei tou matau te Ariki, ka maru i a ia nga kingi i te ra e riri ai ia.</verse>
        <verse osisID='Ps.110.6'>E whakawa ia i waenganui i nga tauiwi; e whakakiia e ia nga whenua ki te tupapaku: ka maru i a ia nga upoko i nga whenua maha.</verse>
        <verse osisID='Ps.110.7'>Ka inu wai ia i te awa i te ara: a ka ara tona matenga.</verse>
      </chapter>
      <chapter osisID='Ps.111'>
        <verse osisID='Ps.111.1'> Whakamoemititia a Ihowa. Ka whakapaua toku ngakau ki te whakawhetai ki a Ihowa, i te runanga o te hunga tika, i te whakaminenga.</verse>
        <verse osisID='Ps.111.2'>He nui nga mahi a Ihowa; e whakatakina ana e te hunga katoa e manako ana ki aua mea.</verse>
        <verse osisID='Ps.111.3'>He mea honore, he mea kororia tana mahi: tu tonu tona tika ake ake.</verse>
        <verse osisID='Ps.111.4'>Kua meinga e ia kia maharatia ana mahi whakamiharo: he atawhai a Ihowa, he aroha.</verse>
        <verse osisID='Ps.111.5'>E homai ana e ia he kai ma te hunga e wehi ana ki a ia: ka mahara tonu ia ki tana kawenata.</verse>
        <verse osisID='Ps.111.6'> Kua whakakitea e ia ki tana iwi te kaha o ana mahi, i tana hoatutanga i to nga tauiwi hei kainga tupu mo ratou.</verse>
        <verse osisID='Ps.111.7'>Ko nga mahi a ona ringa he pono, he whakawa tika: pono tonu ana akoranga katoa,</verse>
        <verse osisID='Ps.111.8'>U tonu ake ake, e mahia ana i runga i te pono, i te tika.</verse>
        <verse osisID='Ps.111.9'>I tonoa mai e ia he whakaoranga mo tana iwi: kua kiia iho e ia tana kawenata mo ake tonu atu; he tapu tona ingoa, e wehingia ana.</verse>
        <verse osisID='Ps.111.10'>Ko te timatanga o te whakaaro nui he wehi ki a Ihowa: he ngarahu nui to te hunga katoa nana era mahi; mau te whakamoemiti ki a ia, ake ake.</verse>
      </chapter>
      <chapter osisID='Ps.112'>
        <verse osisID='Ps.112.1'> Whakamoemititia a Ihowa. Ka hari te tangata e wehi ana i a Ihowa, e aro nui ana ki ana whakahau.</verse>
        <verse osisID='Ps.112.2'>Ka nui ona uri ki runga ki te whenua; ka manaakitia te whakatupuranga o te hunga tika.</verse>
        <verse osisID='Ps.112.3'>Kei tona whare te rawa, te taonga: ka pumau tonu tona tika, ake ake.</verse>
        <verse osisID='Ps.112.4'>Ka maea ake te marama i roto i te pouri ki te hunga tika: he atawhai ia, he aroha, he tika.</verse>
        <verse osisID='Ps.112.5'>He pono ka whiwhi painga te tangata he atawhai, he ohaoha tana mahi: ka u ana kupu i te whakawakanga.</verse>
        <verse osisID='Ps.112.6'> E kore hoki ia e whakangaueuetia ake ake: ka maharatia tonutia te tangata tika ake ake.</verse>
        <verse osisID='Ps.112.7'>E kore ia e mataku i te rongo kino: e u ana tona ngakau, e whakawhirinaki ana ki a Ihowa.</verse>
        <verse osisID='Ps.112.8'>Ka u tona ngakau, e kore ia e wehi, kia kite ra ano ia i tana i hiahia ai ki ona hoariri.</verse>
        <verse osisID='Ps.112.9'>Kua tuwhaina e ia, kua hoatu ki te hunga rawakore: pumau tonu tona tika ake ake; ka ara tona haona i runga i te kororia.</verse>
        <verse osisID='Ps.112.10'>Ka kite te tangata kino, a ka pouri; ka pakiri ona niho, memeha iho: pirau iho te hiahia o te hunga kino.</verse>
      </chapter>
      <chapter osisID='Ps.113'>
        <verse osisID='Ps.113.1'> Whakamoemititia a Ihowa. Whakamoemititia, e nga pononga a Ihowa, whakamoemititia te ingoa o Ihowa.</verse>
        <verse osisID='Ps.113.2'>Kia whakapaingia te ingo o Ihowa aianei a ake ake.</verse>
        <verse osisID='Ps.113.3'>Kia whakamoemititia te ingoa o Ihowa i te putanga mai o te ra, a tae noa ki tona torengitanga.</verse>
        <verse osisID='Ps.113.4'>Kei runga rawa a Ihowa i nga iwi katoa: kei runga ake i nga rangi tona kororia.</verse>
        <verse osisID='Ps.113.5'>Ko wai te rite ana ki a Ihowa, ki to tatou Atua, kei runga nei tona nohoanga,</verse>
        <verse osisID='Ps.113.6'>E whakaiti nei i a ia ki te titiro iho ki nga mea kei te rangi, kei te whenua?</verse>
        <verse osisID='Ps.113.7'>E whakaara ake ana ia i te iti i roto i te puehu, e whakateitei ake ana i te rawakore i roto i te puranga paru;</verse>
        <verse osisID='Ps.113.8'>Kia whakanohoia ai e ia ki roto ki nga rangatira, ki nga rangatira o tana iwi.</verse>
        <verse osisID='Ps.113.9'>Nana hoki te pakoko i whai whare ai, hei whaereere e koa ana ki ana tamariki. Whakamoemititia a Ihowa.</verse>
      </chapter>
      <chapter osisID='Ps.114'>
        <verse osisID='Ps.114.1'> I te putanga mai o Iharaira i Ihipa, o te whare o Hakopa i te iwi reo ke,</verse>
        <verse osisID='Ps.114.2'>Ko Hura tona wahi tapu, ko Iharaira tona rangatiratanga.</verse>
        <verse osisID='Ps.114.3'>I kite te moana, a whati ana: i whakahokia ki muri a Horano.</verse>
        <verse osisID='Ps.114.4'>Pekepeke ana nga maunga ano he hipi toa, nga pukepuke ano he reme.</verse>
        <verse osisID='Ps.114.5'>I ahatia koe, e te moana, i whati ai koe e Horano, i whakahokia ai koe ki muri?</verse>
        <verse osisID='Ps.114.6'>E nga maunga, i pekepeke ai koutou ano he hipi toa; e nga pukepuke, ano he reme?</verse>
        <verse osisID='Ps.114.7'>E wiri, e te whenua, i te aroaro o te Ariki; i te aroaro o te Atua o Hakopa;</verse>
        <verse osisID='Ps.114.8'>I meinga ai te toka hei hopua wai; te kiripaka hei puna wai.</verse>
      </chapter>
      <chapter osisID='Ps.115'>
        <verse osisID='Ps.115.1'> Aua ki a matou, e Ihowa, aua ki a matou, engari me hoatu te kororia ki tou ingoa: whakaaroa tou aroha, tou pono.</verse>
        <verse osisID='Ps.115.2'>Kia mea koia nga tauiwi: Kei hea ianei to ratou Atua?</verse>
        <verse osisID='Ps.115.3'>Kei te rangi ia to matou Atua; kua meatia e ia nga mea katoa i pai ai ia.</verse>
        <verse osisID='Ps.115.4'>He hiriwa a ratou whakapakoko, he koura, he mahi na te ringa tangata.</verse>
        <verse osisID='Ps.115.5'>He mangai o ratou, a kahore e korero: he kanohi o ratou, a kahore e kite:</verse>
        <verse osisID='Ps.115.6'>He taringa o ratou, a kahore e rongo: he ihu o ratou, a kahore e hongi:</verse>
        <verse osisID='Ps.115.7'>He ringa o ratou, a kahore e whawha: he waewae o ratou, a kahore e haere: kahore hoki o ratou korokoro e korero.</verse>
        <verse osisID='Ps.115.8'>Ka rite ki a ratou o ratou kaihanga; ae ra, te hunga katoa ano e whakawhirinaki ana ki a ratou.</verse>
        <verse osisID='Ps.115.9'> E Iharaira, whakawhirinaki ki a Ihowa: ko ia to ratou awhina, to ratou whakangungu rakau.</verse>
        <verse osisID='Ps.115.10'>E te whare o Arona, whakawhirinaki ki a Ihowa: ko ia to ratou awhina, to ratou whakangungu rakau.</verse>
        <verse osisID='Ps.115.11'>E te hunga e wehi ana i a Ihowa, whakawhirinaki ki a Ihowa: ko ia to ratou awhina, to ratou whakangungu rakau.</verse>
        <verse osisID='Ps.115.12'>Kua mahara a Ihowa ki a tatou, mana tatou e manaaki: mana e manaaki te whare o Iharaira, mana e manaaki te whare o Arona.</verse>
        <verse osisID='Ps.115.13'>Ka manaakitia e ia te hunga e wehi ana ki a Ihowa, te iti, te rahi.</verse>
        <verse osisID='Ps.115.14'>Ka tapiritia ano e Ihowa ki a koutou, ki a koutou tahi ko a koutou tamariki.</verse>
        <verse osisID='Ps.115.15'>He manaakitanga koutou na Ihowa, na te kaihanga o te rangi, o te whenua.</verse>
        <verse osisID='Ps.115.16'>Ko nga rangi, he rangi no Ihowa; ko te whenua ia, he mea homai nana ki nga tama a te tangata.</verse>
        <verse osisID='Ps.115.17'>E kore nga tupapaku e whakamoemiti ki a Ihowa: me te hunga katoa ano e heke ana ki te wahangutanga.</verse>
        <verse osisID='Ps.115.18'>Ko matou ia ka whakapai ki a Ihowa aianei a ake ake. Whakamoemititia a Ihowa.</verse>
      </chapter>
      <chapter osisID='Ps.116'>
        <verse osisID='Ps.116.1'> E aroha ana ahau ki a Ihowa: mona i whakarongo ki toku reo, ki aku inoi.</verse>
        <verse osisID='Ps.116.2'>I tahuri mai tona taringa ki ahau: mo reira ka karanga ahau ki a ia i ahau e ora ana.</verse>
        <verse osisID='Ps.116.3'>I karapotia ahau e nga whakawiringa a te mate: mau pu ahau i nga mamae o te reinga, i kite ahau i te pawera, i te pouri.</verse>
        <verse osisID='Ps.116.4'>Na ko taku karangatanga ki te ingoa o Ihowa; Tena ra, e Ihowa, whakaorangia toku wairua.</verse>
        <verse osisID='Ps.116.5'>He atawhai a Ihowa, he tika: ae, he aroha to tatou Atua.</verse>
        <verse osisID='Ps.116.6'>E tiakina ana e Ihowa te hunga kuware: i whakaititia ahau, a nana ahau i whakaora.</verse>
        <verse osisID='Ps.116.7'>E hoki, e toku wairua, ki tou okiokinga; kua atawhaitia hoki koe e Ihowa.</verse>
        <verse osisID='Ps.116.8'>Nau hoki toku wairua i whakaora kei mate, oku kanohi kei whai roimata, oku waewae kei paheke.</verse>
        <verse osisID='Ps.116.9'>Tera ahau e haereere i te aroaro o Ihowa i te whenua o te ora.</verse>
        <verse osisID='Ps.116.10'> I whakapono ahau, koia ahau i korero ai: he nui toku whakawhiunga.</verse>
        <verse osisID='Ps.116.11'>I mea ahau i toku ohoreretanga, He teka kau nga tangata katoa.</verse>
        <verse osisID='Ps.116.12'>He aha taku e whakahoki ai ki a Ihowa mo ana atawhainga katoa i ahau?</verse>
        <verse osisID='Ps.116.13'>Ka mau ahau ki te kapu o te whakaoranga, ka karanga ki te ingoa o Ihowa.</verse>
        <verse osisID='Ps.116.14'>Ka whakamana e ahau aku kupu taurangi ki a Ihowa i te aroaro o tana iwi katoa.</verse>
        <verse osisID='Ps.116.15'>He mea utu nui ki ta Ihowa titiro te matenga o tana hunga tapu.</verse>
        <verse osisID='Ps.116.16'>E Ihowa, he pono ko ahau tau pononga; ko ahau tau pononga, ko te tama a tau pononga wahine; nau i wewete oku here.</verse>
        <verse osisID='Ps.116.17'>Ka tukua e ahau te patunga tapu, ara te whakawhetai: ka karanga ki te ingoa o Ihowa.</verse>
        <verse osisID='Ps.116.18'>Ka whakamana e ahau aku kupu taurangi ki a Ihowa, ae, ki te aroaro o tana iwi katoa.</verse>
        <verse osisID='Ps.116.19'>Ki nga marae o te whare o Ihowa, ki waenganui ou, e Hiruharama. Whakamoemititia a Ihowa.</verse>
      </chapter>
      <chapter osisID='Ps.117'>
        <verse osisID='Ps.117.1'> Whakamoemititia a Ihowa, e nga tauiwi katoa: whakamoemititia ia, e nga iwi katoa.</verse>
        <verse osisID='Ps.117.2'>He nui hoki tana mahi tohu ki a tatou: e mau ana hoki te pono o Ihowa ake ake. Whakamoemititia a Ihowa.</verse>
      </chapter>
      <chapter osisID='Ps.118'>
        <verse osisID='Ps.118.1'> Whakawhetai ki a Ihowa; he pai hoki ia, he pumau tonu hoki tana mahi tohu.</verse>
        <verse osisID='Ps.118.2'>Kia mea a Iharaira, He pumau tonu tana mahi tohu.</verse>
        <verse osisID='Ps.118.3'>Kia mea te whare o Arona, He pumau tonu tana mahi tohu.</verse>
        <verse osisID='Ps.118.4'>Kia mea te hunga e wehi ana i a Ihowa, He pumau tonu tana mahi tohu.</verse>
        <verse osisID='Ps.118.5'>I karanga ahau ki a Ihowa i roto i te pouri: i whakahoki kupu mai a Ihowa ki ahau, i whakatu hoki i ahau ki te wahi whanui.</verse>
        <verse osisID='Ps.118.6'>Kei ahau a Ihowa; e kore ahau e wehi: he aha ta te tangata e mea ai ki ahau?</verse>
        <verse osisID='Ps.118.7'>Kei ahau a Ihowa kei roto i oku kaiawhina: no reira tera ahau e kite i taku i hiahia ai ki te hunga e kino ana ki ahau.</verse>
        <verse osisID='Ps.118.8'>Ko te whakawhirinaki ki a Ihowa, pai atu i te whakaaro ki te tangata.</verse>
        <verse osisID='Ps.118.9'>Ko te whakawhirinaki ki a Ihowa, pai atu i te okioki ki nga rangatira.</verse>
        <verse osisID='Ps.118.10'>I karapotia ahau e nga iwi katoa: ka ngaro ratou i ahau i runga i te ingoa o Ihowa.</verse>
        <verse osisID='Ps.118.11'>I karapotia ahau e ratou: ae, i karapotia ahau e ratou: ka ngaro ratou i ahau i runga i te ingoa o Ihowa.</verse>
        <verse osisID='Ps.118.12'>Me te mea he pi ratou e mui ana ki ahau; kua pirau ratou ano he ahi tataramoa: i ngaro hoki ratou i ahau i runga i te ingoa o Ihowa.</verse>
        <verse osisID='Ps.118.13'>Kaha pu tau turaki i ahau, kia hinga ai ahau: na Ihowa ia ahau i awhina mai.</verse>
        <verse osisID='Ps.118.14'>Ko Ihowa toku kaha, taku himene, ko ia ano toku whakaoranga.</verse>
        <verse osisID='Ps.118.15'>He reo hari, he reo whakaoranga, kei nga tapenakara o te hunga tika: he maia nga mahi a te ringa matau o Ihowa.</verse>
        <verse osisID='Ps.118.16'>Kua whakanuia te matau o Ihowa: he maia nga mahi a te ringa matau o Ihowa.</verse>
        <verse osisID='Ps.118.17'>E kore ahau e mate, engari tera ahau e ora, hei whakapuaki i nga mahi a Ihowa.</verse>
        <verse osisID='Ps.118.18'>I pakia rawatia ahau e Ihowa: otiia kihai ahau i tukua e ia kia mate.</verse>
        <verse osisID='Ps.118.19'> Whakatuwheratia ki ahau nga kuwaha o te tika: ka tomo ahau ki roto, ka whakamoemiti ki a Ihowa.</verse>
        <verse osisID='Ps.118.20'>Ko te kuwaha tenei o Ihowa: ka tomo te hunga tika ki reira.</verse>
        <verse osisID='Ps.118.21'>Ka whakamoemiti ahau ki a koe, mou i whakahoki kupu mai ki ahau, kua meinga hoki ko koe hei whakaora moku.</verse>
        <verse osisID='Ps.118.22'>Ko te kohatu i kapea e nga kaihanga, kua meinga hei upoko mo te kokonga.</verse>
        <verse osisID='Ps.118.23'>Na Ihowa tenei: he mea miharo ki o tatou kanohi.</verse>
        <verse osisID='Ps.118.24'>Ko te ra tenei i hanga e Ihowa kia whakamanamana, kia koa tatou i reira.</verse>
        <verse osisID='Ps.118.25'>Whakaorangia ra aianei, e Ihowa: tena ra, e Ihowa, homai he ngahuru ki a matou.</verse>
        <verse osisID='Ps.118.26'>Kia whakapaingia te tangata e haere mai ana i runga i te ingoa o Ihowa: kua whakapaingia koutou e matou i roto i te whare o Ihowa.</verse>
        <verse osisID='Ps.118.27'>Ko Ihowa te Atua, a nana i homai te marama ki a tatou: herea te patunga tapu ki nga aho, ki nga haona ra ano o te aata.</verse>
        <verse osisID='Ps.118.28'>Ko koe toku Atua, maku koe e whakamoemiti: toku Atua, maku koe e whakanui.</verse>
        <verse osisID='Ps.118.29'>Whakawhetai ki a Ihowa; he pai hoki ia: he pumau tonu tana mahi tohu.</verse>
      </chapter>
      <chapter osisID='Ps.119'>
        <verse osisID='Ps.119.1'> AREPE Ka hari te hunga he tapatahi nei i te ara, e haere nei i te ture a Ihowa.</verse>
        <verse osisID='Ps.119.2'>Ka hari te hunga e mau ana ki ana whakaaturanga; e whakapaua ana o ratou ngakau ki te rapu i a ia.</verse>
        <verse osisID='Ps.119.3'>Ae, e kore ratou e mahi i te kino; e haere ana ratou i ana ara.</verse>
        <verse osisID='Ps.119.4'> Kua oti matou te whakahau ki au akoranga, kia ata puritia e matou.</verse>
        <verse osisID='Ps.119.5'>Aue, me i whakatikaia toku ara ki te pupuri i au akoranga!</verse>
        <verse osisID='Ps.119.6'>Ko reira ahau ka kore ai e whakama: i ahau ka whai whakaaro nei ki au whakahau katoa.</verse>
        <verse osisID='Ps.119.7'> Ka whakamoemiti ahau ki a koe i runga i te ngakau tika, ina ako ahau i au whakaritenga tika.</verse>
        <verse osisID='Ps.119.8'>Ka puritia e ahau au tikanga: kaua ahau e whakarerea rawatia. PETA</verse>
        <verse osisID='Ps.119.9'> He aha te mea e ma ai i te taitamariki tona ara? kia rite ki tau kupu tana whakamaharatanga iho.</verse>
        <verse osisID='Ps.119.10'> Kua whakapaua e ahau toku ngakau ki te rapu i a koe: kaua ahau e tukua kia kotiti ke i au whakahau.</verse>
        <verse osisID='Ps.119.11'> Kua whakatakotoria e ahau tau kupu ki roto ki toku ngakau, kei hara ahau ki a koe.</verse>
        <verse osisID='Ps.119.12'> E Ihowa, ka whakapaingia koe: whakaakona ahau ki au tikanga.</verse>
        <verse osisID='Ps.119.13'> Kua whakapuakina e oku ngutu nga whakaritenga katoa a tou mangai.</verse>
        <verse osisID='Ps.119.14'>Ko toku koa i te ara o au whakaaturanga, me te mea mo nga taonga katoa.</verse>
        <verse osisID='Ps.119.15'>Ka whakaaroaro ahau ki au ako, a ka whai mahara ki au huarahi.</verse>
        <verse osisID='Ps.119.16'>He oranga ngakau ki ahau au tikanga: e kore ahau e wareware ki tau kupu. KIMERE</verse>
        <verse osisID='Ps.119.17'> Kia atawhai ki tau pononga, kia ora ai ahau; kia puritia ai hoki tau kupu.</verse>
        <verse osisID='Ps.119.18'> Whakatirohia oku kanohi kia kite ai ahau i nga mea whakamiharo i roto i tau ture.</verse>
        <verse osisID='Ps.119.19'> He manene ahau i runga i te whenua: kaua au whakahau e huna ki ahau.</verse>
        <verse osisID='Ps.119.20'> Ka ngawha toku wairua i te matenui atu ki au whakaritenga i nga wa katoa.</verse>
        <verse osisID='Ps.119.21'> Kua riria e koe te hunga whakakake kua oti nei te kanga, e kotiti ke nei i au whakahau.</verse>
        <verse osisID='Ps.119.22'> Parea atu i ahau te tawai me te whakahawea: kua mau hoki ahau ki au whakaaturanga.</verse>
        <verse osisID='Ps.119.23'> I noho ano hoki nga rangatira ki te korero kino moku: otira e whakaaro ana tau pononga ki au tikanga.</verse>
        <verse osisID='Ps.119.24'> Ko au whakaaturanga ano toku oranga ngakau, oku hoa whakatakoto whakaaro. TARETE</verse>
        <verse osisID='Ps.119.25'> Piri tonu toku wairua ki te puehu; whakahauoratia ahau kia rite ki atu kupu.</verse>
        <verse osisID='Ps.119.26'> I whakaaturia e ahau oku ara, a whakahoki kupu ana koe ki ahau: whakaakona ahau ki au tikanga.</verse>
        <verse osisID='Ps.119.27'>Meinga ahau kia matau ki te ara o au ako: kia whakaaroaro ai ahau ki au mahi whakamiharo.</verse>
        <verse osisID='Ps.119.28'> E maturuturu iho ana toku wairua i te pouri: kia rite ki tau kapu tau whakau ake i ahau.</verse>
        <verse osisID='Ps.119.29'>Whakamataratia atu i ahau te ara o te teka: kia atawhai mai hoki, a homai tau ture.</verse>
        <verse osisID='Ps.119.30'> Kua whiriwhiria e ahau te ara o te pono: ka waiho e ahau au whakaritenga ki toku aroaro.</verse>
        <verse osisID='Ps.119.31'>Piri tonu ahau ki au whakaaturanga: e Ihowa, kei whakama ahau.</verse>
        <verse osisID='Ps.119.32'>Ka oma ahau i te ara o au whakahau, ina whakanuia e koe toku ngakau. HE</verse>
        <verse osisID='Ps.119.33'> E Ihowa, whakaakona ahau ki te ara o au tikanga: a ka mau i ahau taea noatia te mutunga.</verse>
        <verse osisID='Ps.119.34'>Homai he matauranga ki ahau, a ka mau i ahau tau ture; ka whakapaua toku ngakau ki te pupuri.</verse>
        <verse osisID='Ps.119.35'> Meinga ahau kia haere i te ara o au whakahau; ko taku hoki tena e whakaahuareka nei.</verse>
        <verse osisID='Ps.119.36'>Whakaangahia toku ngakau ki au whakaaturanga; kaua hoki ki te apo.</verse>
        <verse osisID='Ps.119.37'> Whakatahuritia ketia oku kanohi kei kite i te horihori: whakahauorangia ahau i tau ara.</verse>
        <verse osisID='Ps.119.38'> Whakapumautia tau kupu ki tau pononga, e wehi nei ki a koe.</verse>
        <verse osisID='Ps.119.39'> Parea atu toku tawainga, e wehi nei ahau: he pai hoki au whakaritenga.</verse>
        <verse osisID='Ps.119.40'> Nana, kua matenui ahau ki au ako: whakahauorangia ahau i runga i tou tika. WHAU</verse>
        <verse osisID='Ps.119.41'> Kia puta ano au mahi tohu ki ahau, e Ihowa: ara tau whakaoranga, kia rite ki tau kupu.</verse>
        <verse osisID='Ps.119.42'>Penei ka whai kupu maku ki toku kaitawai; noku ka whakawhirinaki ki tau kupu.</verse>
        <verse osisID='Ps.119.43'> Kaua e tangohia rawatia i toku mangai te kupu o te pono: e tumanako nei hoki ahau ki au whakaritenga.</verse>
        <verse osisID='Ps.119.44'>Penei ka puritia e ahau tau ture ake ake.</verse>
        <verse osisID='Ps.119.45'> A ka haereere noa ahau; kua rapua hoki e ahau au akoranga.</verse>
        <verse osisID='Ps.119.46'>Ka korerotia ano e ahau au whakaaturanga ki te aroaro o nga kingi, e kore ano e whakama.</verse>
        <verse osisID='Ps.119.47'>A ka waiho e ahau hei oranga ngakau moku au whakahau e aroha nei ahau.</verse>
        <verse osisID='Ps.119.48'>Ka toro atu hoki oku ringa ki au whakahau e aroha nei ahau, ka whakaaroaro ano ki au tikanga. TAINE</verse>
        <verse osisID='Ps.119.49'> Maharatia te kupu ki tau pononga, no te mea kua meinga ahau e koe kia tumanako atu.</verse>
        <verse osisID='Ps.119.50'> Ko toku oranga ngakau tenei i ahau e tangi nei: na tau kupu nei hoki ahau i whakahauora.</verse>
        <verse osisID='Ps.119.51'> Nui rawa te whakahi ki ahau o te hunga whakakake: heoi kihai ahau i peka ke i tau ture.</verse>
        <verse osisID='Ps.119.52'> I mahara ahau ki au whakaritenga, e Ihowa, o tua iho; a marie ana toku ngakau.</verse>
        <verse osisID='Ps.119.53'> Mau pu ahau i te pawera, mo te hunga kino kua whakarere nei i tau ture.</verse>
        <verse osisID='Ps.119.54'> Ko au tikanga aku e himene ai i te whare i noho manene ai ahau.</verse>
        <verse osisID='Ps.119.55'> I mahara ahau ki tou ingoa i te po, e Ihowa: a puritia ana e ahau tau ture.</verse>
        <verse osisID='Ps.119.56'>I ahau tenei, he mau noku ki au ako. KETE</verse>
        <verse osisID='Ps.119.57'> Ko Ihowa toku wahi: kua mea nei ahau, ka pupuri ahau i au kupu.</verse>
        <verse osisID='Ps.119.58'> I whakapaua toku ngakau ki te inoi ki a koe kia pai mai: kia rite ki tau kupu tau mahi tohu ki ahau.</verse>
        <verse osisID='Ps.119.59'> I whakaaro ahau ki oku ara: a anga ana oku waewae ki au whakaaturanga.</verse>
        <verse osisID='Ps.119.60'>I hohoro ahau, a kihai i whakaroa ki te pupuri i au whakahau.</verse>
        <verse osisID='Ps.119.61'> Karapotia putia ana ahau e nga here a te hunga kino: kihai ia ahau i wareware ki tau ture.</verse>
        <verse osisID='Ps.119.62'> I waenganui po ka ara ahau ki te whakawhetai ki a koe mo au whakaritenga tika.</verse>
        <verse osisID='Ps.119.63'> He hoa ahau no te hunga katoa e wehi ana i a koe; no te hunga ano e pupuri ana i au ako.</verse>
        <verse osisID='Ps.119.64'> Ki tonu, e Ihowa, te whenua i tau mahi tohu: whakaakona ahau ki au tikanga. TETE</verse>
        <verse osisID='Ps.119.65'> Pai rawa tau hanga ki tau pononga, e Ihowa; rite tonu ki tau kupu.</verse>
        <verse osisID='Ps.119.66'>Whakaakona ahau ki te ngarahu pai, ki te matauranga: kua whakapono hoki ahau ki au whakahau.</verse>
        <verse osisID='Ps.119.67'> I ahau kiano i whakawhiua, i he ahau: tena ko tenei ka puritia e ahau tau kupu.</verse>
        <verse osisID='Ps.119.68'> He pai koe, he pai hoki au mahi: whakaakona ahau ki au tikanga.</verse>
        <verse osisID='Ps.119.69'> Kua titoa e te hunga whakakake he teka moku: ka whakapaua toku ngakau ki te pupuri i au ako.</verse>
        <verse osisID='Ps.119.70'>He ngako rawa to ratou ngakau, koia ano kei te taupa: ko ahau ia, he oranga ngakau ki ahau tau ture.</verse>
        <verse osisID='Ps.119.71'> Marie ano ahau kia pehia e te pouri; i ako ai ahau i au tikanga.</verse>
        <verse osisID='Ps.119.72'> Ko te ture a tou mangai pai ke atu ki ahau i nga mano o te koura, o te hiriwa. IOTA</verse>
        <verse osisID='Ps.119.73'> Na ou ringa ahau i hanga, i whakawhaiahua: homai he matauranga ki ahau, kia ako ai ahau ki au whakahau.</verse>
        <verse osisID='Ps.119.74'> Ka hari te hunga e wehi ana i a koe ina kite i ahau: noku i tumanako ki tau kupu.</verse>
        <verse osisID='Ps.119.75'> E matau ana ahau, e Ihowa, he tika au whakaritenga; a he pono nou i pehia ai toku ngakau e koe.</verse>
        <verse osisID='Ps.119.76'> Tena ra, waiho tau mahi tohu hei whakamarie moku; kia rite ki tau kupu ki tau pononga.</verse>
        <verse osisID='Ps.119.77'>Kia puta ki ahau au mahi aroha, kia ora ai ahau; ko tau ture hoki toku oranga ngakau.</verse>
        <verse osisID='Ps.119.78'> Kia whakama te hunga whakakake; no te mea kahore he take i he ai ta ratou hanga ki ahau; ko ahau ia ka whakaaroaro ki au akoranga.</verse>
        <verse osisID='Ps.119.79'>Ko te hunga e wehi ana ki a koe me anga ki ahau, a ka mohio ratou ki au whakaaturanga.</verse>
        <verse osisID='Ps.119.80'> Kia tapatahi toku ngakau ki au tikanga; kei whakama ahau. KAPA</verse>
        <verse osisID='Ps.119.81'> E matenui ana toku wairua ki tau whakaoranga: otiia ka tumanako ahau ki tau kupu.</verse>
        <verse osisID='Ps.119.82'>Matawaia ana oku kanohi, he meatanga ki tau kupu, i ahau e mea ana, Ahea koe whakamarie ai i ahau?</verse>
        <verse osisID='Ps.119.83'> Kua rite nei hoki ahau ki te koki i roto i te paoa: he ahakoa e kore ahau e wareware ki au tikanga.</verse>
        <verse osisID='Ps.119.84'> E hia nga ra o tau pononga? a hea koe whakarite whakawa ai mo te hunga e tukino nei i ahau?</verse>
        <verse osisID='Ps.119.85'> Kua keri poka te hunga whakakake moku; he mea kahore e rite ki tau ture.</verse>
        <verse osisID='Ps.119.86'>Pono tonu au whakahau katoa: e tukino takekore ana ratou i ahau; awhinatia mai ahau.</verse>
        <verse osisID='Ps.119.87'>Wahi iti kua moti ahau i a ratou i runga i te whenua: otira kihai i mahue i ahau au akoranga.</verse>
        <verse osisID='Ps.119.88'> Kia rite ki tou aroha tau whakahauora i ahau: a ka puritia e ahau nga whakaaturanga a tou mangai. RAMERE</verse>
        <verse osisID='Ps.119.89'> Pumau tonu tau kupu, e Ihowa, ake ake i runga i te rangi.</verse>
        <verse osisID='Ps.119.90'>Kei nga whakatupuranga katoa tou pono: whakaungia ana e koe te whenua, a e tu nei ano.</verse>
        <verse osisID='Ps.119.91'>E tu nei ano inaianei, pera tonu me tau i whakarite ai, he pononga hoki nga mea katoa nau.</verse>
        <verse osisID='Ps.119.92'> Me kaua tau ture hei oranga mo toku ngakau, kua ngaro ahau i reira i toku auetanga.</verse>
        <verse osisID='Ps.119.93'> E kore rawa ahau e wareware ki au ako, he mea whakahauora hoki nau ena i ahau.</verse>
        <verse osisID='Ps.119.94'> Nau ahau, mau ahau e whakaora: kua rapua hoki e ahau au ako.</verse>
        <verse osisID='Ps.119.95'> Kua tatari te hunga kino ki ahau kia whakamatea: ka whakaaro ia ahau ki au whakaaturanga.</verse>
        <verse osisID='Ps.119.96'> Kua kitea e ahau te mutunga o nga mea tino tika katoa: he whanui rawa ia tau whakahau. MEME</verse>
        <verse osisID='Ps.119.97'> Ano toku aroha ki tau ture! Ko taku tena e whakaaroaro ai i te roa o te ra.</verse>
        <verse osisID='Ps.119.98'> Nau i hira ake ai oku whakaaro i o oku hoariri, na au whakahau, e piri tonu nei ki ahau.</verse>
        <verse osisID='Ps.119.99'>Nui atu oku mahara i o oku kaiwhakaako katoa: noku i whakaaroaro tonu ki au whakaaturanga.</verse>
        <verse osisID='Ps.119.100'>Tera atu toku mohio i to nga kaumatua, no te mea i pupuri ahau i au ako.</verse>
        <verse osisID='Ps.119.101'> Kua kaiponuhia mai e ahau oku waewae i nga ara kino katoa, kia pupuri ai ahau i tau kupu.</verse>
        <verse osisID='Ps.119.102'> Kihai ahau i titaha i au whakaritenga; nau hoki ahau i ako.</verse>
        <verse osisID='Ps.119.103'> Ano te reka o au kupu ki toku ngao; ae ra, reka atu i te honi ki toku mangai.</verse>
        <verse osisID='Ps.119.104'>Na au ako ahau i whai mohio ai: na reira ahau i kino ai ki nga ara teka katoa. NUNU</verse>
        <verse osisID='Ps.119.105'> He rama tau kupu ki oku waewae, he marama ki toku ara.</verse>
        <verse osisID='Ps.119.106'> Kua oati ahau, a ka whakamana ano e ahau: kia puritia e ahau au whakaritenga tika.</verse>
        <verse osisID='Ps.119.107'> He nui te mamae o toku ngakau: whakahauorangia ahau, e Ihowa, kia rite ki tau kupu.</verse>
        <verse osisID='Ps.119.108'> Manakohia, e Ihowa, nga ohaohatanga a toku mangai, whakaakona hoki ahau ki au whakaritenga.</verse>
        <verse osisID='Ps.119.109'> Kei toku ringa tonu toku wairua, heoi kahore ahau e wareware ki tau ture.</verse>
        <verse osisID='Ps.119.110'>Kua whakatakotoria e te hunga kino he mahanga moku: heoi kahore ahau i peka ke i au ako.</verse>
        <verse osisID='Ps.119.111'> Ka waiho e ahau au whakaaturanga hei kainga tupu moku ake ake: ko toku koanga ngakau hoki ena.</verse>
        <verse osisID='Ps.119.112'>Kua whakaanga e ahau toku ngakau ki te mahi tonu i au tikanga: a te mutunga ra ano. HAMEKE</verse>
        <verse osisID='Ps.119.113'> E kino ana ahau ki te hunga whakaaro ruarua; ko tau ture ia taku e aroha ai.</verse>
        <verse osisID='Ps.119.114'> Ko toku piringa koe, ko toku whakangungu rakau: e tumanako ana ahau ki tau kupu.</verse>
        <verse osisID='Ps.119.115'> Mawehe atu i ahau, e te hunga kino; ka whakaritea hoki e ahau nga whakahau a toku Atua.</verse>
        <verse osisID='Ps.119.116'> Kia rite ki tau kupu tau tautoko ake i ahau, kia ora ai ahau: kaua hoki ahau e tukua kia whakama ki taku e tumanako atu nei.</verse>
        <verse osisID='Ps.119.117'>Tautokona ake ahau, kia ora ai ahau, a ka whai whakaaro tonu ahau ki au tikanga.</verse>
        <verse osisID='Ps.119.118'> Kua whakahaweatia e koe te hunga katoa e kotiti ke ana i au tikanga; he horihori hoki to ratou tinihanga.</verse>
        <verse osisID='Ps.119.119'>Ka whakakahoretia e koe te hunga kino katoa o te whenua, ano he para mata: koia ahau i aroha ai ki au whakaaturanga.</verse>
        <verse osisID='Ps.119.120'>Wiri ana oku kikokiko i te wehi ki a koe; e mataku ana hoki ahau ki au whakaritenga. AINE</verse>
        <verse osisID='Ps.119.121'> He whakawa tika, he tika taku mahi: kaua ahau e tukua ki oku kaitukino.</verse>
        <verse osisID='Ps.119.122'>Ko koe hei tuara mo tau pononga mo te pai: kei tukinotia ahau e te hunga whakakake.</verse>
        <verse osisID='Ps.119.123'> Matawaia ana oku kanohi i te meatanga ki tau whakaora, ki te kupu hoki o tau tika.</verse>
        <verse osisID='Ps.119.124'> Kia rite ki tou aroha tau mahi ki tau pononga: whakaakona hoki ahau ki au tikanga.</verse>
        <verse osisID='Ps.119.125'>He pononga ahau nau; homai he mahara ki ahau, kia matau ai ki au whakaaturanga.</verse>
        <verse osisID='Ps.119.126'> Kua rite te wa hei mahinga ma Ihowa; kua whakakahoretia hoki e ratou tau ture.</verse>
        <verse osisID='Ps.119.127'> Na reira i arohaina rawatia ai e ahau au whakahau i te koura, ae, i te tino koura.</verse>
        <verse osisID='Ps.119.128'>Na reira tika tonu ki ahau au ako katoa mo nga mea katoa: kino iho ano ahau ki nga ara teka katoa. PE</verse>
        <verse osisID='Ps.119.129'> He mea whakamiharo au whakaaturanga: i mau ai toku wairua ki reira.</verse>
        <verse osisID='Ps.119.130'> Ko te whakapuakanga o au kupu he homai marama; na reira i homai he mahara ki nga kuware.</verse>
        <verse osisID='Ps.119.131'> I hamama toku mangai, i kihakiha: he matenui noku ki au whakahau.</verse>
        <verse osisID='Ps.119.132'> Tahuri mai ki ahau, tohungia hoki ahau: kia rite ki tau hanga ki te hunga e aroha ana ki tou ingoa.</verse>
        <verse osisID='Ps.119.133'> Whakatikaia oku hikoinga ki runga i tau kupu: kaua hoki tetahi he e tukua hei rangatira moku.</verse>
        <verse osisID='Ps.119.134'> Whakaorangia ahau i te tukino a te tangata: a ka puritia e ahau au ako.</verse>
        <verse osisID='Ps.119.135'> Kia marama mai tou mata ki tau pononga: whakaakona hoki ahau ki au tikanga.</verse>
        <verse osisID='Ps.119.136'> Heke noa nga awa wai o oku kanohi; mo ratou kahore i pupuri i tau ture. TARI</verse>
        <verse osisID='Ps.119.137'> He tika koe, e Ihowa, he tika ano au whakaritenga.</verse>
        <verse osisID='Ps.119.138'>He tika, he pono rawa au whakaaturanga i whakahaua mai e koe.</verse>
        <verse osisID='Ps.119.139'> Ka ngaro ahau i toku ngakau whakapuke, mo au kupu ka wareware nei i oku hoariri.</verse>
        <verse osisID='Ps.119.140'> Hore rawa he para o tau kupu: koia i arohaina ai e tau pononga.</verse>
        <verse osisID='Ps.119.141'> He iti ahau, e whakahaweatia ana: heoi kahore ahau e wareware ki au ako.</verse>
        <verse osisID='Ps.119.142'> He tika pumau tonu tou tika; he pono hoki tau ture.</verse>
        <verse osisID='Ps.119.143'> Kua pa mai ki ahau te pouri me te mamae: ko au whakahau ia toku oranga ngakau.</verse>
        <verse osisID='Ps.119.144'>Pumau tonu te tika o au whakaaturanga: homai he mahara ki ahau, a ka ora ahau. KOPO</verse>
        <verse osisID='Ps.119.145'> I whakapaua toku ngakau ki te karanga; whakahokia mai he kupu ki ahau, e Ihowa; ka mau i ahau au tikanga.</verse>
        <verse osisID='Ps.119.146'>I karanga ahau ki a koe: whakaorangia ahau, a ka puritia e ahau au whakaaturanga.</verse>
        <verse osisID='Ps.119.147'> Kiano te ata i puao noa, kua karanga ahau: i tumanako ahau ki au kupu.</verse>
        <verse osisID='Ps.119.148'>I hohoro oku kanohi i nga mataaratanga ki te whakaaroaro ki tau kupu.</verse>
        <verse osisID='Ps.119.149'> Whakarongo ki toku reo, kia rite ki tou aroha: kia rite, e Ihowa, ki tau i whakarite ai tau whakahauora i ahau.</verse>
        <verse osisID='Ps.119.150'> E whakatata mai ana te hunga e whai ana i te whanoke: kei tawhiti atu ratou i tau ture.</verse>
        <verse osisID='Ps.119.151'>E tata ana mai koe, e Ihowa: he pono katoa au whakahau.</verse>
        <verse osisID='Ps.119.152'> Nonamata ahau i matau ai ki au whakaaturanga, he mea whakapumau nau no tua whakarere. REHE</verse>
        <verse osisID='Ps.119.153'> Whakaaro mai ki toku mate, a whakaorangia ahau: kahore hoki ahau e wareware ki tau ture.</verse>
        <verse osisID='Ps.119.154'>Tohea taku tohe, whakaorangia hoki ahau: kia rite ki tau kupu tau whakahauoranga i ahau.</verse>
        <verse osisID='Ps.119.155'> Kei tawhiti atu i te hunga kino te whakaoranga: kahore hoki ratou e rapu ki au tikanga.</verse>
        <verse osisID='Ps.119.156'> E Ihowa, he nui au mahi tohu: kia rite ki au whakaritenga tau whakahauora i ahau.</verse>
        <verse osisID='Ps.119.157'> He tokomaha oku kaitukino, oku hoariri: heoi kahore ahau i peka ke i au whakaaturanga.</verse>
        <verse osisID='Ps.119.158'> I kite ahau i nga kaimahi i te kino, a pouri iho: no ratou kahore e pupuri i tau kupu.</verse>
        <verse osisID='Ps.119.159'> Tirohia mai toku aroha ki au ako: kia rite ki tou aroha, e Ihowa, tau whakahauora i ahau.</verse>
        <verse osisID='Ps.119.160'> Ko te huinga katoatanga o tau kupu he pono; pumau katoa anao au whakaritenga tika ake ake. HINE</verse>
        <verse osisID='Ps.119.161'> Hore he rawa i tukinotia ai ahau e nga rangatira: otiia e wehi ana toku ngakau i tau kupu.</verse>
        <verse osisID='Ps.119.162'> E hari ana ahau ki tau kupu: ano he tangata kua whiwhi ki te taonga nui.</verse>
        <verse osisID='Ps.119.163'> E kino ana ahau, e whakarihariha ana ki te korero teka: ko tau ture ia taku i aroha ai.</verse>
        <verse osisID='Ps.119.164'> Takiwhitu aku whakamoemiti ki a koe i te ra tahi mo au whakaritenga tika.</verse>
        <verse osisID='Ps.119.165'> He rangimarie nui to te hunga e aroha ana ki tau ture: e kore hoki o ratou waewae e tutuki.</verse>
        <verse osisID='Ps.119.166'> A kua tumanako ahau ki tau whakaora, e Ihowa, kua mahi ahau i au whakahau.</verse>
        <verse osisID='Ps.119.167'> Kua puritia e toku wairua au whakaaturanga, ae, e arohaina nuitia ana e ahau.</verse>
        <verse osisID='Ps.119.168'>Kua puritia e ahau au ako me au whakaaturanga: kei tou aroaro hoki oku ara katoa. TAU</verse>
        <verse osisID='Ps.119.169'> Tukua atu taku tangi kia tata atu ki tou aroaro, e Ihowa: homai he mahara ki ahau, kia rite ki tau kupu.</verse>
        <verse osisID='Ps.119.170'>Kia tae atu taku inoi ki tou aroaro: kia rite ki tau kupu whakaora i ahau.</verse>
        <verse osisID='Ps.119.171'> Kia whakapuaki oku ngutu i te whakamoemiti: e whakaako ana hoki koe i ahau ki au tikanga.</verse>
        <verse osisID='Ps.119.172'> Ma toku arero e korero tau kupu: he tika hoki au whakahau katoa.</verse>
        <verse osisID='Ps.119.173'> Kia rite tou ringa ki te awhina i ahau; kua whiriwhiria hoki e ahau ko au ako.</verse>
        <verse osisID='Ps.119.174'>Kua matenui ahau ki tau whakaora, e Ihowa: ko tau ture hoki toku oranga ngakau.</verse>
        <verse osisID='Ps.119.175'> Kia ora toku wairua, a ka whakamoemiti ia ki a koe: kia awhinatia hoki ahau e au whakaritenga.</verse>
        <verse osisID='Ps.119.176'> Kua kotiti ke ahau me he hipi ngaro: rapua tau pononga, kahore hoki ahau e wareware ki au whakahau.</verse>
      </chapter>
      <chapter osisID='Ps.120'>
        <verse osisID='Ps.120.1'> He waiata; he pikitanga. I tangi, ahau ki a Ihowa i toku matenga; a i whakahoki kupu mai ia ki ahau.</verse>
        <verse osisID='Ps.120.2'>E Ihowa, whakaorangia toku wairua i te ngutu teka, i te arero hianga.</verse>
        <verse osisID='Ps.120.3'>Ko te aha e hoatu ki a koe? ko te aha hoki e tapiritia atu mau, e te arero hianga?</verse>
        <verse osisID='Ps.120.4'>Ko nga pere koi a te hunga nunui, me nga waro hunipa.</verse>
        <verse osisID='Ps.120.5'> Aue, toku mate, to te manene i Meheke, toku hoki e noho nei i nga teneti o Kerara!</verse>
        <verse osisID='Ps.120.6'>Kua roa te nohoanga tahitanga o toku wairua ki te tangata e kino ana ki te ata noho.</verse>
        <verse osisID='Ps.120.7'>Mo te ata noho ahau, engari ka korero ahau, ka anga ratou ka whawhai.</verse>
      </chapter>
      <chapter osisID='Ps.121'>
        <verse osisID='Ps.121.1'> He waiata; he pikitanga. Ka anga atu oku kanohi ki nga maunga; no reira nei te awhina moku.</verse>
        <verse osisID='Ps.121.2'>No Ihowa te awhina moku, no te kaihanga o te rangi, o te whenua.</verse>
        <verse osisID='Ps.121.3'>E kore ia e tuku i tou waewae kia nekehia; e kore tou kaitiaki e moe.</verse>
        <verse osisID='Ps.121.4'>Ina, e kore te kaitiaki o Iharaira e parangia, e moe.</verse>
        <verse osisID='Ps.121.5'>Ko Ihowa tou kaitiaki, ko Ihowa tou whakamarumaru i tou matau.</verse>
        <verse osisID='Ps.121.6'>E kore koe e pakia e te ra i te awatea, e te marama ranei i te po.</verse>
        <verse osisID='Ps.121.7'>Ma Ihowa koe e tiaki i roto i nga kino katoa; mana e tiaki tou wairua.</verse>
        <verse osisID='Ps.121.8'>Ma Ihowa e tiaki tou haerenga atu, me tou haerenga mai aianei a ake tonu atu.</verse>
      </chapter>
      <chapter osisID='Ps.122'>
        <verse osisID='Ps.122.1'> He waiata; he pikitanga. Na Rawiri. I koa ahau i ta ratou meatanga mai ki ahau; Tatou ka haere ki te whare o Ihowa.</verse>
        <verse osisID='Ps.122.2'>E tu ana o matou waewae ki ou tatau, e Hiruharama:</verse>
        <verse osisID='Ps.122.3'>Ko te hanganga o Hiruharama, rite tonu ki to te pa kua tuhonohonoa ki a ia ano..</verse>
        <verse osisID='Ps.122.4'>Haereere ana ki reira nga iwi, nga iwi o Ihowa, ki to Iharaira whakaaturanga, ki te whakawhetai ki te ingoa o Ihowa.</verse>
        <verse osisID='Ps.122.5'>Kua whakaturia hoki ki reira nga torona whakawa, nga torona o te whare o Rawiri.</verse>
        <verse osisID='Ps.122.6'> Inoia he ata noho mo Hiruharama: ka whiwhi ki te pai te hunga e aroha ana ki a koe.</verse>
        <verse osisID='Ps.122.7'>Kia mau te rongo ki ou taiepa, me te pai ki ou whare kingi.</verse>
        <verse osisID='Ps.122.8'>He mea mo oku teina, mo oku hoa, taku e mea nei, Kia mau te rongo ki roto ki a koe.</verse>
        <verse osisID='Ps.122.9'>He whakaaro ki te whare o Ihowa, o to tatou Atua, ka rapu ahau i te pai mou.</verse>
      </chapter>
      <chapter osisID='Ps.123'>
        <verse osisID='Ps.123.1'> He waiata; he pikitanga. Ka anga atu oku kanohi ki a koe, e koe e noho mai nei i nga rangi.</verse>
        <verse osisID='Ps.123.2'>Ina, pera tonu nga kanohi o nga pononga e titiro nei ki te ringa o to ratou rangatira, nga kanohi hoki o te kotiro ki te ringa o tona rangatira wahine; me o matou kanohi e titiro nei ki a Ihowa, ki to matou Atua, kia tohu ra ano ia i a matou.</verse>
        <verse osisID='Ps.123.3'>Tohungia matou, e Ihowa, tohungia matou: kua tino kapi hoki matou i te whakahawea.</verse>
        <verse osisID='Ps.123.4'>Kapi tonu to matou wairua i te whakahi a te hunga e noho noa ana, i te whakahawea a te hunga whakakake.</verse>
      </chapter>
      <chapter osisID='Ps.124'>
        <verse osisID='Ps.124.1'> He waiata; he pikitanga. Na Rawiri. Me kaua a Ihowa i a tatou, he ki tenei ma Iharaira:</verse>
        <verse osisID='Ps.124.2'>Me kaua a Ihowa i a tatou, i te whakatikanga mai o te tangata ki a tatou;</verse>
        <verse osisID='Ps.124.3'>Penei kua horomia oratia tatou e ratou, i te muranga o to ratou riri ki a tatou.</verse>
        <verse osisID='Ps.124.4'>Kua ngaro tatou i nga wai, kua taupokina o tatou wairua e te ia.</verse>
        <verse osisID='Ps.124.5'>Penei kua taupokina o tatou wairua e nga wai whakakake.</verse>
        <verse osisID='Ps.124.6'> Kia whakapaingia a Ihowa, kihai nei i tuku i a tatou hei ngaunga ma o ratou niho.</verse>
        <verse osisID='Ps.124.7'>Kua mawhiti o tatou wairua, me he manu i roto i te mahanga a nga kaihopu; kua motu te mahanga, a mawhiti ana tatou.</verse>
        <verse osisID='Ps.124.8'>Kei te ingoa o Ihowa he awhina mo tatou, kei te kaihanga i te rangi, i te whenua.</verse>
      </chapter>
      <chapter osisID='Ps.125'>
        <verse osisID='Ps.125.1'> He waiata; he pikitanga. Ko te hunga e whakawhirinaki ana ki a Ihowa ka rite ki Maunga Hiona, e kore nei e taea te whakangaueue, pumau tonu ake ake.</verse>
        <verse osisID='Ps.125.2'>Me nga maunga e taiawhio nei i Hiruharama, te karapoti a Ihowa i tona iwi, aianei a ake tonu atu.</verse>
        <verse osisID='Ps.125.3'>E kore hoki te tokotoko a te whakaarokore e waiho tonu i runga i te wahi o te hunga tika: kei totoro te ringa o te hunga tika ki te kino.</verse>
        <verse osisID='Ps.125.4'> Kia pai tau mahi, e Ihowa, ki te hunga pai, ki te hunga he tika nei o ratou ngakau.</verse>
        <verse osisID='Ps.125.5'>Ko te hunga ia e peka ke ana ki o ratou ara kopikopiko, ma Ihowa ratou e arahi tahi atu me nga kaimahi i te kino. Kia mau te rongo ki a Iharaira.</verse>
      </chapter>
      <chapter osisID='Ps.126'>
        <verse osisID='Ps.126.1'> He waiata; he pikitanga. I ta Ihowa whakahokinga mai i nga pononga o Hiona i rite matou ki te hunga e moehewa ana.</verse>
        <verse osisID='Ps.126.2'>Katahi to matou mangai ka ki i te kata, to matou arero hoki i te waiata: katahi ka korerotia i roto i nga tauiwi, He nui nga mahi a Ihowa ki a ratou.</verse>
        <verse osisID='Ps.126.3'>He mea nunui a Ihowa i mea ai mo tatou, a e koa ana tatou.</verse>
        <verse osisID='Ps.126.4'> E Ihowa, whakahokia matou i te whakarau: kia pera me nga awa o te tonga.</verse>
        <verse osisID='Ps.126.5'>Ko te hunga e rui ana i runga i te roimata, ka kokoti i runga i te hari.</verse>
        <verse osisID='Ps.126.6'>Ahakoa haere tangi atu ia me te kawe i ana purapura hei whakatokanga; tera ia e haere hari mai ano me te mau mai i ana paihere.</verse>
      </chapter>
      <chapter osisID='Ps.127'>
        <verse osisID='Ps.127.1'> He waiata; he pikitanga. Na Horomona. Ki te kore e hanga e Ihowa te whare, he maumau mahi ta nga kaihanga; ki te kore e tiakina e Ihowa te pa, maumau mataara noa te kaitiaki.</verse>
        <verse osisID='Ps.127.2'>He maumau to koutou ara wawe, to koutou noho roa i te po, ta koutou kai i te taro o te mauiui: ko tana moe tena ka homai nei ki tana e aroha ai.</verse>
        <verse osisID='Ps.127.3'>Na he taonga pumau na Ihowa nga tamariki, ko nga hua ano o te kopu tana utu.</verse>
        <verse osisID='Ps.127.4'>E rite ana ki nga pere i te ringaringa o te tangata kaha te whanau o te taitamarikitanga.</verse>
        <verse osisID='Ps.127.5'>Ka hari te tangata kua ki nei tana papa pere i a ratou: e kore ratou e whakama, ina korero ki o ratou hoariri i te kuwaha.</verse>
      </chapter>
      <chapter osisID='Ps.128'>
        <verse osisID='Ps.128.1'> He waiata; he pikitanga. Ka hari nga tangata katoa e wehi ana i a Ihowa: e haere ana i ana ara.</verse>
        <verse osisID='Ps.128.2'>E kai hoki koe i te mahinga a ou ringa: e hari koe, a ka tau te pai ki a koe.</verse>
        <verse osisID='Ps.128.3'>E rite tau wahine ki te waina hua, i roto rawa i tou whare: au tamariki ki nga mahuri oriwa, i nga taha o tau tepu.</verse>
        <verse osisID='Ps.128.4'>Na he pera te manaaki mo te tangata e wehi ana i a Ihowa.</verse>
        <verse osisID='Ps.128.5'>Ka Manaakitia koe e Ihowa i Hiona; a e kite koe i te pai o Hiruharama i nga ra katoa e ora ai koe.</verse>
        <verse osisID='Ps.128.6'>Ae, e kite koe i nga tamariki a au tamariki. Kia mau te rongo ki a Iharaira.</verse>
      </chapter>
      <chapter osisID='Ps.129'>
        <verse osisID='Ps.129.1'> He waiata; he pikitanga. He ki tenei ma Iharaira, Ka maha a ratou tukinotanga i ahau o toku tamarikitanga ake;</verse>
        <verse osisID='Ps.129.2'>Ka maha a ratou tukinotanga i ahau o toku tamarikitanga ake; heoi kihai ahau i taea e ratou.</verse>
        <verse osisID='Ps.129.3'>I parautia toku tuara e nga kaiparau; he roa a ratou parautanga.</verse>
        <verse osisID='Ps.129.4'>He tika ta Ihowa: motu pu i a ia nga aho a te hunga kino.</verse>
        <verse osisID='Ps.129.5'> Kia whakama, kia whakahokia ki muri, te hunga katoa e kino nei ki Hiona.</verse>
        <verse osisID='Ps.129.6'>Kia rite ratou ki te tarutaru i nga tuanui, e memenge nei i te mea kiano i tupu ake.</verse>
        <verse osisID='Ps.129.7'>E kore nei e ki te ringa o te kaikoti, te uma hoki o te kaipaihere.</verse>
        <verse osisID='Ps.129.8'>E kore ano te hunga e haere ana i te taha e mea, Kia tau ki a koutou te manaaki a Ihowa: ko ta matou manaaki tenei ki a koutou i runga i te ingoa o Ihowa.</verse>
      </chapter>
      <chapter osisID='Ps.130'>
        <verse osisID='Ps.130.1'> He waiata; he pikitanga. I karanga ahau ki a koe, e Ihowa, i roto i nga hohonu.</verse>
        <verse osisID='Ps.130.2'>E te Ariki, whakarongo mai ki toku reo: kia anga mai ou taringa ki toku reo inoi.</verse>
        <verse osisID='Ps.130.3'>Me i maharatia e koe nga kino, e Ihowa, ko wai, e te Ariki, e tu?</verse>
        <verse osisID='Ps.130.4'>Otira he muru hara tau, e wehingia ai koe.</verse>
        <verse osisID='Ps.130.5'> E tatari ana ahau ki a Ihowa; e tatari ana toku wairua: e tumanako ana hoki ahau ki tana kupu.</verse>
        <verse osisID='Ps.130.6'>Ko te taringa o toku wairua i te Ariki nui atu i to te hunga e whanga ana ki te ata; ae, i to te hunga e whanga ana ki te ata.</verse>
        <verse osisID='Ps.130.7'>E Iharaira, kia tumanako ki a Ihowa, kei a Ihowa hoki te mahi tohu, a kei a ia te hokonga nui.</verse>
        <verse osisID='Ps.130.8'>A mana a Iharaira e hoko i roto i ona he katoa.</verse>
      </chapter>
      <chapter osisID='Ps.131'>
        <verse osisID='Ps.131.1'> He waiata; he pikitanga. Na Rawiri. E Ihowa, ehara toku i te ngakau whakapehapeha: ehara ano oku i te kanohi whakakake: kahore hoki ahau e rahurahu ki nga mea nunui, e kore nei e taea e ahau.</verse>
        <verse osisID='Ps.131.2'>He pono kua meinga e ahau toku wairua kia tau, a kia mahaki, pera i to te tamaiti kua wehea i te u o tona whaea: he rite toku wairua ki te tamaiti katahi nei ka wehe i te u.</verse>
        <verse osisID='Ps.131.3'>E Iharaira, kia tumanako ki a Ihowa: aianei a ake tonu atu.</verse>
      </chapter>
      <chapter osisID='Ps.132'>
        <verse osisID='Ps.132.1'> He waiata; he pikitanga. E Ihowa, maharatia a Rawiri, me ona mamaetanga ngakau katoa;</verse>
        <verse osisID='Ps.132.2'>Tana oati ki a Ihowa, tana kupu taurangi ki te Mea Nui o Hakopa;</verse>
        <verse osisID='Ps.132.3'>E kore rawa ahau e tae ki toku whare e noho ai ahau, e eke ranei ki runga ki toku moenga;</verse>
        <verse osisID='Ps.132.4'>E kore ahau e tuku i oku kanohi kia moe, i oku kamo kia nenewha;</verse>
        <verse osisID='Ps.132.5'>Kia kitea ra ano e ahau he wahi mo Ihowa, he nohoanga mo te Mea Nui o Hakopa.</verse>
        <verse osisID='Ps.132.6'>Na i rangona e matou ki Eparata, i kitea ki nga mara o te ngahere.</verse>
        <verse osisID='Ps.132.7'>Ka haere matou ki roto ki ona tapenakara; ka koropiko ki tona turanga waewae.</verse>
        <verse osisID='Ps.132.8'>E ara, e Ihowa, ki tou okiokinga, a koe, me te aaka o tou kaha.</verse>
        <verse osisID='Ps.132.9'>Kia whakakakahuria au tohunga ki te tika; kia hamama tau hunga tapu i te hari.</verse>
        <verse osisID='Ps.132.10'>Whakaaro ki a Rawiri, ki tau pononga: kaua e whakapeaua atu te mata o tau i whakawahi ai.</verse>
        <verse osisID='Ps.132.11'> Kua oati pono a Ihowa ki a Rawiri, e kore ia e tahuri ke i tena; Ka whakanohoia e ahau tetahi hua o tou kopu ki tou torona.</verse>
        <verse osisID='Ps.132.12'>Ki te puritia e au tama taku kawenata, me taku whakaaturanga e ako ai ahau ki a ratou, ka noho ano a ratou tama ki tou torona ake ake.</verse>
        <verse osisID='Ps.132.13'>Kua whiriwhiria hoki e Ihowa a Hiona; kua hiahiatia e ia hei nohoanga mona.</verse>
        <verse osisID='Ps.132.14'>Ko toku okiokinga tenei ake ake; ko konei ahau noho ai, kua hiahiatia hoki e ahau.</verse>
        <verse osisID='Ps.132.15'>Ka manaakitia rawatia e ahau tana kai; ka whakamakonatia e ahau ona rawakore ki te taro.</verse>
        <verse osisID='Ps.132.16'>Ka whakakakahuria hoki e ahau ona tohunga ki te whakaoranga; a ka hamama tona hunga tapu i te hari.</verse>
        <verse osisID='Ps.132.17'>Ka meinga e ahau kia pihi ki reira te haona o Rawiri: kua whakapaia e ahau he rama mo taku i whakawahi ai.</verse>
        <verse osisID='Ps.132.18'>Ka whakakakahuria e ahau ona hoariri ki te whakama; a ka matomato tona karauna i runga i a ia.</verse>
      </chapter>
      <chapter osisID='Ps.133'>
        <verse osisID='Ps.133.1'> He waiata; he pikitanga. Na Rawiri. Na, ano te pai, ano te ahuareka o te nohoanga o nga teina, o nga tuakana i runga i te whakaaro kotahi!</verse>
        <verse osisID='Ps.133.2'>Tona rite kei te hinu utu nui i runga i te upoko, i heke iho nei ki te pahau, ae ki te pahau o Arona; i heke iho nei ki te remu o ona kakahu:</verse>
        <verse osisID='Ps.133.3'>Kei te tomairangi ano o Heremona, kei tera i heke iho ki nga maunga o Hiona: i whakahaua iho hoki e Ihowa te manaaki mo reira, te ora mo ake tonu atu.</verse>
      </chapter>
      <chapter osisID='Ps.134'>
        <verse osisID='Ps.134.1'> He waiata; he pikitanga. Na, whakapaingia a Ihowa, e nga pononga katoa a Ihowa, e tu nei i te whare o Ihowa i te po.</verse>
        <verse osisID='Ps.134.2'>Totoro ake o koutou ringa ki te wahi tapu, whakapaingia hoki a Ihowa.</verse>
        <verse osisID='Ps.134.3'>Ma Ihowa koe e manaaki i roto i Hiona, mana, ma te kaihanga o te rangi, o te whenua.</verse>
      </chapter>
      <chapter osisID='Ps.135'>
        <verse osisID='Ps.135.1'> Whakamoemititia a Ihowa. Whakamoemititia te ingoa o Ihowa; whakamoemititia ia, e nga pononga a Ihowa.</verse>
        <verse osisID='Ps.135.2'>E koutou e tu nei i roto i te whare o Ihowa, i nga marae o te whare o to tatou Atua.</verse>
        <verse osisID='Ps.135.3'>Whakamoemititia a Ihowa; he pai hoki a Ihowa; himene atu ki tona ingoa; he mea ahuareka hoki tena.</verse>
        <verse osisID='Ps.135.4'>Kua whiriwhiria hoki e Ihowa a Hakopa mana, a Iharaira hei tino taonga mona.</verse>
        <verse osisID='Ps.135.5'> E matau ana hoki ahau he nui a Ihowa: kei runga atu hoki to tatou Ariki i nga atua katoa.</verse>
        <verse osisID='Ps.135.6'>Ko nga mea katoa i pai ai a Ihowa, kua oti i a ia, i te rangi, i te whenua, i nga moana, i nga wahi hohonu katoa.</verse>
        <verse osisID='Ps.135.7'>Nana i pupu ake ai nga kohu i nga pito o te whenua: i hanga e ia nga uira mo te ua; e whakaputaina mai ana e ia te hau i roto i ona whare taonga.</verse>
        <verse osisID='Ps.135.8'>Nana nei i patu nga matamua o Ihipa, a te tangata, a te kararehe;</verse>
        <verse osisID='Ps.135.9'>I tonoa e ia he tohu, he merekara ki waenganui ou, e Ihipa: ki runga ki a Parao ratou ko ana pononga katoa.</verse>
        <verse osisID='Ps.135.10'>Nana i patu nga iwi maha, i whakamate nga kingi rarahi;</verse>
        <verse osisID='Ps.135.11'>A Hihona kingi o nga Amori, a Oka kingi o Pahana, me nga rangatiratanga katoa o Kanaana;</verse>
        <verse osisID='Ps.135.12'>A homai ana e ia to ratou whenua hei kainga pumau, hei kainga pumau mo Iharaira, mo tana iwi.</verse>
        <verse osisID='Ps.135.13'>E Ihowa, pumau tonu tou ingoa, me tou maharatanga, e Ihowa, ki nga whakatupuranga katoa.</verse>
        <verse osisID='Ps.135.14'>Ka whakawa hoki a Ihowa mo tana iwi; a ka puta ke tona whakaaro ki ana pononga.</verse>
        <verse osisID='Ps.135.15'> He hiriwa, he koura nga whakapakoko a nga tauiwi, he mahi na te ringa tangata.</verse>
        <verse osisID='Ps.135.16'>He mangai o ratou, a kahore e korero: he kanohi o ratou, a kahore e kite:</verse>
        <verse osisID='Ps.135.17'>He taringa o ratou, a kahore e rongo: kahore ano he manawa i o ratou mangai.</verse>
        <verse osisID='Ps.135.18'>Ka rite ki a ratou te hunga nana ratou i hanga; ae, me nga tangata katoa e whakawhirinaki ana ki a ratou.</verse>
        <verse osisID='Ps.135.19'>Whakapaingia a Ihowa, e te whare o Iharaira; whakapaingia a Ihowa, e te whare o Arona;</verse>
        <verse osisID='Ps.135.20'>Whakapaingia a Ihowa, e te whare o Riwai; whakapaingia a Ihowa, e te hunga katoa e wehi ana i a Ihowa;</verse>
        <verse osisID='Ps.135.21'>Kia whakapaingia a Ihowa i roto i Hiona, e noho nei i Hiruharama. Whakapaingia a Ihowa.</verse>
      </chapter>
      <chapter osisID='Ps.136'>
        <verse osisID='Ps.136.1'> Whakawhetai ki a Ihowa, he pai hoki ia: he mau tonu hoki tana mahi tohu.</verse>
        <verse osisID='Ps.136.2'>Whakawhetai ki te Atua o nga atua: he mau tonu hoki tana mahi tohu.</verse>
        <verse osisID='Ps.136.3'>Whakawhetai ki te Ariki o nga ariki: he mau tonu hoki tana mahi tohu.</verse>
        <verse osisID='Ps.136.4'>E mahi nei tona kotahi i nga merekara nunui: he mau tonu hoki tana mahi tohu.</verse>
        <verse osisID='Ps.136.5'>I tohunga rawa nei ki te hanga i nga rangi: he mau tonu hoki tana mahi tohu.</verse>
        <verse osisID='Ps.136.6'>I whakatakoto nei i te whenua ki runga ki nga wai: he mau tonu hoki tana mahi tohu.</verse>
        <verse osisID='Ps.136.7'>Ki te kaihanga i nga whakamarama nunui: he mau tonu hoki tana mahi tohu;</verse>
        <verse osisID='Ps.136.8'>I te ra hei tohutohu i te awatea: he mau tonu hoki tana mahi tohu;</verse>
        <verse osisID='Ps.136.9'>I te marama me nga whetu hei tohutohu i te po: he mau tonu hoki tana mahi tohu.</verse>
        <verse osisID='Ps.136.10'> Ki te kaipatu i Ihipa, ara i a ratou matamua: he mau tonu hoki tana mahi tohu;</verse>
        <verse osisID='Ps.136.11'>A arahina mai ana a Iharaira i waenganui i a ratou: he mau tonu hoki tana mahi tohu;</verse>
        <verse osisID='Ps.136.12'>Na te ringa kaha me te takakau maro: he mau tonu hoki tana mahi tohu.</verse>
        <verse osisID='Ps.136.13'>I tapahi nei i te Moana Whero a motu rawa: he mau tonu hoki tana mahi tohu;</verse>
        <verse osisID='Ps.136.14'>A meinga ana a Iharaira kia haere ra waenganui: he mau tonu hoki tana mahi tohu;</verse>
        <verse osisID='Ps.136.15'>A hurihia ana a Parao me ana mano ki te Moana Whero: he mau tonu hoki tana mahi tohu.</verse>
        <verse osisID='Ps.136.16'>I arahi nei i tana iwi ra te koraha: he mau tonu hoki tana mahi tohu.</verse>
        <verse osisID='Ps.136.17'>I patu nei i nga kingi nunui: he mau tonu hoki tana mahi tohu;</verse>
        <verse osisID='Ps.136.18'>I whakamate nei i nga kingi rongo nui: he mau tonu hoki tana mahi tohu;</verse>
        <verse osisID='Ps.136.19'>I a Hihona kingi o nga Amori: he mau tonu hoki tana mahi tohu;</verse>
        <verse osisID='Ps.136.20'>I a Oka kingi o Pahana: he mau tonu hoki tana mahi tohu;</verse>
        <verse osisID='Ps.136.21'>A homai ana to ratou whenua hei kainga pumau: he mau tonu hoki tana mahi tohu;</verse>
        <verse osisID='Ps.136.22'>Hei kainga pumau mo Iharaira, mo tana pononga: he mau tonu hoki tana mahi tohu.</verse>
        <verse osisID='Ps.136.23'> I mahara nei ki a tatou i to tatou itinga; he mau tonu hoki tana mahi tohu:</verse>
        <verse osisID='Ps.136.24'>A whakaorangia ana tatou i o tatou hoariri: he mau tonu hoki tana mahi tohu.</verse>
        <verse osisID='Ps.136.25'>Ko ia te kaihomai i te kai ma nga kikokiko katoa: he mau tonu hoki tana inahi tohu.</verse>
        <verse osisID='Ps.136.26'>Whakawhetai ki te Atua o te rangi: he mau tonu hoki tana mahi tohu.</verse>
      </chapter>
      <chapter osisID='Ps.137'>
        <verse osisID='Ps.137.1'> I te taha o nga wai o Papurona, noho ana tatou i reira, ae, tangi ana tatou, ia tatou i mahara ai ki Hiona.</verse>
        <verse osisID='Ps.137.2'>Whakairia ake e tatou a tatou hapa ki runga ki nga wirou i waenganui o reira.</verse>
        <verse osisID='Ps.137.3'>No te mea i tono i reira te hunga nana tatou i herehere ki etahi waiata i a tatou, me te hunga nana tatou i tukino i tono mai he hari i a tatou, i mea mai, Waiatatia mai ki a matou tetahi o nga waiate o Hiona.</verse>
        <verse osisID='Ps.137.4'>Me pehea matou ka waiata ai i te waiata a Ihowa i te whenua tauhou?</verse>
        <verse osisID='Ps.137.5'>Ki te wareware ahau ki a koe, e Hiruharama, kia wareware toku ringa matau ki tana mahi.</verse>
        <verse osisID='Ps.137.6'>Ki te kore ahau e mahara ki a koe, kia piri toku arero ki toku ngao; ki te kore ahau e whakanui i Hiruharama ki runga ake i taku mea i tino hari ai.</verse>
        <verse osisID='Ps.137.7'> E Ihowa, maharatia nga tama a Eroma i te ra o Hiruharama; ta ratou meatanga, Whakahoroa, whakahoroa, a taea rawatia ano tona turanga.</verse>
        <verse osisID='Ps.137.8'>E te tamahine o Papurona, meake nei whakangaromia, ka hari te tangata e utua ai koe mo tau i mea ai ki a matou.</verse>
        <verse osisID='Ps.137.9'>Ka hari te tangata e hopu ana, e ta ana i au mea nohinohi ki runga ki te kohatu.</verse>
      </chapter>
      <chapter osisID='Ps.138'>
        <verse osisID='Ps.138.1'> Na Rawiri. Ka whakapaua toku ngakau ki te whakawhetai ki a koe: ka himene atu ahau ki a koe i te aroaro o nga atua.</verse>
        <verse osisID='Ps.138.2'>Ka koropiko atu ahau ki te ritenga o tou temepara tapu, a ka whakamoemiti ki tou ingoa, mo tou aroha me tou pono: kua whakanuia hoki e koe tau kupu ki runga ake i tou ingoa katoa.</verse>
        <verse osisID='Ps.138.3'>I whakahoki kupu mai koe ki ahau i te ra i karanga ai ahau: a whakahirihiritia ana e koe toku wairua ki te kaha.</verse>
        <verse osisID='Ps.138.4'>Ka whakamoemiti nga kingi katoa o te whenua ki a koe, e Ihowa, kua rongo hoki ratou ki nga kupu a tou mangai.</verse>
        <verse osisID='Ps.138.5'>Ae, e waiata ratou mo nga ara o Ihowa: he nui hoki te kororia o Ihowa.</verse>
        <verse osisID='Ps.138.6'> Ahakoa hoki kei runga rawa a Ihowa, e titiro iho ana ano ia ki te hunga papaku: tena ko te tangata whakakake, i tawhiti ano kua matauria e ia.</verse>
        <verse osisID='Ps.138.7'>Ahakoa haere ahau i waenganui o te he, mau ahau e whakahauora: ka totoro tou ringa ki te riri o oku hoa whawhai, ma tou ringa matau ano ahau e whakaora.</verse>
        <verse osisID='Ps.138.8'>Ma Ihowa e whakaoti aku mea: e Ihowa, e mau ana tau mahi tohu ake ake; kaua e whakarerea nga mahi a ou ringa.</verse>
      </chapter>
      <chapter osisID='Ps.139'>
        <verse osisID='Ps.139.1'> Ki te tino kaiwhakatangi. He Himene na Rawiri. E Ihowa, kua tirotirohia ahau e koe, kua mohiotia ano e koe.</verse>
        <verse osisID='Ps.139.2'>E matau ana koe ki toku nohoanga iho, ki toku whakatikanga ake; e mohio ana koe ki oku whakaaro i tawhiti.</verse>
        <verse osisID='Ps.139.3'>E kitea putia ana e koe toku ara me toku takotoranga iho; e matatau ana hoki koe ki oku ara katoa.</verse>
        <verse osisID='Ps.139.4'>Kahore rawa hoki he kupu i toku arero, i toe i a koe te mohio, e Ihowa.</verse>
        <verse osisID='Ps.139.5'>Kua hanga a muri, a mua, oku e koe: kua pa ano tou ringa ki ahau.</verse>
        <verse osisID='Ps.139.6'>He mea whakamiharo rawa, kei tawhiti atu hoki i ahau, tenei matauranga: kei runga noa atu, e kore e taea e ahau.</verse>
        <verse osisID='Ps.139.7'> Me haere ahau ki hea i tou wairua? Me oma ranei ahau ki hea i tou aroaro?</verse>
        <verse osisID='Ps.139.8'>Ki te kake ahau ki te rangi, kei reira koe: ki te wharikitia e ahau toku moenga i roto i te reinga, kei reira ano koe.</verse>
        <verse osisID='Ps.139.9'>Ki te tango ahau ki nga pakau o te ata, a ka noho ki nga topito o te moana;</verse>
        <verse osisID='Ps.139.10'>Kei reira ano tou ringa hei arahi i ahau, tou matau hei pupuru i ahau.</verse>
        <verse osisID='Ps.139.11'>Ki te mea ahau, He pono, tera ahau e hipokina e te pouri, a ko te marama i tetahi taha oku, i tetahi taha, ka meinga he po;</verse>
        <verse osisID='Ps.139.12'>Ahakoa te pouri kahore e huna mai i a koe, engari ka marama te po ano ko te ao: ki a koe rite tahi te pouri me te marama.</verse>
        <verse osisID='Ps.139.13'>I a koe hoki oku whatumanawa: nau hoki ahau i hipoki i roto i te kopu o toku whaea.</verse>
        <verse osisID='Ps.139.14'>Ka whakawhetai ahau ki a koe; he mea whakawehi, he mea whakamiharo toku hanganga; he mahi whakamiharo au mahi, mohio rawa ano toku wairua ki tena.</verse>
        <verse osisID='Ps.139.15'>Kihai i huna oku wahi i a koe, i ahau e hanga ngarotia ana, e ata whakairohia ana i nga wahi hohonu rawa o te whenua.</verse>
        <verse osisID='Ps.139.16'>I kite ou kanohi i ahau, kahore ano kia ahua noa: i tuhituhia katoatia ano hoki oku wahi ki tau pukapuka, i nga rangi i whakaahua ai, i te mea kahore ano tetahi i oti noa.</verse>
        <verse osisID='Ps.139.17'> Kia pehea mai hoki te matenui o ou whakaaro ki ahau, e te Atua; koia ano te ranea, ina huihuia!</verse>
        <verse osisID='Ps.139.18'>Ki te taua e ahau, maha atu i te onepu: ka oho ake ahau, kei a koe tonu ahau.</verse>
        <verse osisID='Ps.139.19'>He pono ka patua e koe, e te Atua, te tangata kino: mawehe koia atu i ahau, e nga tangata toto.</verse>
        <verse osisID='Ps.139.20'>He kino hoki a ratou kupu mou: e whakahua noa ana ou hoariri i tou ingoa.</verse>
        <verse osisID='Ps.139.21'>Kahore ianei ahau, e Ihowa, e kino ki te hunga e kino ana ki a koe? e whakarihariha hoki ki te hunga e whakatika ana ki a koe?</verse>
        <verse osisID='Ps.139.22'>He tino kino taku kino ki a ratou: waiho iho ratou e ahau hei hoariri moku.</verse>
        <verse osisID='Ps.139.23'>Tirohia iho ahau, e te Atua, kia matau hoki koe ki toku ngakau: whakamatautauria ahau, kia matau hoki koe ki oku whakaaro:</verse>
        <verse osisID='Ps.139.24'>Kia kite mehemea kei ahau tetahi ara o te kino, ka arahi ai i ahau i te ara pumau.</verse>
      </chapter>
      <chapter osisID='Ps.140'>
        <verse osisID='Ps.140.1'> Ki te tino kaiwhakatangi. He himene na Rawiri. Whakaorangia ahau, e Ihowa, i te tangata kino: araia atu i ahau te tangata tutu:</verse>
        <verse osisID='Ps.140.2'>E whakaaro kino nei i o ratou ngakau: e whakamine nei i a ratou i nga wa katoa ki te whawhai.</verse>
        <verse osisID='Ps.140.3'>Kua whakakoia to ratou arero, ano he nakahi: kei raro i o ratou ngutu te wai whakamate o te neke. (Hera.</verse>
        <verse osisID='Ps.140.4'>Tiakina ahau, e Ihowa, i nga ringa o te hunga kino: araia atu i ahau te tangata tutu, kua mea nei kia tutea oku hikoinga.</verse>
        <verse osisID='Ps.140.5'>Kua huna e te hunga whakakake te mahanga moku, me nga aho; kua horahia e ratou he kupenga ki te taha o te ara: kua whakapikoa e ratou he rore moku. (Hera.</verse>
        <verse osisID='Ps.140.6'>I mea ahau ki a Ihowa, Ko koe toku Atua: whakarongo, e Ihowa, ki toku reo inoi.</verse>
        <verse osisID='Ps.140.7'>E Ihowa, e te Ariki, e te kaha o toku whakaoranga, nau i hipoki toku upoko i te ra o te tatauranga.</verse>
        <verse osisID='Ps.140.8'> Aua e whakaaetia, e Ihowa, nga hiahia o te tangata kino: kei taea tona whakaaro koroke; kei whakakake ratou. (Hera.</verse>
        <verse osisID='Ps.140.9'>Tena ko te upoko o te hunga e whakapae nei i ahau, kia hipokina ratou e te kino o o ratou ngutu.</verse>
        <verse osisID='Ps.140.10'>Kia taka he waro mura ki runga ki a ratou: kia panga ratou ki te ahi, ki roto ki nga poka hohonu, kei whakatika ake ano ratou.</verse>
        <verse osisID='Ps.140.11'>E kore te tangata korero kino e whakapumautia ki runga ki te whenua: ma te kino e aruaru te tangata tutu, kia turakina atu ia ki raro.</verse>
        <verse osisID='Ps.140.12'>E matau ana ano ahau ma Ihowa e tohe te whakawa a te tangata e tukinotia ana, te mea hoki e rite ana ma nga rawakore.</verse>
        <verse osisID='Ps.140.13'>He pono ka whakawhetai te hunga pai ki tou ingoa: ka noho te hunga tika ki tou aroaro.</verse>
      </chapter>
      <chapter osisID='Ps.141'>
        <verse osisID='Ps.141.1'> He himene na Rawiri. E Ihowa, kua tangi nei ahau ki a koe; hohoro mai ki ahau: whakarongo ki toku reo ua karanga ahau ki a koe.</verse>
        <verse osisID='Ps.141.2'>Kia whakatikaia taku inoi ki tou aroaro, hei whakakakara; te toronga atu hoki o oku ringa ano ko te whakahere o te ahiahi.</verse>
        <verse osisID='Ps.141.3'>Homai he kaitiaki mo toku mangai, e Ihowa: tiakina te kuwaha o oku ngutu.</verse>
        <verse osisID='Ps.141.4'>Kaua e whakaangahia toku ngakau ki te mea kino, ki te mahi i nga mahi hianga i roto i nga kaimahi i te kino: kaua ano ahau e kai i a ratou mea papai.</verse>
        <verse osisID='Ps.141.5'> Ma te tangata tika ahau e patu: he mahi aroha tena; mana ahau e riri; he hinu tena ki runga ki te upoko; kaua ia e paopaongia e toku upoko: ahakoa hoki i roto i to ratou kino ka inoi tonu ahau.</verse>
        <verse osisID='Ps.141.6'>E turakina ana o ratou kaiwhakawa ki te taha o te kohatu; a ka rongo ratou i aku kupu; he reka hoki.</verse>
        <verse osisID='Ps.141.7'>Pera i tetahi e haehae ana, e wawahi ana i te whenua, e titaritaria ana o matou wheua ki te waha o te reinga.</verse>
        <verse osisID='Ps.141.8'>Otiia e tau ana oku kanohi, e Ihowa, e te Ariki, ki a koe: ko koe toku whakawhirinakitanga; kaua toku wairua e waiho pani.</verse>
        <verse osisID='Ps.141.9'>Tiakina ahau kei mau i nga mahanga i whakatakotoria e ratou moku, i nga rore hoki a nga kaimahi i te kino.</verse>
        <verse osisID='Ps.141.10'>Kia taka te hunga kino ki roto ki a ratou kupenga ano: ko ahau ia kia mawhiti.</verse>
      </chapter>
      <chapter osisID='Ps.142'>
        <verse osisID='Ps.142.1'> He Makiri na Rawiri; he inoi i a ia i roto i te ana. He karanga ta toku reo ki a Ihowa; he inoi ta toku reo ki a Ihowa.</verse>
        <verse osisID='Ps.142.2'>Horahia ana taku inoi ki tona aroaro; whakaaturia ana e ahau toku mate ki tona aroaro.</verse>
        <verse osisID='Ps.142.3'>I te ngaromanga o toku wairua i roto i ahau i matau koe ki toku ara: kua whakatakotoria pukutia e ratou te mahanga moku i te ara i haere ai ahau.</verse>
        <verse osisID='Ps.142.4'> Titiro ki toku taha matau, kia kite; kahore hoki tetahi tangata e mohio ana ki ahau; kahore he piringa moku; kahore tetahi e mahara ana ki toku wairua.</verse>
        <verse osisID='Ps.142.5'>I karanga ahau ki a koe, e Ihowa: i mea, Ko koe toku piringa, toku wahi i te whenua o te hunga ora.</verse>
        <verse osisID='Ps.142.6'>Tahuri mai ki taku karanga: kua whakaititia rawatia hoki ahau: whakaorangia ahau i oku kaitukino: he kaha rawa hoki ratou i ahau.</verse>
        <verse osisID='Ps.142.7'>Whakaputaina toku wairua i te herehere, kia whakamoemiti ai ahau ki tou ingoa: ka karapotia ahau e te hunga tika; nou ka atawhai nei i ahau.</verse>
      </chapter>
      <chapter osisID='Ps.143'>
        <verse osisID='Ps.143.1'> He himene na Rawiri. E Ihowa, whakarongo ki taku inoi, kia titaha mai tou taringa ki aku inoi: whakahokia mai he kupu ki ahau i runga i tou pono, i runga i tou tika.</verse>
        <verse osisID='Ps.143.2'>A kaua e anga e whakawa ki tau pononga: ki tau titiro hoki kahore tetahi mea ora e tika.</verse>
        <verse osisID='Ps.143.3'>Kua tukinotia hoki toku wairua e te hoariri; patua iho e ia toku ora ki raro ki te whenua: meinga ana ahau e ia kia noho i nga wahi pouri, kia rite ki nga tupapaku onamata.</verse>
        <verse osisID='Ps.143.4'>Na reira i ngaro ai toku wairua i roto i ahau: moti rawa toku ngakau i roto i ahau.</verse>
        <verse osisID='Ps.143.5'>E mahara ana ahau ki nga ra onamata; e whakaaro ana ki au mahi katoa: e whakaaroaro ana ahau ki nga meatanga a ou ringa.</verse>
        <verse osisID='Ps.143.6'>Totoro tonu atu oku ringa ki a koe: e hiainu ana toku wairua ki a koe, ano he whenua mauiui. (Hera.</verse>
        <verse osisID='Ps.143.7'> Hohoro te whakahoki kupu mai ki ahau, e Ihowa; ka hemo toku wairua: kei huna tou mata ki ahau; kei rite ahau ki te hunga e heke ana ki te poka.</verse>
        <verse osisID='Ps.143.8'>Meinga kia rongo ahau ki tou aroha i te ata; e whakawhirinaki ana hoki ahau ki a koe: meinga kia matau ahau ki te ara e haere ai ahau; kua ara nei hoki toku wairua ki a koe.</verse>
        <verse osisID='Ps.143.9'>Whakaorangia ahau, e Ihowa, i oku hoariri: ka kuhu nei ahau ki roto ki a koe.</verse>
        <verse osisID='Ps.143.10'>Whakaakona ahau ki te mea i tau e pai ai; ko koe hoki toku Atua: he pai tou wairua; arahina ahau ki te whenua o te tika.</verse>
        <verse osisID='Ps.143.11'>Whakahauorangia ahau, e Ihowa, he whakaaro ki tou ingoa; whakaarohia tou tika, ka whakaputa ake i toku wairua i roto i te pouri.</verse>
        <verse osisID='Ps.143.12'>Aroha mai hoki, a huna oku hoariri: whakangaromia katoatia ano nga kaitukino o toku wairua: he pononga hoki ahau nau.</verse>
      </chapter>
      <chapter osisID='Ps.144'>
        <verse osisID='Ps.144.1'> Na Rawiri. Kia whakapaingia a Ihowa, toku kamaka, e whakaako nei i oku ringa ki te whawhai, i oku maihao ki te tatau;</verse>
        <verse osisID='Ps.144.2'>Ko te atawhai moku, ko toku pa, ko toku pourewa me toku kaiwhakaora; ko toku whakangungu rakau, ko taku e whakawhirinaki ai; ko te kaipehi hoki o toku iwi ki raro i ahau.</verse>
        <verse osisID='Ps.144.3'>E Ihowa, he aha te tangata i maharatia ai ia e koe? Te tama ranei a te tangata i whakaaroa ai ia e koe?</verse>
        <verse osisID='Ps.144.4'>Ko te rite o te tangata kei te mea memeha noa: ona ra me te mea he atarangi e rere atu ana.</verse>
        <verse osisID='Ps.144.5'>Whakapikoa iho ou rangi e Ihowa, a heke iho: pa ki nga maunga, a ka pongere.</verse>
        <verse osisID='Ps.144.6'>Kokiritia mai he uira hei whakamarara i a ratou: koperea mai au pere, kia whati ai ratou.</verse>
        <verse osisID='Ps.144.7'>Totoro iho tou ringa i runga: tangohia ahau, whakaorangia ahau i nga wai nunui, i te ringa o nga tangata ke;</verse>
        <verse osisID='Ps.144.8'>E korero teka nei to ratou mangai, a he ringa matau teka to ratou ringa matau.</verse>
        <verse osisID='Ps.144.9'> Ka waiatatia e ahau he waiata hou ki a koe, e te Atua: ka himene atu ahau ki a koe i runga i te hatere aho tekau.</verse>
        <verse osisID='Ps.144.10'>Ko ia te kaihomai i te whakaoranga ki nga kingi, te kaiwhakaora i a Rawiri, i tana pononga, i te hoari whakamate.</verse>
        <verse osisID='Ps.144.11'>Tangohia ahau, whakaorangia hoki i nga ringa o nga tangata ke, e korero teka nei o ratou mangai, a he ringa matau teka to ratou ringa matau.</verse>
        <verse osisID='Ps.144.12'>A, kia rite a matou tama i to ratou taitamarikitanga ki nga mahuri e tupu ake ana; a matou tamahine hoki ki nga kohatu kokonga, whakapaipai rawa, no te whare rangatira te tauira;</verse>
        <verse osisID='Ps.144.13'>Kia ki a matou pakoro, mo te tiki noa atu i tena mea, i tena mea: kia mano, kia tini nga hua o a matou hipi i o matou parae;</verse>
        <verse osisID='Ps.144.14'>Kia taimaha a matou kau i nga pikaunga; kia kahore he pakarutanga mai ki roto, he whatinga atu hoki ki waho, a kia kahore he aue i o matou huarahi;</verse>
        <verse osisID='Ps.144.15'>Ka hari te iwi e pena ana: ae, ka hari te iwi ko Ihowa nei to ratou Atua.</verse>
      </chapter>
      <chapter osisID='Ps.145'>
        <verse osisID='Ps.145.1'> Na Rawiri, he whakamoemiti. Ka whakanui ahau i a koe, e toku Atua, e te Kingi: ka whakapai ki tou ingoa ake ake.</verse>
        <verse osisID='Ps.145.2'>Ka whakapai ahau ki a koe i nga ra katoa: ka whakamoemiti ki tou ingoa ake ake.</verse>
        <verse osisID='Ps.145.3'>He nui a Ihowa, kia nui ano te whakamoemiti ki a ia: e kore e taea tona nui te rapu.</verse>
        <verse osisID='Ps.145.4'>Ma tetahi whakatupuranga e whakamoemiti au mahi, tae noa atu ki tetahi whakatupuranga; e korero hoki au mahi nunui.</verse>
        <verse osisID='Ps.145.5'>Ka korerotia e ahau te kororia, te honore o tou nui, me au mahi whakamiharo.</verse>
        <verse osisID='Ps.145.6'>Ka korerotia ano e te tangata te kaha o au mahi whakamataku: maku ano e korero tou nui.</verse>
        <verse osisID='Ps.145.7'>Ka whakapuakina e ratou te mahara ki te nui o tou pai: ka waiatatia ano tou tika.</verse>
        <verse osisID='Ps.145.8'>He atawhai a Ihowa, he aroha: he puhoi ki te riri, he nui tana mahi tohu.</verse>
        <verse osisID='Ps.145.9'>He pai a Ihowa ki nga mea katoa; kei runga ano tona aroha i ana mahi katoa.</verse>
        <verse osisID='Ps.145.10'> E whakamoemititia koe, e Ihowa, e au mahi katoa: e whakapaingia e tou hunga tapu.</verse>
        <verse osisID='Ps.145.11'>Ma ratou e korero te kororia o tou kingitanga, e kauwhau hoki tou kaha;</verse>
        <verse osisID='Ps.145.12'>Kia mohiotia ai e nga tama a te tangata ana mahi nunui, me te kororia o te maruwehi o tona kingitanga.</verse>
        <verse osisID='Ps.145.13'>He kingitanga mutungakore tou kingitanga; kei nga whakatupuranga katoa tou rangatiratanga.</verse>
        <verse osisID='Ps.145.14'>E tautokona ana e Ihowa te hunga katoa e hinga ana: e whakaarahia ake ana hoki e ia te hunga katoa kua whakapikoa iho.</verse>
        <verse osisID='Ps.145.15'>E tatari ana ki a koe nga kanohi o te katoa; a e hoatu ana e koe ki a ratou ta ratou kai i te wa e tika ai.</verse>
        <verse osisID='Ps.145.16'>E whakatuwhera ana koe i tou ringa, a makona iho i a koe te hiahia o nga mea ora katoa.</verse>
        <verse osisID='Ps.145.17'>He tika nga ara katoa o Ihowa: he tapu hoki ana mahi katoa.</verse>
        <verse osisID='Ps.145.18'>E tata ana a Ihowa ki te hunga katoa e karanga ana ki a ia: ki te hunga katoa e karanga pono ana ki a ia.</verse>
        <verse osisID='Ps.145.19'>Ka whakamana e ia te hiahia o te hunga e wehi ana i a ia: e whakarongo hoki ia ki ta ratou tangi, a ka whakaora i a ratou.</verse>
        <verse osisID='Ps.145.20'>Ko Ihowa hei tiaki i te hunga katoa e aroha ana ki a ia: ko te hunga kino katoa ia e ngaro i a ia.</verse>
        <verse osisID='Ps.145.21'>Ma toku mangai e korero te whakamoemiti ki a Ihowa: kia whakapai ano hoki nga kikokiko katoa ki tona ingoa tapu ake ake.</verse>
      </chapter>
      <chapter osisID='Ps.146'>
        <verse osisID='Ps.146.1'> Whakamoemititia a Ihowa. E toku wairua, whakamoemititia a Ihowa.</verse>
        <verse osisID='Ps.146.2'>I ahau e ora nei ka whakamoemiti ahau ki a Ihowa; ka himene ahau ki toku Atua i ahau i te ao nei.</verse>
        <verse osisID='Ps.146.3'>Kei whakawhirinaki ki nga rangatira, ki te tama ranei a te tangata, kahore nei he awhina.</verse>
        <verse osisID='Ps.146.4'>Ko te putanga atu o tona wairua, hoki ana ia ki tona oneone; kore iho ona whakaaro i taua ra pu ano.</verse>
        <verse osisID='Ps.146.5'> Ka hari te tangata ko te Atua nei o Hakopa tona kaiawhina: ko tana e tumanako ai ko Ihowa, ko tona Atua;</verse>
        <verse osisID='Ps.146.6'>Ko te kaihanga o te rangi, o te whenua, o te moana, o nga mea katoa o reira; e pupuri nei i te pono ake ake;</verse>
        <verse osisID='Ps.146.7'>E tohe nei i te whakawa a te hunga e tukinotia ana: e whangai nei i te hunga mate hiakai: ko Ihowa hei wewete i nga herehere:</verse>
        <verse osisID='Ps.146.8'>Ko Ihowa hei whakatitiro i nga matapo: ko Ihowa hei whakaara i te hunga kua whakapikoa iho: e aroha ana a Ihowa ki te hunga tika.</verse>
        <verse osisID='Ps.146.9'>Ko Ihowa hei tiaki i nga manene; ko ia hei tautoko i te pani, i te pouaru: ko te ara ia o te hunga kino, ka huripokitia e ia.</verse>
        <verse osisID='Ps.146.10'>Ko Ihowa hei kingi ake ake, ae, ko tou Atua, e Hiona, tae noa ki nga whakatupuranga katoa. Whakamoemititia a Ihowa.</verse>
      </chapter>
      <chapter osisID='Ps.147'>
        <verse osisID='Ps.147.1'> Whakamoemititia a Ihowa; he pai hoki te himene ki to tatou Atua: ahuareka rawa, ataahua tonu te whakamoemiti.</verse>
        <verse osisID='Ps.147.2'>Ko Ihowa hei hanga i Hiruharama: mana hoki nga whati o Iharaira e kohikohi.</verse>
        <verse osisID='Ps.147.3'>Ko ia hei rongoa i te hunga ngakau maru: mana e takai o ratou wahi mamae.</verse>
        <verse osisID='Ps.147.4'>E taua ana e ia nga whetu, te maha: e huaina ana hoki e ia o ratou ingoa katoa.</verse>
        <verse osisID='Ps.147.5'>He nui to tatou Ariki, he nui hoki tona kaha: e kore e taea tona matauranga te whakaaro.</verse>
        <verse osisID='Ps.147.6'>Ko Ihowa te kaitautoko mo te hunga mahaki: ka turakina e ia te hunga kino ki te whenua.</verse>
        <verse osisID='Ps.147.7'>Waiata, whakawhetai ki a Ihowa: himene i runga i te hapa ki to tatou Atua:</verse>
        <verse osisID='Ps.147.8'>Ko ia nei te kaiuwhi i te rangi ki nga kapua, te kaihanga i te ua mo te whenua: e whakatupu ana ia i te tarutaru ki runga ki nga maunga.</verse>
        <verse osisID='Ps.147.9'>E homai ana e ia he kai ma te kirehe: ma nga pi raweni hoki ina tangi.</verse>
        <verse osisID='Ps.147.10'>E kore ia e ahuareka ki te kaha o te hoiho: e kore ia e manako ki nga waewae o te tangata.</verse>
        <verse osisID='Ps.147.11'>E manako ana a Ihowa ki te hunga e wehi ana i a ia, ki te hunga e tumanako ana ki tona aroha.</verse>
        <verse osisID='Ps.147.12'> Whakamoemititia a Ihowa, e Hiruharama: whakamoemititia tou Atua, e Hiona.</verse>
        <verse osisID='Ps.147.13'>Nana nei hoki i whakakaha nga tutaki o ou tatau: manaakitia ana e ia au tamariki i roto i a koe.</verse>
        <verse osisID='Ps.147.14'>Nana ano i mau ai te rongo i roto i ou rohe: nana koe i makona ai i te witi pai rawa.</verse>
        <verse osisID='Ps.147.15'>E tukua ana e ia tana kupu ki te whenua: tere rawa te rere o tana kupu.</verse>
        <verse osisID='Ps.147.16'>E homai ana e ia te hukarere ano he huruhuru hipi: e whakatitaritaria ana te haupapa ano he pungarehu.</verse>
        <verse osisID='Ps.147.17'>Maka mai ana e ia tana hauhunga ano he maramara: ko wai e tu i mua i tana matao?</verse>
        <verse osisID='Ps.147.18'>E tukua ana e ia tana kupu, a whakarewaina ana aua mea: ka meinga tana hau kia pupuhi, rere ana nga wai.</verse>
        <verse osisID='Ps.147.19'>E whakakitea ana e ia tana kupu ki a Hakopa; ana tikanga, me ana whakaritenga ki a Iharaira.</verse>
        <verse osisID='Ps.147.20'>Kahore i pera tana hanga ki tetahi iwi; kihai ano ana whakaritenga i mohiotia e ratou. whakamoemititia a Ihowa.</verse>
      </chapter>
      <chapter osisID='Ps.148'>
        <verse osisID='Ps.148.1'> Whakamoemititia a Ihowa. Whakamoemititia a Ihowa i runga i nga rangi: whakamoemititia ia i nga wahi tiketike.</verse>
        <verse osisID='Ps.148.2'>Whakamoemititia ia, e ana anahera katoa: whakamoemititia ia, e ana mano whaioio.</verse>
        <verse osisID='Ps.148.3'>Whakamoemititia ia, e te ra, e te marama: whakamoemititia ia, e nga whetu whakamarama katoa.</verse>
        <verse osisID='Ps.148.4'>Whakamoemititia ia, e nga rangi o nga rangi, e nga wai hoki o runga atu i nga rangi.</verse>
        <verse osisID='Ps.148.5'>Kia whakamoemititia e ratou te ingoa o Ihowa: nana hoki i whakahau, a kua hanga ratou.</verse>
        <verse osisID='Ps.148.6'>Nana hoki aua mea i whakapumau ake ake: i whakatakotoria e ia he tikanga e kore e taka.</verse>
        <verse osisID='Ps.148.7'> Whakamoemititia a Ihowa, i runga i te whenua, e nga tarakona, e nga rire katoa;</verse>
        <verse osisID='Ps.148.8'>E te kapura, e te whatu; e te hukarere, e te kohu; e te tupuhi, e mahi nei i tana kupu;</verse>
        <verse osisID='Ps.148.9'>E nga maunga, e nga puke katoa; e nga rakau hua, e nga hita katoa;</verse>
        <verse osisID='Ps.148.10'>E nga kirehe, e nga kararehe katoa; e nga mea ngokingoki, e nga manu whai pakau:</verse>
        <verse osisID='Ps.148.11'>E nga kingi o te whenua, e nga iwi katoa; e nga rangatira, e nga kaiwhakawa katoa o te whenua:</verse>
        <verse osisID='Ps.148.12'>E nga taitama, e nga taitamahine; e nga koroheke ratou ko nga tamariki:</verse>
        <verse osisID='Ps.148.13'>Kia whakamoemititia e ratou te ingoa o Ihowa: nona anake hoki te ingoa e nui ana; kei runga ake i te whenua, i te rangi, tona kororia.</verse>
        <verse osisID='Ps.148.14'>Ko ia hoki te kaiwhakaara o te haona o tana iwi; e whakamoemititia ana e ana tangata tapu katoa; e nga tama a Iharaira, e te iwi e tata ana ki a ia. Whakamoemititia a Ihowa.</verse>
      </chapter>
      <chapter osisID='Ps.149'>
        <verse osisID='Ps.149.1'> Whakamoemititia a Ihowa. Waiatatia ki a Ihowa he waiata hou, me te whakamoemiti ki a ia i te whakaminenga o te hunga tapu.</verse>
        <verse osisID='Ps.149.2'>Kia hari a Iharaira ki tona kaihanga: kia koa nga tama a Hiona ki to ratou Kingi.</verse>
        <verse osisID='Ps.149.3'>Kia whakamoemiti ratou ki tona ingoa me te kanikani ano: kia himene ratou ki a ia i runga i te timipera, i te hapa.</verse>
        <verse osisID='Ps.149.4'>E manako ana hoki a Ihowa ki tana iwi: mana e whakaataahua te hunga mahaki ki te whakaoranga.</verse>
        <verse osisID='Ps.149.5'>Kia koa te hunga tapu i runga i te kororia: kia hamama ratou i te hari i runga i o ratou moenga.</verse>
        <verse osisID='Ps.149.6'> Kia whai whakamoemiti o ratou mangai ki te Atua, kia whai hoari matarua to ratou ringa;</verse>
        <verse osisID='Ps.149.7'>Hei rapu utu i nga tauiwi, hei whiu i nga iwi;</verse>
        <verse osisID='Ps.149.8'>Hei herehere i o ratou kingi ki te makameka, i o ratou tangata nunui ki nga here rino;</verse>
        <verse osisID='Ps.149.9'>Hei whakaputa ki a ratou i te whakaritenga kua oti te tuhituhi: No tona hunga tapu katoa tenei honore. Whakamoemititia a Ihowa.</verse>
      </chapter>
      <chapter osisID='Ps.150'>
        <verse osisID='Ps.150.1'> Whakamoemititia a Ihowa. Whakamoemititia te Atua i tona wahi tapu: whakamoemititia ia i te kikorangi o tona kaha.</verse>
        <verse osisID='Ps.150.2'>Whakamoemititia ia mo ana mahi nunui: kia rite ki te hira o tona nui te whakamoemiti ki a ia.</verse>
        <verse osisID='Ps.150.3'>Whakamoemititia ia i runga i te tangi o te tetere: whakamoemititia ia i runga i te hatere, i te hapa.</verse>
        <verse osisID='Ps.150.4'>Whakamoemititia ia i runga i te timipera, i te kanikani: whakamoemititia ia i runga i nga mea aho, i nga okana.</verse>
        <verse osisID='Ps.150.5'>Whakamoemititia ia i runga i te himipora tangi nui: whakamoemititia ia i runga i te himipora tangi tiori.</verse>
        <verse osisID='Ps.150.6'>E nga mea katoa e whai manawa ana, whakamoemititia a Ihowa. Whakamoemititia a Ihowa.</verse>
      </chapter>
    </div></osisText>
</osis>