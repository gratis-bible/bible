<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace' xmlns:xsi='http://www.w3.org/2001/XMLSchema-instance'>
  <osisText xml:lang='mi' osisIDWork='MAO' osisRefWork='Bible'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='MAO'>
        <title>Maori Version</title>
        <contributor> The Unbound Bible
     Biola University: Administrative Computing
     13800 Biola Ave.
     La Mirada, CA 90639
     United States of America
     562-903-4722 </contributor>
        <creator/>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-20</date>
        <description>Maori Bible prepared by Timothy Mora. Text reproduced by Dr. Cleve Barlow.</description>
        <publisher>FREE BIBLE SOFTWARE GRUOP</publisher>
        <type type='OSIS'>Bible</type>
        <identifier type='OSIS'>MAO</identifier>
        <source>ftp://unboundftp.biola.edu/pub/maori.zip</source>
        <language type='IETF'>mi</language>
        <relation/>
        <coverage>Provide the bible to the world</coverage>
        <rights>i think public domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'> Ko te pukapuka o te whakapapa o Ihu Karaiti, tama a Rawiri, tama a Aperahama.</verse>
        <verse osisID='Matt.1.2'>Na ko ta Aperahama ko Ihaka; ta Ihaka ko Hakopa; ta Hakopa ko Hura ratou ko ona tuakana, ko ona teina;</verse>
        <verse osisID='Matt.1.3'>Ta Hura raua ko Tamara ko Parete raua ko Hara; ta Parete ko Heteromo; ta Heteromo ko Arame;</verse>
        <verse osisID='Matt.1.4'>Ta Arame ko Aminarapa; ta Aminarapa ko Nahona; ta Nahona ko Haramono;</verse>
        <verse osisID='Matt.1.5'>Ta Haramono raua ko Rahapa ko Poaha; ta Poaha raua ko Rutu ko Opere; ta Opere ko Hehe;</verse>
        <verse osisID='Matt.1.6'>Ta Hehe ko Rawiri, ko te kingi; ta Rawiri kingi raua ko te wahine a Uria ko Horomona;</verse>
        <verse osisID='Matt.1.7'>Ta Horomona ko Rehopoama; ta Rehopoama ko Apia; ta Apia ko Aha;</verse>
        <verse osisID='Matt.1.8'>Ta Aha ko Iehohapata; ta Iehohapata ko Iorama; ta Iorama ko Ohiaha;</verse>
        <verse osisID='Matt.1.9'>Ta Ohiaha ko Iotama; ta Iotama ko Ahata; ta Ahata ko Hetekia;</verse>
        <verse osisID='Matt.1.10'>Ta Hetekia ko Manahi; ta Manahi ko Amono; ta Amono ko Hohia;</verse>
        <verse osisID='Matt.1.11'>Ta Hohia ko Hekonia ratou ko ona teina; i te wa o te whakahekenga ki Papurona:</verse>
        <verse osisID='Matt.1.12'>A, i muri i te whakahekenga atu ki Papurona, ka whanau ta Hekonia ko Haratiera; ta Haratiera ko Herupapera;</verse>
        <verse osisID='Matt.1.13'>Ta Herupapera ko Apiuru; ta Apiuru ko Eriakimi; ta Eriakimi ko Atoro;</verse>
        <verse osisID='Matt.1.14'>Ta Atoro ko Haroko; ta Haroko ko Akimi; ta Akimi ko Eriuru;</verse>
        <verse osisID='Matt.1.15'>Ta Eriuru ko Ereatara; ta Ereatara ko Matana; ta Matana ko Hakopa;</verse>
        <verse osisID='Matt.1.16'>Ta Hakopa ko Hohepa, ko te tahu a Meri; whanau ake ta Meri ko Ihu, e kiia nei ko te Karaiti.</verse>
        <verse osisID='Matt.1.17'>Heoi, ko nga whakatupuranga katoa o Aperahama tae noa ki a Rawiri tekau ma wha nga whakatupuranga; o Rawiri tae noa ki te whakahekenga ki Papurona tekau ma wha nga whakatupuranga; a no te whakahekenga ki Papurona tae noa ki a te Karaiti tekau ma wha nga whakatupuranga.</verse>
        <verse osisID='Matt.1.18'> Na ko te whanautanga tenei o Ihu Karaiti: he mea taumau a Meri, tona whaea, ma Hohepa, a i te mea kiano raua i tata noa ki a raua, ka kitea kua hapu ia i te Wairua Tapu.</verse>
        <verse osisID='Matt.1.19'>Otira he tangata tika tana tahu, a Hohepa, a kahore ona ngakau kia whakakitea nuitia ia, ka mea kia whakarerea pukutia.</verse>
        <verse osisID='Matt.1.20'>Otiia i a ia e hurihuri ana i enei mea, na, ka puta moemoea mai tetahi anahera a te Ariki ki a ia, ka mea, E Hohepa, e te tama a Rawiri, kaua e hopohopo ki te tango i a Meri, i tau wahine; na te Wairua Tapu hoki tona hapu.</verse>
        <verse osisID='Matt.1.21'>A e whanau ia he tama, me hua e koe tona ingoa ko IHU: no te mea mana e whakaora tona iwi i o ratou hara.</verse>
        <verse osisID='Matt.1.22'>Na ka oti tenei katoa, katahi ka rite ta te Ariki, i korerotia e te poropiti, i mea ai ia,</verse>
        <verse osisID='Matt.1.23'>Na, ka hapu te wahine, ka whanau hoki he tama, a ka huaina e ratou tona ingoa ko Emanuera, ko tona whakamaoritanga tenei, Kei a tatou te Atua.</verse>
        <verse osisID='Matt.1.24'>A ka ara ake a Hohepa i te moe, ka meatia e ia ta te anahera a te Ariki i whakahau ai ki a ia, a tango ana ia i tana wahine:</verse>
        <verse osisID='Matt.1.25'>A kihai i mohio ki a ia, whanau noa tana tama matamua: a huaina ana e ia tona ingoa ko IHU.</verse>
      </chapter>
      <chapter osisID='Matt.2'>
        <verse osisID='Matt.2.1'> Na, i te mea kua whanau nei a Ihu ki Peterehema o Huria, i nga ra o Kingi Herora, na, ka haere mai etahi Maki i te rawhiti ki Hiruharama,</verse>
        <verse osisID='Matt.2.2'>Ka mea, Kei hea tenei kua whanau nei hei kingi mo nga Hurai? i kite hoki matou i tona whetu i te rawhiti, a ka tae mai nei ki te koropiko ki a ia.</verse>
        <verse osisID='Matt.2.3'>A, no te rongonga o Kingi Herora, ka ohorere ratou ko Hiruharama katoa.</verse>
        <verse osisID='Matt.2.4'>Na whakaminea katoatia ana e ia nga tohunga nui me nga karaipi o te iwi, a ka ui ki a ratou ki te wahi e whanau ai a te Karaiti.</verse>
        <verse osisID='Matt.2.5'>Ka mea ratou ki a ia, Ki Peterehema o Huria: ko ta te poropiti hoki tenei i tuhituhi ai,</verse>
        <verse osisID='Matt.2.6'>A ko koe, e Peterehema, whenua o Hura, ehara rawa i te iti rawa i roto i nga kawana o Hura: e puta mai hoki i a koe he kawana, hei hepara mo taku iwi, mo Iharaira.</verse>
        <verse osisID='Matt.2.7'>Na, ka oti nga Maki te karanga puku e Herora, ka uia marietia ratou ki te wa i puta mai ai te whetu.</verse>
        <verse osisID='Matt.2.8'>A unga ana ratou e ia ki Peterehema, i mea ia, Haere, rapua marietia te tamaiti; a, ka kitea, ka whakahoki mai i te korero ki ahau, kia haere ai hoki ahau ki te koropiko ki a ia.</verse>
        <verse osisID='Matt.2.9'> Na, ka rongo ratou i ta te kingi, ka haere; na ko te whetu, i kite ai ratou i te rawhiti, e haere ana i mua i a ratou, a tae noa, tu noa ki runga ake i te takotoranga o te tamaiti.</verse>
        <verse osisID='Matt.2.10'>A, i to ratou kitenga i te whetu, ko te tino haringa i hari ai.</verse>
        <verse osisID='Matt.2.11'>A, ka tae ki roto ki te whare, ka kite i te tamaiti raua ko tona whaea, ko Meri, na tapapa ana ratou, koropiko ana ki a ia: a, no ka mawhera o ratou taonga, ka hoatu etahi mea ki a ia, he koura, he parakihe, he maira.</verse>
        <verse osisID='Matt.2.12'>A i whakatupatoria ratou e te Atua, he mea moemoea, kia kaua e hoki ki a Herora; na haere ana ki to ratou kainga he ara ke.</verse>
        <verse osisID='Matt.2.13'> A, ka riro atu ratou, na ka puta moemoea tetahi anahera a te Ariki ki a Hohepa, ka mea, E ara, tangohia te tamaiti raua ko tona whaea, e rere ki Ihipa, a hei reira koe kia korero ra ano ahau ki a koe: meake hoki rapu a Herora i te tamaiti kia wh akangaromia.</verse>
        <verse osisID='Matt.2.14'>Na, ka ara ake ia, ka mau ki te tamaiti raua ko tona whaea i te po, a haere ana ki Ihipa:</verse>
        <verse osisID='Matt.2.15'>A noho ana i reira, mate noa a Herora; na ka rite ta te Ariki i korerotia e te poropiti, i mea ai ia, He mea karanga naku taku tamaiti i Ihipa.</verse>
        <verse osisID='Matt.2.16'> A, no te kitenga o Herora ka oti ia te tinihanga e nga Maki, rahi rawa tona riri, ka tono tangata, a patua iho nga tamariki katoa, nga mea e rua nei o ratou tau, me o muri iho, i Peterehema, i nga wahi katoa o reira, he mea whakarite ki te taima i uia marietia e ia ki nga Maki.</verse>
        <verse osisID='Matt.2.17'>Katahi ka rite ta Heremaia poropiti i korero ai, i mea ai,</verse>
        <verse osisID='Matt.2.18'>I rangona he reo ki Rama, he uhunga, he tangi, he aue nui, ko Rahera e tangi ana ki ana tamariki, a kihai i pai kia whakamarietia, no te mea kua kahore ratou.</verse>
        <verse osisID='Matt.2.19'> A, no ka mate a Herora, na ka puta moemoea te anahera a te Ariki ki a Hohepa ki Ihipa,</verse>
        <verse osisID='Matt.2.20'>Ka mea, Ara ake, tangohia te tamaiti raua ko tona whaea, a haere ki te whenua o Iharaira: kua mate hoki te hunga i whai kia patua te tamaiti.</verse>
        <verse osisID='Matt.2.21'>A, ko tona aranga ake, ka mau ki te tamaiti raua ko tona whaea, ka haere ki te whenua o Iharaira.</verse>
        <verse osisID='Matt.2.22'>Otira ka rongo ia ko Arakerauha te kingi o Huria i muri i tona matua, i a Herora, ka wehi ki te haere ki reira: otiia i whakamaharatia ia e te Atua, he mea moemoea, a haere ana ki nga wahi o Kariri;</verse>
        <verse osisID='Matt.2.23'>A ka tae, a ka noho ki tetahi pa, ko Nahareta te ingoa; i rite ai ta nga poropiti i mea ai, Me hua ia he tangata no Nahareta.</verse>
      </chapter>
      <chapter osisID='Matt.3'>
        <verse osisID='Matt.3.1'> Na i aua ra ka puta a Hoani Kaiiriiri, ka kauwhau i te koraha o Huria,</verse>
        <verse osisID='Matt.3.2'>Ka mea, Ripeneta, kua tata hoki te rangatiratanga o te rangi.</verse>
        <verse osisID='Matt.3.3'>Ko ta Ihaia poropiti hoki tenei i korero ai, i mea ai, He reo no tetahi i te koraha e karanga ana, Whakapaia te huarahi o te Ariki, whakatikaia ona ara.</verse>
        <verse osisID='Matt.3.4'>A ko te kakahu o taua Hoani he huruhuru kamera, he hiako hoki te whitiki o tona hope; ko tana kai he mawhitiwhiti, he honi koraha.</verse>
        <verse osisID='Matt.3.5'>Katahi ka haere ki a ia a Hiruharama, me Huria katoa, me nga kainga katoa e tutata ana ki Horano,</verse>
        <verse osisID='Matt.3.6'>A iriiria ana ratou e ia ki Horano, me te whaki ano i o ratou hara.</verse>
        <verse osisID='Matt.3.7'> No tona kitenga ia i te tini o nga Parihi, o nga Haruki e haere ana ki tana iriiringa, ka mea ia ki a ratou, E te uri nakahi, na wai koutou i whakamahara kia rere i te riri meake puta?</verse>
        <verse osisID='Matt.3.8'>Na, whakaputaina he hua e rite ana ki o te ripeneta:</verse>
        <verse osisID='Matt.3.9'>Kei anga koutou kei mea i roto i a koutou, Ko Aperahama to tatou matua: ko taku kupu hoki tenei ki a koutou, e ahei ana ano i te Atua te whakaara tamariki ake ma Aperahama i enei kohatu.</verse>
        <verse osisID='Matt.3.10'>Na tenei ka pa te toki ki te pakiaka o nga rakau; a, ki te kahore tetahi rakau e hua i te hua pai, ka tuaina, ka maka ki te ahi.</verse>
        <verse osisID='Matt.3.11'>Ko ahau nei he iriiri taku i a koutou ki te wai, hei mea ripeneta: ko tenei ia, e haere mai ana i muri i ahau, nui atu tona mana i toku, e kore ahau e tau hei mau i ona hu: mana koutou e iriiri ki te Wairua Tapu, ki te kapura:</verse>
        <verse osisID='Matt.3.12'>Ko tana mea tahi kei tona ringa, a e tino tahia e ia tana patunga witi, a e kohia ana witi ki roto ki te whare witi; tena ko te papapa e tahuna ki te kapura e kore e tineia.</verse>
        <verse osisID='Matt.3.13'> I reira ka haere a Ihu i Kariri ki Horano, ki a Hoani, kia iriiria e ia.</verse>
        <verse osisID='Matt.3.14'>Otira ka whakakahore a Hoani ki a ia, ka mea, Ko te tikanga ra ko ahau kia iriiria e koe, a e haere mai ana koe ki ahau?</verse>
        <verse osisID='Matt.3.15'>Na ka whakahoki a Ihu, ka mea ki a ia, Tukua ra aianei; ko te tikanga hoki tenei ma taua kia whakarite i nga mea tika katoa. Na tukua ana ia e ia.</verse>
        <verse osisID='Matt.3.16'>A, no ka oti a Ihu te iriiri, tika tonu ake ia i te wai: na ko te rangi ka tuwhera ki a ia, a ka kite ia i te Wairua o te Atua e heke iho ana me he kukupa, a tau ana ki runga ki a ia:</verse>
        <verse osisID='Matt.3.17'>Na ko tetahi reo no te rangi e mea ana, Ko taku Tama tenei i aroha ai, ko taku i ahuareka ai.</verse>
      </chapter>
      <chapter osisID='Matt.4'>
        <verse osisID='Matt.4.1'> Me i reira ka arahina a Ihu e te Wairua ki te koraha, kia whakamatautauria e te rewera.</verse>
        <verse osisID='Matt.4.2'>A, no ka wha tekau nga ra ka wha tekau nga po i nohopuku ai, muri iho ka hiakai.</verse>
        <verse osisID='Matt.4.3'>Na ka tae te kaiwhakamatautau ki a ia, ka mea, Ki te mea ko te Tama koe a te Atua, kiia iho kia meinga enei kohatu hei taro.</verse>
        <verse osisID='Matt.4.4'>Na ka whakahoki ia, ka mea, Kua oti te tuhituhi, E kore e ora te tangata i te taro kau, engari i nga kupu katoa e puta mai ana i te mangai o te Atua.</verse>
        <verse osisID='Matt.4.5'>Me i reira ka kawe te rewera i a ia ki te pa tapu, a whakaturia ana ia ki runga ki te keokeonga o te temepara,</verse>
        <verse osisID='Matt.4.6'>A ka mea ki a ia, Ki te mea ko te Tama koe a te Atua, rere atu ki raro: kua oti hoki te tuhituhi, Ka korerotia iho koe e ia ki ana anahera; ma ratou koe e hiki ake ki o ratou ringa, kei tutuki tou waewae ki te kohatu.</verse>
        <verse osisID='Matt.4.7'>Mea atu ana a Ihu ki a ia, Ka oti ano hoki te tuhituhi, Kaua e whakamatautau ki te Ariki ki tou Atua.</verse>
        <verse osisID='Matt.4.8'>Ka kawe ano te rewera i a ia ki runga ki tetahi maunga tiketike rawa, a whakakitea ana ki a ia nga rangatiratanga katoa o te ao, me te kororia o aua mea;</verse>
        <verse osisID='Matt.4.9'>A mea ana ki a ia, Ko enei mea katoa e hoatu e ahau ki a koe, ki te tapapa koe, ki te koropiko ki ahau.</verse>
        <verse osisID='Matt.4.10'>Na ka mea a Ihu ki a ia, Haere atu, e Hatana; kua oti hoki te tuhituhi, Me koropiko koe ki te Ariki ki tou Atua, me mahi ano ki a ia anake.</verse>
        <verse osisID='Matt.4.11'>Na ka mahue ia i te rewera, a ka haere mai nga anahera ka mahi mea mana.</verse>
        <verse osisID='Matt.4.12'> A, no ka rongo a Ihu kua tukua a Hoani ki te whare herehere, ka haere ia ki Kariri;</verse>
        <verse osisID='Matt.4.13'>A ka mahue a Nahareta i a ia, a haere ana, ka noho ki Kaperenauma, ki te taha o te moana, ki nga rohe o Hepurona, o Napatari:</verse>
        <verse osisID='Matt.4.14'>I rite ai ta Ihaia poropiti i korero ai, i mea ai,</verse>
        <verse osisID='Matt.4.15'>Ko te whenua o Hepurona, me te whenua o Napatari, i te ara o te moana, i tera taha o Horano, Kariri o nga tauiwi,</verse>
        <verse osisID='Matt.4.16'>Ko te hunga i noho i te pouri kua kite ratou i te marama nui; a koe te hunga i noho i te wahi i te atarangi o te mate, kua puta ake te marama ki a ratou.</verse>
        <verse osisID='Matt.4.17'>No reira ano a Ihu i timata ai te kauwhau, te mea, Ripeneta, kua tata hoki te rangatiratanga o te rangi.</verse>
        <verse osisID='Matt.4.18'> A, i a Ihu e haere ana i te taha o te moana o Kariri, ka kite ia i etahi tangata tokorua, he tuakana he teina, i a Haimona, tona ingoa nei ko Pita, raua ko tona teina ko Anaru, e maka ana i te kupenga ki te moana; he kaihao ika hoki raua.</verse>
        <verse osisID='Matt.4.19'>Na ka mea ia ki a raua, Arumia mai ahau, a maku korua e mea hei kaihao tangata.</verse>
        <verse osisID='Matt.4.20'>A mahue ake i a raua nga kupenga, a aru ana i a ia.</verse>
        <verse osisID='Matt.4.21'>A, no tona haerenga i reira, tokorua ano ana i kite ai, he tuakana, he teina, ko Hemi tama a Heperi raua ko tona teina ko Hoani, i te kaipuke i a Heperi i to raua matua, e ta ana i nga korenga o a ratou kupenga: a karangatia ana raua e ia.</verse>
        <verse osisID='Matt.4.22'>Mahue tonu ake i a raua te kaipuke me to raua matua, a aru ana i a ia.</verse>
        <verse osisID='Matt.4.23'> Na ka haereerea katoatia a Kariri e Ihu, whakaako ana i roto i o ratou whare karakia, kauwhau ana i te rongopai o te rangatiratanga, me te whakaora i nga mate katoa, i nga turorotanga katoa o te iwi.</verse>
        <verse osisID='Matt.4.24'>A ka haere tona rongo puta noa i Hiria; a kawea ana mai e ratou ki a ia nga tangata mate katoa e ngaua ana e te tini o nga mate, o nga mamae, me te hunga e nohoia ana e te rewera, me te hunga haurangi, me nga pararutiki; a whakaorangia ake ratou e ia.</verse>
        <verse osisID='Matt.4.25'>A he rahi te hui i aru i a ia i Kariri, i Rekaporihi, i Hiruharama, i Huria, i tera taha ano o Horano.</verse>
      </chapter>
      <chapter osisID='Matt.5'>
        <verse osisID='Matt.5.1'> A, i tona kitenga i te whakaminenga, ka haere ia ki runga ki te maunga: a, no ka noho ia, ka haere ana akonga ki a ia:</verse>
        <verse osisID='Matt.5.2'>Na ka puaki tona mangai, a ka whakaako ia i a ratou, ka mea,</verse>
        <verse osisID='Matt.5.3'> Ka koa te hunga he rawakore nei te wairua: no ratou hoki te rangatiratanga o te rangi.</verse>
        <verse osisID='Matt.5.4'>Ka koa te hunga e tangi ana: ka whakamarietia hoki ratou.</verse>
        <verse osisID='Matt.5.5'>Ka koa te hunga ngakau mahaki: ka riro hoki i a ratou te whenua.</verse>
        <verse osisID='Matt.5.6'>Ka koa te hunga e hiakai ana, e hiainu ana, ki te tika: e makona hoki ratou.</verse>
        <verse osisID='Matt.5.7'>Ka koa te hunga tohu tangata: e tohungia hoki ratou.</verse>
        <verse osisID='Matt.5.8'>Ka koa te hunga ngakau ma: e kite hoki ratou i te Atua.</verse>
        <verse osisID='Matt.5.9'>Ka koa te hunga hohou rongo: ka huaina hoki ratou he tamariki na te Atua.</verse>
        <verse osisID='Matt.5.10'>Ka koa te hunga e whakatoia ana mo te tika: no ratou hoki te rangatiratanga o te rangi.</verse>
        <verse osisID='Matt.5.11'>Ka koa koutou ina tawai ratou i a koutou, ina whakatoi, ina puaki i a ratou nga kupu kino katoa mo koutou, he mea teka, he whakaaro hoki ki ahau.</verse>
        <verse osisID='Matt.5.12'>Kia hari, kia whakamanamana: he rahi hoki te utu mo koutou i te rangi: he penei hoki ta ratou whakatoi i nga poropiti i mua i a koutou.</verse>
        <verse osisID='Matt.5.13'> Ko koutou te tote o te whenua: otira ki te hemo te ha o te tote, ma te aha e whai tikanga tote ai? heoi ano tona painga, na ka akiritia ki waho, ka takahia e nga tangata.</verse>
        <verse osisID='Matt.5.14'>Ko koutou te whakamarama o te ao. E kore e ngaro te pa e tu ana i runga maunga.</verse>
        <verse osisID='Matt.5.15'>E kore hoki e tahuna te rama, e whakaturia ki raro o te mehua, engari ki runga ki te turanga; a ka tiaho ki nga tangata katoa i roto i te whare.</verse>
        <verse osisID='Matt.5.16'>Waihoki kia tiaho to koutou marama ki te aroaro o nga tangata, kia kite ai ratou i a koutou hanga pai, kia whakakororia ai i to koutou Matua i te rangi.</verse>
        <verse osisID='Matt.5.17'> Kei mea koutou i haere mai ahau ki te whakakahore i te ture, i nga poropiti ranei; kihai ahau i haere mai ki te whakakahore, engari ki te whakatutuki.</verse>
        <verse osisID='Matt.5.18'>He tino pono hoki taku e mea nei ki a koutou, Pahemo noa te rangi me te whenua, e kore tetahi tongi, tetahi tohu ranei o te ture e pahemo, kia rite katoa ra ano.</verse>
        <verse osisID='Matt.5.19'>Na, ki te whakakahore tetahi i tetahi mea iti rawa o enei kupu ako, a ka ako i nga tangata kia pera, ka kiia ia ko te iti rawa i te rangatiratanga o te rangi: engari ki te whakaritea e tetahi, ki te whakaakona, ka kiia ia he nui i te rangatirata nga o te rangi.</verse>
        <verse osisID='Matt.5.20'>Ko taku kupu hoki tenei ki a koutou, Ki te kore e nui ake ta koutou mahi tika i ta nga karaipi ratou ko nga Parihi, e kore rawa koutou e tapoko ki te rangatiratanga o te rangi.</verse>
        <verse osisID='Matt.5.21'> Kua rongo koutou, i korerotia ki nga tupuna, Kaua e patu tangata; a ki te patu tangata tetahi, ka tau te he ki a ia.</verse>
        <verse osisID='Matt.5.22'>Na ko taku kupu tenei ki a koutou, Ki te riri noa tetahi ki tona teina, ka tau te he ki a ia; a ki te mea tetahi ki tona teina, Wairangi! ka tika kia komititia: na ki te mea tetahi, Poauau! ka tika mona te kapura o Kehena.</verse>
        <verse osisID='Matt.5.23'>Na reira, ki te mauria e koe tau whakahere ki te aata, a ka mahara i reira i hara koe ki tou hoa;</verse>
        <verse osisID='Matt.5.24'>Waiho tau whakahere i reira, i mua o te aata, a haere, matua houhia te rongo ki tou teina, ka haere ai, ka mau ai i tau whakahere.</verse>
        <verse osisID='Matt.5.25'>Kia hohoro te whakarite i ta korua korero ko tou hoa tauwhainga, i a korua ano i te ara, kei tukua koe e te hoa tauwhainga ki te kaiwhakawa, a ka tukua e te kaiwhakawa ki te katipa, a ka maka koe ki te whare herehere.</verse>
        <verse osisID='Matt.5.26'>He pono taku e mea atu nei ki a koe, E kore rawa koe e puta i reira, kia utua ra ano te patene whakamutunga.</verse>
        <verse osisID='Matt.5.27'> Kua rongo koutou, i korerotia, Kaua e puremu:</verse>
        <verse osisID='Matt.5.28'>Na ko taku kupu tenei ki a koutou, Ki te titiro tetahi ki te wahine, he hiahia ki a ia, kua puremu ke ia ki a ia i roto i tona ngakau.</verse>
        <verse osisID='Matt.5.29'>Ki te he koe i tou kanohi matau, tikarohia, maka atu: he pai ke hoki ki a koe ki te ngaro tetahi wahi ou, a ka kore e maka tou tinana katoa ki Kehena.</verse>
        <verse osisID='Matt.5.30'>Ki te he ano hoki koe i tou ringa matau, poutoa, maka atu: he pai ke ki te mate tetahi wahi ou, a ka kore e maka tou tinana katoa ki Kehena.</verse>
        <verse osisID='Matt.5.31'>I korerotia ano, Ki te whakarere tetahi i tana wahine, me hoatu ki a ia tetahi pukapuka whakarere:</verse>
        <verse osisID='Matt.5.32'>Na ko taku kupu tenei ki a koutou, Ki te whakarere tetahi i tana wahine, haunga mo te take moepuku, e mea ana ia i te wahine kia puremu: a ki te marena tetahi i te wahine i whakarerea, e puremu ana ia.</verse>
        <verse osisID='Matt.5.33'> Kua rongo ano koutou, i korerotia ki nga tupuna, Kaua e oati teka, engari me whakamana au oati ki te Ariki:</verse>
        <verse osisID='Matt.5.34'>Na ko taku kupu tenei ki a koutou, Kaua rawa tetahi mea e oatitia; kaua te rangi, ko to te Atua torona hoki ia:</verse>
        <verse osisID='Matt.5.35'>Kaua hoki te whenua; ko te turanga hoki tera o ona waewae: kaua hoki a Hiruharama; ko te pa hoki tera o te Kingi nui.</verse>
        <verse osisID='Matt.5.36'>Kaua ano e oatitia tou matenga, e kore hoki e ahei i a koe te mea kia ma tetahi makawe, kia mangu ranei.</verse>
        <verse osisID='Matt.5.37'>Erangi ko tenei hei kupu ma koutou, Ae, ae; Kahore, kahore: no te mea ki te maha atu i ena, no te kino.</verse>
        <verse osisID='Matt.5.38'> Kua rongo koutou i korerotia, He kanohi mo te kanohi, he niho mo te niho:</verse>
        <verse osisID='Matt.5.39'>Na ko taku kupu tenei ki a koutou, Kaua e whakauaua atu ki te kino; erangi ki te pakia tou paparinga matau e tetahi, whakaangahia atu hoki tera ki a ia.</verse>
        <verse osisID='Matt.5.40'>A ki te mea tetahi kia whakawakia koe, ka tangohia tou koti, tukua atu hoki tou ngeri ki a ia.</verse>
        <verse osisID='Matt.5.41'>A ki te tonoa koe e tetahi kia haere kotahi te maero, kia rua au e haere tahi ai me ia.</verse>
        <verse osisID='Matt.5.42'>Hoatu ki te tangata e tono mea ana i a koe, kaua hoki e tahuri ke i te tangata e mea ana ki te taonga tarewa i a koe.</verse>
        <verse osisID='Matt.5.43'> Kua rongo koutou i korerotia, Kia aroha ki tou hoa tata, kia kino hoki ki tou hoa whawhai:</verse>
        <verse osisID='Matt.5.44'>Na ko taku kupu tenei ki a koutou, Arohaina o koutou hoa whawhai, manaakitia te hunga e kanga ana i a koutou, kia pai te mahi ki te hunga e kino ana ki a koutou, me inoi hoki mo te hunga e whakawhiu ana i a koutou, e whakatoi ana i a koutou;</verse>
        <verse osisID='Matt.5.45'>Kia tupu ai koutou hei tamariki ma to koutou Matua i te rangi: e mea nei hoki ia i tona ra kia whiti ki te hunga kino, ki te hunga pai, kia ua hoki te ua ki te hunga tika, ki te hunga he.</verse>
        <verse osisID='Matt.5.46'>Ki te aroha hoki koutou ki te hunga e aroha ana ki a koutou, he aha te utu e riro i a koutou? Kahore ianei nga pupirikana e pena?</verse>
        <verse osisID='Matt.5.47'>A ki te oha koutou ki o koutou teina anake, he aha ta koutou mahi i nui ake i ta etahi? kahore ianei nga tauiwi e pena hoki?</verse>
        <verse osisID='Matt.5.48'>Na kia tika koutou, kia pera me to koutou Matua i te rangi e tika ana.</verse>
      </chapter>
      <chapter osisID='Matt.6'>
        <verse osisID='Matt.6.1'> Kia tupato kei mahi i ta koutou mea tika i te aroaro o nga tangata, hei tirohanga ma ratou: penei kahore he utu ki a koutou a to koutou Matua i te rangi.</verse>
        <verse osisID='Matt.6.2'>Na, ka atawhai koe i te rawakore, aua e whakatangihia te tetere i mua i a koe, kei pera me te hunga tinihanga i roto i nga whare karakia, i nga ara, kia whai kororia ai i nga tangata. He pono taku e mea nei ki a koutou, Kei a ratou ano te utu mo ratou.</verse>
        <verse osisID='Matt.6.3'>Erangi ka atawhaitia e koe te rawakore, kei mohio tou maui ki ta tou matau e mea ai;</verse>
        <verse osisID='Matt.6.4'>Kia ngaro ai tau atawhainga rawakore: a ko tou Matua e kite nei i te wahi ngaro, mana koe e utu.</verse>
        <verse osisID='Matt.6.5'> A, ka inoi koe, kaua e pera me te hunga tinihanga; ko ta ratou hoki e pai ai ko te inoi tu i roto i nga whare karakia, i nga kokinga o nga ara, kia kitea ai e te tangata. He pono taku e mea nei ki a koutou, Kei a ratou ano te utu mo ratou.</verse>
        <verse osisID='Matt.6.6'>Na, ka inoi koe, tomo atu ki tou ruma i roto rawa, a, no ka kati tou tatau, inoi ki tou Matua i te wahi ngaro; a ko tou Matua e kite nei i te wahi ngaro, mana koe e utu.</verse>
        <verse osisID='Matt.6.7'>Na, ka inoi koutou, aua e whakahuatia noatia ko aua kupu ano, kei pera me nga tauiwi: ki ta ratou hoki ma nga kupu maha e rangona ai ratou.</verse>
        <verse osisID='Matt.6.8'>Na, kei rite koutou ki a ratou: e matau ana hoki to koutou Matua ki nga mea e matea ana e koutou, i te mea kiano koutou i inoi ki a ia.</verse>
        <verse osisID='Matt.6.9'> Na kia penei ta koutou inoi: E to matou Matua i te rangi, Kia tapu tou ingoa.</verse>
        <verse osisID='Matt.6.10'>Kia tae mai tou rangatiratanga. Kia meatia tau e pai ai ki runga ki te whenua, kia rite ano ki to te rangi.</verse>
        <verse osisID='Matt.6.11'>Homai ki a matou aianei he taro ma matou mo tenei ra.</verse>
        <verse osisID='Matt.6.12'>Murua o matou hara, me matou hoki e muru nei i o te hunga e hara ana ki a matou.</verse>
        <verse osisID='Matt.6.13'>Aua hoki matou e kawea kia whakawaia; engari whakaorangia matou i te kino. Nou hoki te rangatiratanga, te kaha, me te kororia, ake, ake. Amine.</verse>
        <verse osisID='Matt.6.14'>Ki te whakarerea noatia iho hoki e koutou nga he o te tangata, ka whakarerea noatia iho ano o koutou e to koutou Matua i te rangi.</verse>
        <verse osisID='Matt.6.15'>A, ki te kore e whakarerea noatia iho e koutou nga he o nga tangata, e kore ano e whakarerea noatia iho o koutou he e to koutou Matua.</verse>
        <verse osisID='Matt.6.16'> Ka nohopuku hoki koutou, kei rite ki te hunga tinihanga, kaua e whakapoururu te kanohi; e whakaahua ke ana hoki ratou i o ratou kanohi, kia kitea ai e te tangata, e nohopuku ana. He pono taku e mea nei ki a koutou, Kei a ratou ano te utu mo rato u.</verse>
        <verse osisID='Matt.6.17'>Engari ka nohopuku koe, kaukauria tou upoko, horoia hoki tou kanohi;</verse>
        <verse osisID='Matt.6.18'>Kei kitea koe e te tangata e nohopuku ana, erangi e tou Matua i te wahi ngaro; a, ko tou Matua e kite nei i te wahi ngaro, mana koe e utu.</verse>
        <verse osisID='Matt.6.19'> Kaua e purangatia he taonga mo koutou ki te whenua, ki te wahi e whakangaro ai te huhu, te waikura: ki te wahi hoki e keri ai te tahae, tahae ai.</verse>
        <verse osisID='Matt.6.20'>Erangi purangatia mo koutou he taonga ki te rangi, ki te wahi e kore ai e whakangaro te huhu, te waikura, ki te wahi hoki e kore ai e keri te tahae, tahae ai:</verse>
        <verse osisID='Matt.6.21'>Ko te wahi hoki i o koutou taonga, ko reira ano o koutou ngakau.</verse>
        <verse osisID='Matt.6.22'>Ko te kanohi te rama o te tinana: na ki te atea tou kanohi, e marama katoa tou tinana.</verse>
        <verse osisID='Matt.6.23'>Tena ki te kino tou kanohi, ka pouri katoa tou tinana. Na ki te pouri te marama i roto i a koe, ano te nui o tena pouri!</verse>
        <verse osisID='Matt.6.24'>Kahore he tangata e pono te mahi ki nga rangatira tokorua: ka kino hoki ki tetahi, ka aroha ki tetahi; ka u ranei ki tetahi, a ka whakahawea ki tetahi. E kore e pono i a koutou te mahi ki te Atua, ki te taonga.</verse>
        <verse osisID='Matt.6.25'> Koia ahau ka mea nei ki a koutou, Kaua e manukanuka ki to koutou ora, ki ta koutou e kai ai, ki ta koutou e inu ai; ki o koutou tinana ranei, ki ta koutou e kakahu ai. Ehara oti te ora i te rahi atu i te kai, me te tinana i te kakahu?</verse>
        <verse osisID='Matt.6.26'>Tirohia nga manu o te rangi: kahore ratou e rui, kahore e kokoti, e kohikohi ranei ki nga whare witi; heoi e whangainga ana ratou e to koutou Matua i te rangi. Ehara oti koutou i te mea pai ake i era?</verse>
        <verse osisID='Matt.6.27'>Ko wai o koutou e taea e ia te whakaaro iho, te hono tetahi wahi ki tona roa, kia kotahi te whatianga?</verse>
        <verse osisID='Matt.6.28'>A he aha koutou i manukanuka ai ki te kakahu? Maharatia nga rengarenga o te whenua, te tupu; e kore nei e mahi, e kore nei ano e miro:</verse>
        <verse osisID='Matt.6.29'>Ko taku kupu tenei ki a koutou, Kihai a Horomona, me tona kororia katoa, i rite ki tetahi o enei te whai kakahu.</verse>
        <verse osisID='Matt.6.30'>Ha, ki te penei ta te Atua whakakakahu i te tarutaru o te whenua, e tupu nei inaianei, a apopo ka maka ki te oumu, e kore ianei tana i a koutou e rahi ake, e te hunga whakapono iti?</verse>
        <verse osisID='Matt.6.31'>Na kaua ra e manukanuka, e mea, He aha ta tatou e kai ai? He aha ta tatou e inu ai? Me whakakakahu tatou ki te aha?</verse>
        <verse osisID='Matt.6.32'>Ko enei mea katoa nei hoki ta nga tauiwi e rapu ai; e matau ana hoki to koutou Matua i te rangi e matea ana e koutou enei mea katoa.</verse>
        <verse osisID='Matt.6.33'>Engari matua rapua tona rangatiratanga, me ana mea tika; a ka tapiritia enei mea katoa ma koutou.</verse>
        <verse osisID='Matt.6.34'>No reira kaua e manukanuka ki o apopo: ma apopo ano ia e manukanuka. Kati ano i tona ra tona kino.</verse>
      </chapter>
      <chapter osisID='Matt.7'>
        <verse osisID='Matt.7.1'> Kaua e whakawa, kei whakawakia koutou.</verse>
        <verse osisID='Matt.7.2'>Na, ko te whakawakanga e whakawa ai koutou, koia ano hei whakawakanga mo koutou: a ko te mehua e mehua ai koutou, hei mehua ano tena ki a koutou.</verse>
        <verse osisID='Matt.7.3'>A he aha tau e titiro ki te otaota i roto i te kanohi o tou teina, te mahara ki te kurupae i roto i tou?</verse>
        <verse osisID='Matt.7.4'>Me pehea ranei tau kupu ki tou teina, Iaua, kia kapea atu e ahau te otaota i tou kanohi; a he kurupae ano tena kei roto i tou?</verse>
        <verse osisID='Matt.7.5'>E te tangata tinihanga, matua kapea e koe te kurupae i tou kanohi; katahi koe ka marama ki te kape i te otaota i roto i te kanohi o tou teina.</verse>
        <verse osisID='Matt.7.6'>Kaua e hoatu te mea tapu ki nga kuri, kaua ano e maka a koutou peara ki te aroaro o nga poaka, kei takatakahia e o ratou waewae, a ka tahuri, ka haehae i a koutou.</verse>
        <verse osisID='Matt.7.7'> Inoia, a ka hoatu ki a koutou; rapua, a ka kitea e koutou; patoto, a ka uakina ki a koutou;</verse>
        <verse osisID='Matt.7.8'>Ka whiwhi hoki te tangata ina inoi, ka kite ina rapu; ka uakina hoki ki te tangata e patoto ana.</verse>
        <verse osisID='Matt.7.9'>Ko tehea tangata ianei o koutou, ina inoi tana tama ki a ia he taro, e hoatu ki a ia he kohatu?</verse>
        <verse osisID='Matt.7.10'>A inoi ranei he ika, e hoatu ki a ia he nakahi?</verse>
        <verse osisID='Matt.7.11'>Na ki te matau koutou, te hunga kino, ki te hoatu mea papai ki a koutou tamariki, tera noa ake te homaitanga o nga mea papai e to koutou Matua i te rangi ki te hunga e inoi ana ki a ia.</verse>
        <verse osisID='Matt.7.12'> Na ko nga mea katoa, e pai ai koutou kia meatia e nga tangata ki a koutou, meatia hoki e koutou ki a ratou: ko tenei hoki ta te ture me ta nga poropiti.</verse>
        <verse osisID='Matt.7.13'>E tomo ma te kuwaha whaiti: he wharahi hoki te kuwaha, he whanui te ara, e tika ana ki te ngaromanga, a he tokomaha e haere ana ra reira.</verse>
        <verse osisID='Matt.7.14'>He kuiti hoki te kuwaha, he kiki te ara e tika ana ki te ora, a he tokoiti te hunga e kite.</verse>
        <verse osisID='Matt.7.15'> Kia tupato ki nga poropiti teka e haere nei ki a koutou, he hipi te kakahu, ko roto ia he wuruhi kai kino.</verse>
        <verse osisID='Matt.7.16'>Ma o ratou hua ka mohiotia ai ratou e koutou. E whakiia ranei te karepe i runga i te tataramoa, te piki ranei i te tumatakuru?</verse>
        <verse osisID='Matt.7.17'>Waihoki he ataahua nga hua o te rakau pai; he kino ia nga hua o te rakau kino.</verse>
        <verse osisID='Matt.7.18'>E kore te rakau pai e ahei te hua i te hua kino, e kore ano te rakau kino e hua i te hua ataahua.</verse>
        <verse osisID='Matt.7.19'>Ko nga rakau katoa e kore nei e hua i te hua ataahua ka tuaina ki raro, ka maka ki te ahi.</verse>
        <verse osisID='Matt.7.20'>Ina, ma o ratou hua ka mohiotia ai ratou e koutou.</verse>
        <verse osisID='Matt.7.21'> E kore e tomo ki te rangatiratanga o te rangi nga tangata katoa e mea mai ana ki ahau, E te Ariki, e te Ariki; engari ia e mea ana i ta toku Matua i te rangi i pai ai.</verse>
        <verse osisID='Matt.7.22'>He tokomaha e mea mai ki ahau i taua ra, E te Ariki, e te Ariki; kihai koia matou i poropiti i runga i tou ingoa? i pei rewera hoki i runga i tou ingoa? he tini hoki nga mahi nunui i meatia e matou i runga i tou ingoa?</verse>
        <verse osisID='Matt.7.23'>Ko reira ahau mea ai ki a ratou, Kahore rawa ahau i mohio ki a koutou; mawehe atu i ahau, e nga kaimahi i te tutu.</verse>
        <verse osisID='Matt.7.24'>Na ko te tangata e rongo ana ki enei kupu aku, e mahi ana hoki, ka whakaritea e ahau ki te tangata mahara, i hanga i tona whare ki runga ki te kamaka:</verse>
        <verse osisID='Matt.7.25'>A ka ua te ua, ka puta nga waipuke, ka pupuhi nga hau, te tino akinga ki taua whare; kihai hoki i hinga: no te mea i hanga ki runga ki te kamaka.</verse>
        <verse osisID='Matt.7.26'>A ko te tangata e rongo ana ki enei kupu aku, a kahore e mahi, ka whakaritea ki te tangata whakaarokore i hanga i tona whare ki runga ki te onepu:</verse>
        <verse osisID='Matt.7.27'>Na ka ua te ua, ka puta nga waipuke, ka pupuhi nga hau, a pa ana ki taua whare; na kua hinga: he rahi ano tona hinganga.</verse>
        <verse osisID='Matt.7.28'>A, no ka mutu enei korero a Ihu, ka miharo te whakaminenga ki tana ako:</verse>
        <verse osisID='Matt.7.29'>I rite hoki tana ako i a ratou ki ta te tangata whai mana, kihai hoki i rite ki ta nga karaipi.</verse>
      </chapter>
      <chapter osisID='Matt.8'>
        <verse osisID='Matt.8.1'> A, no ka heke iho ia i te maunga, he rahi te hui i aru i a ia.</verse>
        <verse osisID='Matt.8.2'>Na ka haere tetahi repera, ka koropiko ki a ia, ka mea, E te Ariki, ki te pai koe, e taea ahau e koe te mea kia ma.</verse>
        <verse osisID='Matt.8.3'>A ka totoro te ringa o Ihu, ka pa ki a ia, ka mea, E pai ana ahau; kia ma koe. A ma tonu iho tona repera.</verse>
        <verse osisID='Matt.8.4'>Katahi ka mea a Ihu ki a ia, Kia mahara, kei korerotia ki te tangata; erangi haere, kia kite te tohunga i a koe, mauria atu hoki te whakahere i whakaritea e Mohi, hei mea whakaatu ki a ratou.</verse>
        <verse osisID='Matt.8.5'> A, no ka tae a Ihu ki Kaperenauma, ka haere ki a ia tetahi keneturio, ka inoi ki a ia,</verse>
        <verse osisID='Matt.8.6'>Ka mea, E te Ariki, ko taku pononga kei te whare e takoto ana, he pararutiki, e ngaua kinotia ana.</verse>
        <verse osisID='Matt.8.7'>A ka mea a Ihu ki a ia, Ka haere ahau ki te whakaora i a ia.</verse>
        <verse osisID='Matt.8.8'>Na ko te whakahokinga a te keneturio, ko te meatanga, E te Ariki, ehara ahau i te tikanga tangata e haere ake ai koe ki raro i toku tuanui; engari kia puaki kau tau kupu, a ka ora taku pononga.</verse>
        <verse osisID='Matt.8.9'>He tangata hoki ahau e whakahaua ana, he hoia ano aku hei whakahaunga maku: ka mea ahau ki tenei, Haere, na ka haere ia; ki tetahi, Haere mai, a ka haere mai; ki taku pononga hoki, Meatia tenei, a ka meatia e ia.</verse>
        <verse osisID='Matt.8.10'>A, no te rongonga o Ihu, ka miharo, ka mea ki te hunga e aru ana, He pono taku e mea nei ki a koutou, Kahore ahau i kite noa i te whakapono hei rite mo tenei te nui i roto i a Iharaira.</verse>
        <verse osisID='Matt.8.11'>Ko taku kupu ano tenei ki a koutou, He tokomaha e haere mai i te rawhiti, i te hauauru, a e noho tahi i a Aperahama, i a Ihaka, i a Hakopa, ki te rangatiratanga o te rangi:</verse>
        <verse osisID='Matt.8.12'>Ko nga tamariki ia o te rangatiratanga ka maka ki te pouri i waho: ko te wahi tera o te tangi, o te tetea o nga niho.</verse>
        <verse osisID='Matt.8.13'>Na ka mea a Ihu ki te keneturio, Haere, kia rite ki tou whakapono te meatanga ki a koe. A ora ake ana taua pononga i taua wa pu ano.</verse>
        <verse osisID='Matt.8.14'> A, no ka tae a Ihu ki te whare o Pita, ka kite ia i tona hungawai wahine e takoto mate ana, he kirika.</verse>
        <verse osisID='Matt.8.15'>Na ka pa ia ki tona ringaringa, a mutu ake tona kirika: a ara ake ana ia ki te taka mea ma ratou.</verse>
        <verse osisID='Matt.8.16'>Na i te ahiahi he tokomaha te hunga e nohoia ana e nga rewera i mauria mai ki a ia: na ka peia e tana kupu nga wairua ki waho, a whakaorangia ake e ia te hunga mate katoa:</verse>
        <verse osisID='Matt.8.17'>I rite ai ta Ihaia poropiti i korero ai, i mea ai, nana i tango o tatou ngoikore, i waha o tatou mate.</verse>
        <verse osisID='Matt.8.18'> Na, i te kitenga o Ihu he rahi te hui e mui ana ki a ia, ka whakahau ia kia whakawhiti ki tawahi.</verse>
        <verse osisID='Matt.8.19'>A ka haere tetahi karaipi, ka mea ki a ia, E te Kaiwhakaako, ka aru ahau i a koe ki nga wahi katoa e haere ai koe.</verse>
        <verse osisID='Matt.8.20'>A ka mea a Ihu ki a ia, He rua o nga pokiha, he kowhanga o nga manu o te rangi; tena ko te Tama a te tangata, kahore ona wahi e takoto ai tona matenga.</verse>
        <verse osisID='Matt.8.21'>A i mea tetahi atu o ana akonga ki a ia, E te Ariki tukua ahau kia matua haere ki te tanu i toku papa.</verse>
        <verse osisID='Matt.8.22'>Na ka mea a Ihu ki a ia, Arumia ahau: a waiho ma nga tupapaku e tanu o ratou tupapaku.</verse>
        <verse osisID='Matt.8.23'> A, no ka eke ia ki te kaipuke, ka aru ana akonga i a ia.</verse>
        <verse osisID='Matt.8.24'>Na ka tutu te puehu o te moana, a ngaro iho te kaipuke i te ngaru; i te moe hoki ia.</verse>
        <verse osisID='Matt.8.25'>A ka haere ana akonga, ka whakaara i a ia, ka mea, E te Ariki, whakaorangia tatou, ka ngaro tatou.</verse>
        <verse osisID='Matt.8.26'>A ka mea ia ki a ratou, He aha ta koutou e wehi, e te hunga whakapono iti? Me i reira ka ara ia, a riria iho te hau me te moana; a takoto ana he marino nui.</verse>
        <verse osisID='Matt.8.27'>A miharo noa nga tangata, ka mea, He tangata aha tenei, ina, rongo rawa te hau me te moana ki a ia!</verse>
        <verse osisID='Matt.8.28'> A, no ka whiti ia ki tarawahi, ki te whenua o nga Kerekehini, ka tutaki ki a ia etahi tangata tokorua e nohoia ana e te rewera, e puta ana mai i roto i nga urupa, he hunga tutu rawa, te taea taua ara te haere e te tangata.</verse>
        <verse osisID='Matt.8.29'>Na ka karanga ake raua, ka mea, He aha maua nau, e Ihu, e te Tama a te Atua? kua tae mai oti koe ki te whakamamae i a maua i te mea kahore ano i rite te taima?</verse>
        <verse osisID='Matt.8.30'>Na tera tetahi kahui poaka i tawhiti atu i a ratou e kai ana, he tini.</verse>
        <verse osisID='Matt.8.31'>A ka inoi nga rewera ki a ia, ka mea, Ki te pei koe i a matou, tukua matou kia haere ki roto ki te kahui poaka.</verse>
        <verse osisID='Matt.8.32'>Na ka mea ia ki a ratou, Haere. Na, ko to ratou putanga ki waho, haere ana ki roto ki te kahui poaka; na ko te tino rerenga o te kahui poaka katoa ra te pari ki te moana, a mate iho ki roto ki te wai.</verse>
        <verse osisID='Matt.8.33'>Na ka whati nga kaiwhangai, a haere ana ki te pa, korero ana i nga mea katoa, me te meatanga ki te hunga i nohoia e nga rewera.</verse>
        <verse osisID='Matt.8.34'>Na puta katoa ana te pa ki waho, ki te whakatau i a Ihu; a ka kite i a ia, ka tohe kia haere atu ia i o ratou wahi.</verse>
      </chapter>
      <chapter osisID='Matt.9'>
        <verse osisID='Matt.9.1'> Na ka eke ia ki te kaipuke, ka whiti ki tawahi, ka haere ki tona pa.</verse>
        <verse osisID='Matt.9.2'>Na ka kawea mai e ratou ki a ia tetahi pararutiki, e takoto ana i runga i te moenga; no te kitenga o Ihu i to ratou whakapono ka mea ia ki te pararutiki, E tama, kia maia; ka oti ou hara te muru.</verse>
        <verse osisID='Matt.9.3'>Na ka mea etahi o nga karaipi ki a ratou ano, E kohukohu ana tenei tangata.</verse>
        <verse osisID='Matt.9.4'>A, ka kite a Ihu i o ratou whakaaro, ka mea ia, He aha i kino ai nga whakaaro o roto o o koutou ngakau?</verse>
        <verse osisID='Matt.9.5'>Ko tehea oti te mea takoto noa, ko te mea, Ka oti ou hara te muru; ko te mea ranei, Whakatika, haere?</verse>
        <verse osisID='Matt.9.6'>Otira kia matau ai koutou he mana muru hara to te Tama a te tangata i runga i te whenua, katahi ia ka mea runga i te whenua, katahi ia ka mea ki te pararutiki, Whakatika, tangohia ake tou moenga, a haere ki tou whare.</verse>
        <verse osisID='Matt.9.7'>Na whakatika ana ia, haere ana ki tona whare.</verse>
        <verse osisID='Matt.9.8'>No te kitenga ia o te hui, ka wehi, ka whakakororia i te Atua, i homai ai tenei mana ki nga tangata.</verse>
        <verse osisID='Matt.9.9'> A, i a Ihu e haere ana i reira, ka kite ia i tetahi tangata, ko Matiu te ingoa, e noho ana i te wahi tango takoha; a ka mea ki a ia, Arumia ahau. Na whakatika ana ia, aru ana i a ia.</verse>
        <verse osisID='Matt.9.10'>A, i a ia e noho ana ki te kai i roto i te whare, na he tokomaha nga pupirikana me nga tangata hara i haere mai, i noho tahi ki a Ihu ratou ko ana akonga.</verse>
        <verse osisID='Matt.9.11'>A, no te kitenga o nga Parihi, ka mea ki ana akonga, He aha to koutou Kaiwhakaako ka kai tahi ai me nga pupirikana, me nga tangata hara?</verse>
        <verse osisID='Matt.9.12'>Otira ka rongo a Ihu, ka mea ki a ratou, Kahore he aha o nga tangata ora e meatia ai e te rata, engari o te hunga e mate ana.</verse>
        <verse osisID='Matt.9.13'>Na haere, akona te tikanga o tenei, Ko taku e pai ai ko te tohu tangata, haunga te patunga tapu: kihai hoki ahau i haere mai ki te karanga i te hunga tika, engari i te hunga hara, kia ripeneta.</verse>
        <verse osisID='Matt.9.14'> Me i reira ka haere mai ki a ia nga akonga a Hoani, ka mea, He aha i maha ai o matou ko nga Parihi nohoanga pukutanga a kahore au akonga e nohopuku?</verse>
        <verse osisID='Matt.9.15'>Na ka mea a Ihu ki a ratou, E ahei ranei nga tamariki o te whare marena te tangi, i te mea kei a ratou te tane marena hou? Na, tera e tae mai nga ra, e tangohia ai te tane marena hou i a ratou, a ko reira nohopuku ai ratou.</verse>
        <verse osisID='Matt.9.16'>E kore e meatia e te tangata tetahi wahi o te kahu hou hei papaki mo te kahu tawhito, no te mea ka riro tetahi wahi o taua kakahu i te whakakapi, a ka nui rawa te pakaru.</verse>
        <verse osisID='Matt.9.17'>E kore e ringihia te waina hou ki nga ipu tawhito: kei pakaru nga ipu, a ka maringi te waina, kore ake nga ipu: erangi e ringihia ana te waina hou ki nga ipu hou, a ka ora taua rua.</verse>
        <verse osisID='Matt.9.18'> I a ia e korero ana i enei mea ki a ratou, na ka haere mai tetahi rangatira, ka koropiko ki a ia, ka mea, Tenei kua marere taku tamahine: otira mau e haere ake, e whakapa tou ringa ki a ia, a ka ora.</verse>
        <verse osisID='Matt.9.19'>Na ka whakatika a Ihu ratou ko ana akonga, a aru ana i a ia.</verse>
        <verse osisID='Matt.9.20'>Na ko te haerenga ki muri i a ia o tetahi wahine, tekau ma rua nga tau i mate ai i te pakaruhanga toto, a ka pa ki te taniko o tona kakahu:</verse>
        <verse osisID='Matt.9.21'>I mea hoki i roto i a ia, Kia pa kau oti ahau ki tona kakahu, ka ora ahau.</verse>
        <verse osisID='Matt.9.22'>Na ka tahuri a Ihu, a ka kite i a ia, ka mea, Kia maia, e ko; na tou whakapono koe i ora ai. A ora ake te wahine i taua wa ano.</verse>
        <verse osisID='Matt.9.23'>Na, i te taenga o Ihu ki te whare o te rangatira, ka kite i nga kaiwhakatangi putorino, i te huihui hoki e ngangau ana,</verse>
        <verse osisID='Matt.9.24'>Ka mea ia ki a ratou, Whakaatea: kahore hoki i mate te kotiro, erangi e moe ana. A kataina iho ia e ratou.</verse>
        <verse osisID='Matt.9.25'>Heoi, ka oti te huihui te pei ki waho, ka tomo ia ki roto, ka mau ki tona ringa, a ara ake ana te kotiro.</verse>
        <verse osisID='Matt.9.26'>A paku ana tenei rongo puta noa i taua whenua.</verse>
        <verse osisID='Matt.9.27'> A, i a Ihu e haere atu ana i reira, tokorua nga matapo i aru i a ia, ka karanga ake, ka mea, E te Tama a Rawiri, kia aroha ki a maua.</verse>
        <verse osisID='Matt.9.28'>A, ka tapoko ia ki te whare, ka haere atu nga matapo ki a ia: na ka mea a Ihu ki a raua, E whakapono ana ranei korua e taea tenei e ahau? Ka mea raua ki a ia, Ae, e te Ariki.</verse>
        <verse osisID='Matt.9.29'>Me i reira ka pa ia ki o raua kanohi, ka mea, Kia rite ki to korua whakapono te meatanga ki a korua.</verse>
        <verse osisID='Matt.9.30'>Na kua kite o raua kanohi; katahi ka whakatupato a Ihu i a raua, ka mea, Kia mahara kei rangona e te tangata.</verse>
        <verse osisID='Matt.9.31'>Ko raua ia i puta atu ki waho, a korerotia nuitia ana ia puta noa i taua whenua.</verse>
        <verse osisID='Matt.9.32'>I a raua e puta ana ki waho, ka kawea mai ki a ia tetahi tangata wahangu, he rewera tona.</verse>
        <verse osisID='Matt.9.33'>A, ka oti te rewera te pei, ka whai reo te wahangu; a miharo ana te mano, ka mea, Kahore ano i kitea te penei i roto i a Iharaira.</verse>
        <verse osisID='Matt.9.34'>Otira ka mea nga Parihi, Na te rangatira o nga rewera tana peinga rewera.</verse>
        <verse osisID='Matt.9.35'> Na ka haereerea e Ihu nga pa katoa me nga kainga, a ka ako i roto i o ratou whare karakia, ka kauwhau i te rongopai o te rangatiratanga, me te whakaora i te tini o nga mate, i te tini o nga turorotanga o te iwi.</verse>
        <verse osisID='Matt.9.36'>A, no tona kitenga i nga mano, ka toko ake tona ngakau aroha ki a ratou, e mauiui ana hoki ratou, e marara ke ana, me he hipi heparakore.</verse>
        <verse osisID='Matt.9.37'>Katahi ia ka mea ki ana akonga, He nui te kotinga, ko nga kaimahi ia he ruarua;</verse>
        <verse osisID='Matt.9.38'>Na inoi atu ki te Ariki nana te kotinga, kia tonoa e ia he kaimahi ki tana kotinga.</verse>
      </chapter>
      <chapter osisID='Matt.10'>
        <verse osisID='Matt.10.1'> A, ka oti te karanga e ia ana akonga tekau ma rua, ka hoatu ki a ratou he mana hei pei i nga wairua poke, hei whakaora hoki i nga mate katoa me nga turorotanga katoa.</verse>
        <verse osisID='Matt.10.2'>Na ko nga ingoa enei o nga apotoro kotahi tekau ma rua; te tuatahi ko Haimona, e kiia nei ko Pita, raua ko tona teina ko Anaru; ko Hemi tama a Heperi raua ko tona teina ko Hoani;</verse>
        <verse osisID='Matt.10.3'>Ko Piripi raua ko Patoromu; ko Tamati raua ko Matiu pupirikana; ko Hemi tama a Arapiu, ko Tariu;</verse>
        <verse osisID='Matt.10.4'>Ko Haimona Kanaani raua ko Hura Ikariote, nana nei ia i tuku.</verse>
        <verse osisID='Matt.10.5'> Ko tenei tekau ma rua i tonoa e Ihu, i ako ia i a ratou, i mea, Kaua e haere ki tetahi ara o nga tauiwi, kaua ano hoki e tomo ki tetahi pa o nga Hamari:</verse>
        <verse osisID='Matt.10.6'>Engari me haere ki nga hipi ngaro o te whare o Iharaira.</verse>
        <verse osisID='Matt.10.7'>Me kauwhau haere hoki, me ki, Kua tata te rangatiratanga o te rangi.</verse>
        <verse osisID='Matt.10.8'>Whakaorangia nga turoro, meinga kia ma nga repera, whakaarahia nga tupapaku, peia nga rewera; ka riro noa nei i a koutou, me hoatu noa e koutou.</verse>
        <verse osisID='Matt.10.9'>Kaua he koura ma koutou, kaua he hiriwa, kaua he parahi ki roto ki o koutou whitiki;</verse>
        <verse osisID='Matt.10.10'>Kaua ano he putea mo te ara; kaua e takiruatia nga koti, kaua he hu, kaua ano he tokotoko; ka ea hoki i te kaimahi tana kai.</verse>
        <verse osisID='Matt.10.11'>A, ka tomo koutou ki tetahi pa, ki tetahi kainga ranei, ui atu, ko wai te tangata pai o reira; a hei reira noho ai a haere noa.</verse>
        <verse osisID='Matt.10.12'>A, no ka tomo ki tetahi whare, me oha atu.</verse>
        <verse osisID='Matt.10.13'>A, ki te pai te whare, kia tau ta koutou rangimarie ki reira; a, ki te kahore e pai, kia hoki ta koutou rangimarie ki a koutou.</verse>
        <verse osisID='Matt.10.14'>Ki te kahore hoki tetahi e manako ki a koutou, ki te kore e whakarongo ki a koutou kupu, ka haere koutou ki waho o taua whare, o taua pa ranei, ka whakangahoro i te puehu o o koutou waewae.</verse>
        <verse osisID='Matt.10.15'>He pono taku e mea nei ki a koutou, Erangi to te whenua o Horoma raua ko Komora a te ra whakawa e mama i to taua pa.</verse>
        <verse osisID='Matt.10.16'> Nana, ka tonoa nei koutou e ahau ano he hipi ki roto ki nga wuruhi: na, kia rite ki te nakahi te mahara, ki te kukupa hoki te mahaki.</verse>
        <verse osisID='Matt.10.17'>Kia tupato ia i nga tangata: tera hoki koutou e tukua e ratou ki nga runanga, a tera koutou e whiua i roto i o ratou whare karakia;</verse>
        <verse osisID='Matt.10.18'>A ka kawea koutou ki nga kawana, ki nga kingi, mo te whakaaro ki ahau, hei mea whakaatu ki a ratou, ki nga tauiwi hoki.</verse>
        <verse osisID='Matt.10.19'>A, no ka tukua koutou e ratou, kaua e manukanuka ki te pehea, ki te aha, e korero ai koutou; ka hoatu ki a koutou i taua wa ta koutou e korero ai.</verse>
        <verse osisID='Matt.10.20'>Ehara hoki i a koutou nga korero, engari ko te Wairua o to koutou Matua te korero ana i roto i a koutou.</verse>
        <verse osisID='Matt.10.21'>Na ka tukua te tuakana e te teina ki te mate, te tama hoki e te papa; ka whakatika nga tamariki ki nga matua, ka mea kia whakamatea.</verse>
        <verse osisID='Matt.10.22'>A ka kinongia koutou e nga tangata katoa, he mea hoki mo toku ingoa; ko te tangata ia e u ana a taea noatia te mutunga, ka ora ia.</verse>
        <verse osisID='Matt.10.23'>Na, ki te whakatoia koutou i tenei pa, rere atu ki tetahi: he pono hoki taku e mea nei ki a koutou, E kore e poto i a koutou nga pa o Iharaira te haere, ko te Tama a te tangata kua tae mai.</verse>
        <verse osisID='Matt.10.24'>Kahore e nui ake te akonga i tona kaiwhakaako, kahore hoki te pononga e nui ake i tona rangatira.</verse>
        <verse osisID='Matt.10.25'>Heoi ma te akonga ko ia kia rite ki tona kaiwhakaako, ma te pononga kia rite ki tona rangatira. Ki te kiia e ratou te rangatira o te whare ko Perehepura, tera noa ake ta ratou mo nga tangata o tona whare.</verse>
        <verse osisID='Matt.10.26'>Na kaua e wehi i a ratou: kahore hoki he mea i hipokina e mahue te hura; he mea ranei i huna e mahue te mohio.</verse>
        <verse osisID='Matt.10.27'>Ko taku e korero nei ki a koutou i te pouri, me korero e koutou i te marama: ko ta o koutou taringa e rongo ai, me kauwhau ki runga i nga whare.</verse>
        <verse osisID='Matt.10.28'>A kaua e wehi i te hunga e whakamate nei i te tinana, a e kore nei e ahei te whakamate i te wairua; engari ia ko ta koutou e wehi ai, ko ia e kaha nei ki te whakangaro i te wairua raua tahi ko te tinana ki roto ki Kehena.</verse>
        <verse osisID='Matt.10.29'>Kahore ianei e hokona nga pihoihoi e rua ki te patene kotahi? a, ki te kahore to koutou Matua e mea, e kore tetahi o raua e taka ki te whenua:</verse>
        <verse osisID='Matt.10.30'>Otiia ko nga makawe o o koutou matenga kua oti katoa te tatau.</verse>
        <verse osisID='Matt.10.31'>No reira kaua e wehi: erangi ra koutou i nga pihoihoi maha.</verse>
        <verse osisID='Matt.10.32'>Na, ki te whakaae tetahi ki ahau i te aroaro o nga tangata, ka whakaaetia ia e ahau i te aroaro o toku Matua i te rangi.</verse>
        <verse osisID='Matt.10.33'>A, ki te whakakahore tetahi i ahau i te aroaro o nga tangata, ka whakakahoretia hoki ia e ahau i te aroaro o toku Matua i te rangi.</verse>
        <verse osisID='Matt.10.34'>Kei mea i haere mai ahau ki te kawe mai i te rangimarie ki te whenua: kihai ahau i haere mai ki te kawe mai i te rangimarie, engari i te hoari.</verse>
        <verse osisID='Matt.10.35'>I haere mai hoki ahau ki te mea i te tangata kia whawhai ki tona papa, i te tamahine ki tona whaea, i te hunaonga wahine ki tona hungawai wahine:</verse>
        <verse osisID='Matt.10.36'>A ko o te tangata hoariri ko nga tangata ano o tona whare.</verse>
        <verse osisID='Matt.10.37'>Ki te nui ake te aroha o tetahi ki tona papa, whaea ranei, i tona ki ahau, e kore ia e tikangatia maku; ki te nui ake hoki te aroha o tetahi ki tana tama, tamahine ranei, i tona ki ahau, e kore ia e tikangatia maku.</verse>
        <verse osisID='Matt.10.38'>Ki te kore hoki tetahi e mau ki tona ripeka, e aru i muri i ahau, e kore ia e tikangatia maku.</verse>
        <verse osisID='Matt.10.39'>Ko te tangata i whiwhi ki te ora e mate ano ia: a, kite mate tetahi mona i whakaaro ki ahau, ka whiwhi ano ia ki te ora.</verse>
        <verse osisID='Matt.10.40'>Ki te manako tetahi ki a koutou, e manako ana ia ki ahau, a, ki te manako tetahi ki ahau, e manako ana ia ki toku kaitono mai.</verse>
        <verse osisID='Matt.10.41'>Ki te manako tetahi ki te poropiti i runga i te ingoa o te poropiti, ka riro i a ia te utu o te poropiti; a, ki te manako tetahi ki te tangata tika i runga i te ingoa o te tangata tika, e riro i a ia te utu o te tangata tika.</verse>
        <verse osisID='Matt.10.42'>A, ki te whakainumia e tetahi tetahi o enei mea nonohi, ahakoa kotahi ano te kapu wai matao, i runga i te ingoa o te akonga, he pono taku e mea nei ki a koutou, e kore rawa ia e hapa i tona utu.</verse>
      </chapter>
      <chapter osisID='Matt.11'>
        <verse osisID='Matt.11.1'> A, ka mutu ta Ihu whakarite korero ki ana akonga kotahi tekau ma rua, ka haere atu ia i reira ki te whakaako, ki te kauwhau ki o ratou pa.</verse>
        <verse osisID='Matt.11.2'>Na, i te rongonga o Hoani i roto i te whare herehere ki nga mahi a te Karaiti, ka tonoa e ia etahi o ana akonga,</verse>
        <verse osisID='Matt.11.3'>Ka mea ki a ia, Ko koe ranei tenei e haere mai nei, me tatari ranei tatou ki tetahi atu?</verse>
        <verse osisID='Matt.11.4'>Na ka whakahoki a Ihu, ka mea ki a raua, Haere, korerotia ki a Hoani nga mea e rongo nei, e kite nei korua:</verse>
        <verse osisID='Matt.11.5'>Ko nga matapo e titiro ana, ko nga kopa e haereere ana, ko nga repera e meinga ana kia ma, ko nga turi e rongo ana, ko nga tupapaku e whakaarahia ana, a e kauwhautia ana te rongopai ki te hunga rawakore.</verse>
        <verse osisID='Matt.11.6'>A ka koa te tangata e kore e he ki ahau.</verse>
        <verse osisID='Matt.11.7'> A, i a raua e haere atu ana, ka timata a Ihu, ka korerotia a Hoani ki te mano, I haere koutou ki te koraha kia kite i te aha? I te kakaho e whakangaueuetia ana e te hau?</verse>
        <verse osisID='Matt.11.8'>Ano ra i haere koutou kia kite i te aha? I te tangata he kakahu maeneene ona? Na kei nga whare kingi te hunga i nga kakahu maeneene.</verse>
        <verse osisID='Matt.11.9'>Ano ra i haere koutou kia kite i te aha? I te poropiti? Ae ra, ko taku kupu tenei ki a koutou, tera atu ano i te poropiti.</verse>
        <verse osisID='Matt.11.10'>Ko ia hoki tenei mona te mea i tuhituhia, Na, ka tonoa e ahau taku karere ki mua i tou aroaro, mana e whakapai tou ara ki mua i a koe.</verse>
        <verse osisID='Matt.11.11'>He pono taku e mea nei ki a koutou, Kahore ano i maea ake i roto i nga whanau a te wahine he rahi ake i a Hoani Kaiiriiri: heoi rahi ake i a ia te iti rawa i te rangatiratanga o te rangi.</verse>
        <verse osisID='Matt.11.12'>A no nga ra mai ano i a Hoani Kaiiriiri a mohoa noa nei e tukinotia ana te rangatiratanga o te rangi, a e riro ana ia i te ringa kaha o nga tangata taikaha.</verse>
        <verse osisID='Matt.11.13'>No te mea i poropiti nga poropiti katoa me te ture a taea noatia a Hoani.</verse>
        <verse osisID='Matt.11.14'>A, ki te pai koutou koia ra, ko Iraia tenei, i meinga ra e haere mai ana.</verse>
        <verse osisID='Matt.11.15'>Ki te whai taringa tetahi hei whakarongo, kia rongo ia.</verse>
        <verse osisID='Matt.11.16'> Otiia me whakarite e ahau tenei whakatupuranga ki te aha? E rite ana ki nga tamariki e noho ana i nga wahi hokohoko, e karanga ana ki o ratou hoa,</verse>
        <verse osisID='Matt.11.17'>E mea ana, Whakatangi noa matou i te putorino ki a koutou, a kahore koutou i kanikani mai; aue noa matou ki a koutou, a kahore koutou i tangi mai.</verse>
        <verse osisID='Matt.11.18'>I haere mai hoki a Hoani, kihai i kai, kihai i inu, heoi e mea ana ratou, He rewera tona.</verse>
        <verse osisID='Matt.11.19'>I haere mai te Tama a te tangata me te kai me te inu, ka mea ratou, Na, he tangata kakai, he tangata inu waina, he hoa no nga pupirikana, no nga tangata hara! Otira ma ana mahi e whakatika te whakaaro nui.</verse>
        <verse osisID='Matt.11.20'>Katahi ia ka anga ka tawai ki nga pa i meinga ai te maha o ana merekara, mo ratou kihai i ripeneta:</verse>
        <verse osisID='Matt.11.21'>Aue, te mate mou, e Korahina! aue, te mate mou, e Petahaira! me i meatia ki Taira, ki Hairona nga merekara kua meatia nei ki a korua, kua ripeneta ke raua, he taratara te kakahu me te oke i te pungarehu.</verse>
        <verse osisID='Matt.11.22'>Ko taku kupu ia tenei ki a koutou, Erangi to Taira raua ko Hairona e mama i te ra whakawa i to korua.</verse>
        <verse osisID='Matt.11.23'>Me koe hoki, e Kaperenauma, e whakateiteitia ranei koe a tae noa ki te rangi? ka heke koe ki te reinga: me i meatia hoki ki Horoma nga merekara kua meatia nei ki a koe, kua tu tonu tera a taea noatia tenei ra.</verse>
        <verse osisID='Matt.11.24'>Ko taku kupu ia tenei ki a koutou, Erangi to te whenua o Horoma e mama i tou i te ra whakawa.</verse>
        <verse osisID='Matt.11.25'> I taua wa ka oho a Ihu, ka mea, He whakawhetai atu taku ki a koe, e Pa, e te Ariki o te rangi o te whenua, no te mea kua huna e koe enei mea i te hunga matau, i te hunga mahara, a hurahia ana ki nga kohungahunga.</verse>
        <verse osisID='Matt.11.26'>Ae ra, e Pa; i pai hoki te penei ki tau titiro.</verse>
        <verse osisID='Matt.11.27'>Kua tukua mai nga mea katoa ki ahau e toku Matua: a kahore tetahi e matau ki te Tama, ko te Matua anake; kahore hoki tetahi e matau ki te Matua, ko te Tama anake, me te tangata hoki e pai ai te Tama kia whakakitea ki a ia.</verse>
        <verse osisID='Matt.11.28'>Haere mai ki ahau, e koutou katoa e mauiui ana, e taimaha ana, a maku koutou e whakaokioki.</verse>
        <verse osisID='Matt.11.29'>Tangohia taku ioka ki runga ki a koutou, kia whakaakona koutou e ahau; he ngakau mahaki hoki toku, he ngakau papaku: a e whiwhi koutou ki te okiokinga mo o koutou wairua.</verse>
        <verse osisID='Matt.11.30'>He ngawari hoki taku ioka, he mama taku pikaunga.</verse>
      </chapter>
      <chapter osisID='Matt.12'>
        <verse osisID='Matt.12.1'> I taua wa i haere a Ihu i te hapati ra waenga witi; a e hiakai ana ana akonga, na ka anga ratou ka kato i nga witi, ka kai.</verse>
        <verse osisID='Matt.12.2'>A, no te kitenga o nga Parihi, ka mea ki a ia, Na, au akonga e mea na i te mea e kore e tika kia meinga i te hapati.</verse>
        <verse osisID='Matt.12.3'>Ka mea ia ki a ratou, Kahore koutou i kite i ta Rawiri i mea ai, i a ia e hiakai ana, ratou ko ona hoa:</verse>
        <verse osisID='Matt.12.4'>I tona tomokanga ki te whare o te Atua, i tana kainga i nga taro aroaro, i nga mea kihai nei i tika kia kainga e ia, e ona hoa ranei, engari ma nga tohunga anake?</verse>
        <verse osisID='Matt.12.5'>Kahore ano koutou i kite i roto i te ture, e whakanoatia ana te hapati e nga tohunga i roto i te temepara i nga hapati, a kahore he he?</verse>
        <verse osisID='Matt.12.6'>Ko taku kupu ia tenei ki a koutou, Kei konei tetahi, he rahi ke i te temepara.</verse>
        <verse osisID='Matt.12.7'>Otiia me i matau koutou ki tenei, Ko taku e pai ai ko te tohu tangata, haunga te patunga tapu, kahore koutou i whakahe i te hunga harakore.</verse>
        <verse osisID='Matt.12.8'>Ko te Tama nei hoki a te tangata te Ariki o te hapati.</verse>
        <verse osisID='Matt.12.9'>Na ka haere atu ia i reira, ka tomo ki to ratou whare karakia:</verse>
        <verse osisID='Matt.12.10'>Na he tangata tera kua memenge te ringa. A ka ui ratou ki a ia, He tika ranei te whakaora i te hapati? he mea hoki kia whakapangia ai e ratou he he ki a ia.</verse>
        <verse osisID='Matt.12.11'>Na ka mea ia ki a ratou, Ko tehea tangata o koutou, ki te mea kotahi ana hipi, a ka taka ki roto ki te poka i te hapati, e kore ranei ia e mau ki taua hipi, e hapai ake?</verse>
        <verse osisID='Matt.12.12'>Na tera noa atu to te tangata pai i to te hipi. Ina, he tika ano te mahi pai i nga hapati.</verse>
        <verse osisID='Matt.12.13'>Me i reira ka mea ia ki taua tangata, Totoro mai tou ringa. A, no te toronga, kua ora ano, kua pera me tetahi.</verse>
        <verse osisID='Matt.12.14'> Na ka haere nga Parihi ki waho, ka runanga mona me pehea e ngaro ai ia i a ratou.</verse>
        <verse osisID='Matt.12.15'>Otira i matau a Ihu, a haere atu ana i reira: a he rahi te hui i aru i a ia, a whakaorangia ana ratou katoa e ia;</verse>
        <verse osisID='Matt.12.16'>A i whakatupato ano ia i a ratou kei whakakitea ia.</verse>
        <verse osisID='Matt.12.17'>Na ka rite ta Ihaia poropiti i korero ai, i mea ai,</verse>
        <verse osisID='Matt.12.18'>Na, taku pononga, taku i whiriwhiri ai: taku i aroha ai, ta toku Wairua i ahuareka ai: ka waiho e ahau toku Wairua ki runga ki a ia, a mana e whakapuaki te whakawa ki nga tauiwi.</verse>
        <verse osisID='Matt.12.19'>E kore ia e totohe, e kore ia e hamama; e kore ano e rangona tona reo i nga ara;</verse>
        <verse osisID='Matt.12.20'>E kore e whatiia porokeretia e ia te kakaho i mangungu, e kore e tineia te muka e whakapaoa ana; kia puta ra ano i a ia te whakawa ki te wikitoria.</verse>
        <verse osisID='Matt.12.21'>Ka tumanako hoki nga tauiwi ki tona ingoa.</verse>
        <verse osisID='Matt.12.22'> Me i reira ka kawea mai ki a ia he tangata e nohoia ana e te rewera, he matapo, he wahangu; a whakaorangia ana e ia, no ka korero, ka kite taua matapo, taua wahangu.</verse>
        <verse osisID='Matt.12.23'>A ka ohomauri te mano katoa, ka mea, Ehara ianei tenei i te Tama a Rawiri?</verse>
        <verse osisID='Matt.12.24'>A, no te rongonga o nga Parihi, ka mea, Ehara i a ia nana i pei nga rewera nei, engari na Perehepura, na te rangatira o nga rewera.</verse>
        <verse osisID='Matt.12.25'>A i matau a Ihu ki o ratou whakaaro, ka mea ki a ratou, Ki te tahuri iho tetahi rangatiratanga ki a ia ano, ka kore; ki te tahuri iho hoki ki a ia ano tetahi pa, tetahi whare ranei, e kore e tu:</verse>
        <verse osisID='Matt.12.26'>Na, ki te pei a Hatana i a Hatana ano, e tahuri iho ana ki a ia ano; me pehea e tu ai tona rangatiratanga?</verse>
        <verse osisID='Matt.12.27'>A, ki te mea na Perehepura taku peinga rewera, na wai te peinga a a koutou tamariki? na ko ratou hei kaiwhakawa mo koutou.</verse>
        <verse osisID='Matt.12.28'>Tena, ki te mea na te Wairua o te Atua taku peinga rewera, ina, kua tae noa mai te rangatiratanga o te Atua ki a koutou.</verse>
        <verse osisID='Matt.12.29'>Me pehea oti ka tomo ai te tangata ki te whare o te tangata kaha, ka pahua ai i ona taonga, ki te kore ia e matua here i taua tangata kaha? ko reira pahua ai i tona whare.</verse>
        <verse osisID='Matt.12.30'>Ko te tangata ehara i te hoa noku, he hoariri ia ki ahau; ko te tangata kahore e kohikohi tahi maua, e titaritari ana.</verse>
        <verse osisID='Matt.12.31'>Koia ahau ka mea nei ki a koutou, Ko nga hara katoa me nga kohukohu, a te tangata e murua: tena ko te kohukohu ki te Wairau Tapu e kore e murua.</verse>
        <verse osisID='Matt.12.32'>Ki te korero whakahe hoki tetahi mo te Tama a te tangata, e murua tana: tena ki te korero whakahe tetahi mo te Wairua Tapu, e kore e murua tana i tenei ao, e kore ano i tera atu.</verse>
        <verse osisID='Matt.12.33'>Meinga ranei te rakau kia pai, a pai iho ona hua; meinga ranei te rakau kia kino, a kino iho ona hua; ma nga hua hoki ka mohiotia ai te rakau.</verse>
        <verse osisID='Matt.12.34'>E te uri nakahi, me pehea ka korero pai ai koutou, te hunga kino? he purenatanga hoki no te ngakau nga kupu a te mangai.</verse>
        <verse osisID='Matt.12.35'>Ko te tangata pai he pai ana e whakaputa ai i roto i nga taonga pai o te ngakau: ko te tangata kino hoki he kino ana e whakaputa ai i roto i nga taonga kino.</verse>
        <verse osisID='Matt.12.36'>Na ko taku kupu tenei ki a koutou, Me korero e nga tangata, i te ra whakawa, te tikanga o nga kupu pokanoa katoa e puaki i a ratou.</verse>
        <verse osisID='Matt.12.37'>Ma au kupu hoki koe ka whakatikaia ai, ma au kupu ano ka tau ai te he ki a koe.</verse>
        <verse osisID='Matt.12.38'> Me i reira ka ki etahi o nga karaipi, o nga Parihi, ka mea, E te Kaiwhakaako, e mea ana matou kia kite i tetahi tohu i a koe.</verse>
        <verse osisID='Matt.12.39'>Na ka whakahoki ia, ka mea ki a ratou, E rapu ana te whakatupuranga kino, puremu, i tetahi tohu; a e kore tetahi tohu e hoatu, ko te tohu anake o Hona poropiti:</verse>
        <verse osisID='Matt.12.40'>E toru hoki nga ra o Hona, e toru nga po i roto i te kopu o te tohora; waihoki ka toru nga ra, ka toru nga po o te Tama a te tangata ki te manawa o te whenua.</verse>
        <verse osisID='Matt.12.41'>E ara nga tangata o Ninewe me tenei whakatupuranga i te whakawakanga, e whakatau i te he ki a ratou: i ripeneta hoki ratou i te kauwhau a Hona; a tenei tetahi he nui ki i a Hona.</verse>
        <verse osisID='Matt.12.42'>E ara te kuini o te tonga me tenei whakatupuranga i te whakawakanga, e whakatau i te he ki a ratou: i haere mai hoki ia i nga pito o te whenua ki te whakarongo ki nga whakaaro nui o Horomona; a tenei tetahi he nui ke i a Horomona.</verse>
        <verse osisID='Matt.12.43'>Ka puta mai te wairua poke i roto i te tangata, ka haereere ra nga wahi maroke rapu okiokinga ai, a te kitea.</verse>
        <verse osisID='Matt.12.44'>Ka mea ia, Ka hoki ahau ki toku whare i puta mai ia ahau; a, no te taenga atu, rokohanga atu e takoto kau ana, oti rawa te tahi, te whakapai.</verse>
        <verse osisID='Matt.12.45'>Na ka haere ia, ka tango i etahi atu wairua tokowhitu hei hoa mona, he kino noa atu i a ia, ka tomo ratou, ka noho ki reira; a kino atu i te timatanga te whakamutunga ki taua tangata. Tera ano e pera tenei whakatupuranga kino.</verse>
        <verse osisID='Matt.12.46'> I a ia ano e korero ana ki te mano, na, ko tona whaea ratou ko ona teina e tu ana i waho, e whai ana kia korero ki a ia.</verse>
        <verse osisID='Matt.12.47'>A ka mea tetahi ki a ia, Na, tou whaea me ou teina te tu mai nei i waho, e whai ana kia korero ki a koe.</verse>
        <verse osisID='Matt.12.48'>Na ka whakahoki ia, ka mea ki te tangata i korero ki a ia, Ko wai toku whaea? ko wai hoki oku teina?</verse>
        <verse osisID='Matt.12.49'>Na ka totoro tona ringa ki ana akonga, ka mea, Na, toku whaea, oku teina!</verse>
        <verse osisID='Matt.12.50'>Ki te meatia hoki e tetahi ta toku Matua i te rangi e pai ai, hei teina ia ki ahau, hei tuahine, hei whaea.</verse>
      </chapter>
      <chapter osisID='Matt.13'>
        <verse osisID='Matt.13.1'> taua ra i haere atu a Ihu i te whare, ka noho ki te taha o te moana.</verse>
        <verse osisID='Matt.13.2'>Na he rahi he hui i huihui ki a ia, a ka eke ia ki te kaipuke noho ai; i te takutai ano te hui katoa e tu ana.</verse>
        <verse osisID='Matt.13.3'>A he maha ana korero ki a ratou, he mea whakarite; i mea ia, Na i haere te kairui ki te rui;</verse>
        <verse osisID='Matt.13.4'>A, i a ia e rui ana, ka ngahoro etahi o nga purapura ki te taha o te ara, a, ko te rerenga mai o nga manu, kainga ake:</verse>
        <verse osisID='Matt.13.5'>Ko etahi i ngahoro ki nga wahi kamaka, ki nga wahi kihai i nui te oneone: na pihi tonu ake, kahore hoki i hohonu te oneone:</verse>
        <verse osisID='Matt.13.6'>A, no te whitinga o te ra, ngaua iho; a, no te mea kahore he putake, memenge noa iho:</verse>
        <verse osisID='Matt.13.7'>Ko etahi i ngahoro ki roto ki nga tataramoa; a, no te tupunga ake o nga tataramoa, kowaowaotia ana nga purapura:</verse>
        <verse osisID='Matt.13.8'>Ko etahi i ngahoro ki te oneone pai, a ka hua, no etahi kotahi rau, no etahi e ono tekau, no etahi e toru tekau.</verse>
        <verse osisID='Matt.13.9'>Ki te whai taringa tetahi hei whakarongo, kia rongo ia.</verse>
        <verse osisID='Matt.13.10'>A ka haere nga akonga, ka mea ki a ia, He aha koe i korero whakarite tonu ai ki a ratou?</verse>
        <verse osisID='Matt.13.11'>Na, ka whakahoki ia ki a ratou, ka mea, No te mea kua hoatu ki a koutou te matauranga ki nga mea ngaro o te rangatiratanga o te rangi, ki a ratou ia kahore i hoatu.</verse>
        <verse osisID='Matt.13.12'>Ki te whai mea hoki tetahi, ka hoatu ano ki a ia, a ka maha atu ana: ki te kahore ia he mea a tetahi, ka tangohia i a ia ana ake.</verse>
        <verse osisID='Matt.13.13'>Na reira enei kupu whakarite aku ki a ratou; no te mea kite rawa ratou, a kahore e kite; rongo rawa, kahore hoki e matau.</verse>
        <verse osisID='Matt.13.14'>A ka rite i a ratou te poropititanga a Ihaia, e mea nei, Rongo noa koutou, kahore e matau; titiro noa koutou, kahore e kite:</verse>
        <verse osisID='Matt.13.15'>Kua matotoru hoki te ngakau o tenei iwi, kua puhoi nga taringa ki te whakarongo, ko nga kanohi kua oti te whakamoe e ratou; kei kite o ratou kanohi, kei rongo nga taringa, a ka matau te ngakau, na ka tahuri ratou a ka whakaorangia e ahau.</verse>
        <verse osisID='Matt.13.16'>Ka koa ia o koutou kanohi, no te mea ka kite: o koutou taringa hoki, no te mea ka rongo.</verse>
        <verse osisID='Matt.13.17'>He pono hoki taku e mea nei ki a koutou, He tokomaha nga poropiti me nga tangata tika i hiahia kia kite i nga mea e kite nei koutou, a kahore i kite; kia rongo hoki i nga mea e rongo nei koutou, a kahore i rongo.</verse>
        <verse osisID='Matt.13.18'>Na whakarongo ki te kupu i whakaritea ki te kairui.</verse>
        <verse osisID='Matt.13.19'>Ki te rongo tetahi ki te kupu o te rangatiratanga, a e kore e matau, na ka haere mai te wairua kino, ka kapo i te mea ka oti na te rui ki tona ngakau. Ko te tangata tenei i nga purapura i te taha o te ara.</verse>
        <verse osisID='Matt.13.20'>Ko te tangata ia i nga purapura i nga wahi kohatu, ko te tangata i rongo ki te kupu, a hohoro tonu te tango, hari tonu;</verse>
        <verse osisID='Matt.13.21'>Otiia kahore ona pakiaka i roto i a ia, e mau noa ana mo te wa poto: a, no te panga o te whakapawera, o te whakatoi ranei, mo te kupu, na he tonu iho.</verse>
        <verse osisID='Matt.13.22'>Ko te tangata i nga purapura i waenga tataramoa, ko te tangata tena i rongo ki te kupu; a, ko te whakaaronga ki tenei ao, me te hangaru o nga taonga, hei whakakowaowao i te kupu, a kore ake he hua.</verse>
        <verse osisID='Matt.13.23'>Ko te tangata ia i nga purapura i te oneone pai, ko te tangata e rongo ana ki te kupu, a e matau ana; a ka whai hua, ea ake, no tetahi kotahi rau, no tetahi e ono tekau, no tetahi e toru tekau.</verse>
        <verse osisID='Matt.13.24'> Tenei ake ano tetahi kupu whakarite i maka e ia ki a ratou, i mea ia, Ka rite te rangatiratanga o te rangi ki tetahi tangata i rui i te purapura pai ki tana mara:</verse>
        <verse osisID='Matt.13.25'>A, i nga tangata e moe ana, ka haere mai tona hoariri, ruia iho he taru kino ki waenga witi, a haere ana.</verse>
        <verse osisID='Matt.13.26'>A, no ka pihi ake te rau, ka hua, katahi ka kitea hoki nga taru.</verse>
        <verse osisID='Matt.13.27'>Na ka haere mai nga pononga a taua rangatira, ka mea ki a ia, E mara, kihai ianei koe i rui i te purapura pai ki tau mara? No hea ra ona taru?</verse>
        <verse osisID='Matt.13.28'>Na ka ki atu ia ki a ratou, Na te hoariri tenei i mea. Katahi ka mea nga pononga ki a ia, E pai ranei koe kia haere matou ki te whakawhaiti i aua taru?</verse>
        <verse osisID='Matt.13.29'>A ka mea ia, Kahore; kei hutia ngatahitia te witi ina whakawhaititia nga taru.</verse>
        <verse osisID='Matt.13.30'>Tukua kia tupu tahi, a taea noatia te kotinga; a i te wa o te kotinga ka mea ahau ki nga kaikokoti, Matua whakawhaiti i nga taru, ka paihere ai hei paihere kia tahuna; ko te witi ia me kohi ki toku whare witi.</verse>
        <verse osisID='Matt.13.31'>Tenei ake ano tetahi kupu whakarite i maka e ia ki a ratou, i mea ia, He rite te rangatiratanga o te rangi ki te pua nani, i kawea e te tangata, i ruia ki tana mara:</verse>
        <verse osisID='Matt.13.32'>He iti rawa ia i nga purapura katoa: a ka tupu, ko ia te nui rawa o nga otaota, a whakarakau ana, no ka rere mai nga manu o te rangi, ka noho ki ona manga.</verse>
        <verse osisID='Matt.13.33'>Tenei ake ano tetahi kupu whakarite i korerotia e ia ki a ratou, He rite te rangatiratanga o te rangi ki te rewena i tangohia e tetahi wahine, a whaongia ana ki roto ki nga mehua paraoa e toru, no ka rewenatia katoatia.</verse>
        <verse osisID='Matt.13.34'>Ko enei mea katoa i korerotia e Ihu ki te mano, he mea whakarite; a heoi ano ana kupu ki a ratou he kupu whakarite anake:</verse>
        <verse osisID='Matt.13.35'>I rite ai ta te poropiti i korero ai, i mea ai, E puaki i toku mangai nga kupu whakarite; ka korerotia e ahau nga mea i ngaro no te timatanga ra ano o te ao.</verse>
        <verse osisID='Matt.13.36'>Katahi ka mahue i a Ihu te mano, ka tomo ia ki te whare: na ka haere mai ana akonga ki a ia, ka mea, Whakaaturia mai ki a matou te kupu i whakaritea ki nga taru i te mara.</verse>
        <verse osisID='Matt.13.37'>Na ka whakahoki ia, ka mea ki a ratou, Ko te kairui o te purapura pai ko te Tama a te tangata;</verse>
        <verse osisID='Matt.13.38'>Ko te mara ko te ao; ko te purapura pai ko nga tamariki o te rangatiratanga; nga taru ko nga tamariki a te kino;</verse>
        <verse osisID='Matt.13.39'>Ko te hoariri i ruia ai ko te rewera; te kotinga ko te mutunga o te ao; nga kaikokoti ko nga anahera.</verse>
        <verse osisID='Matt.13.40'>Na e huihuia ana nga taru, e tahuna ana ki te ahi; ka pera ano i te mutunga o tenei ao.</verse>
        <verse osisID='Matt.13.41'>Ka tono te Tama a te tangata i ana anahera ki te huihui i roto i tona rangatiratanga i nga mea katoa e tutuki ai te waewae, i nga kaimahi ano i te kino;</verse>
        <verse osisID='Matt.13.42'>A ka maka e ratou ki roto ki te oumu ahi; ko te wahi tera o te tangi me te tetea o nga niho.</verse>
        <verse osisID='Matt.13.43'>Ko reira te hunga tika whiti ai me te ra i te rangatiratanga o to ratou Matua. Ki te whai taringa tetahi hei whakarongo, kia rongo ia.</verse>
        <verse osisID='Matt.13.44'> He rite ano te rangatiratanga o te rangi ki te taonga i huna ki te mara; no te kitenga a tetahi tangata, na ka huna e ia, a haere ana, he koa hoki nona, na hokona ana ana mea katoa, a hokona ana mai taua mara mana.</verse>
        <verse osisID='Matt.13.45'>He rite ano te rangatiratanga o te rangi ki te kaihokohoko, e rapu ana i nga peara papai:</verse>
        <verse osisID='Matt.13.46'>A, no tona kitenga i tetahi peara utu nui, haere ana, hokona ana ana mea katoa, a hokona ana mai taua peara mana.</verse>
        <verse osisID='Matt.13.47'>He rite ano te rangatiratanga o te rangi ki te kupenga i tukua ki te moana, a haoa ana he ika o ia ahua, o ia ahua:</verse>
        <verse osisID='Matt.13.48'>A, ka ki, ka kumea ki uta, a noho ana, kohikohia ana nga ika papai ki nga kete, ko nga mea kikino ia i akiritia ki waho.</verse>
        <verse osisID='Matt.13.49'>Ka pera ano a te mutunga o te ao: ka haere nga anahera, ka wehewehe i te hunga kino i roto i te hunga tika,</verse>
        <verse osisID='Matt.13.50'>A ka maka i a ratou ki roto ki te oumu ahi: ko te wahi tera o te tangi, o te tetea o nga niho.</verse>
        <verse osisID='Matt.13.51'>Ka mea a Ihu ki a ratou, Kua matau ranei koutou ki enei mea katoa? Ka mea ratou ki a ia, Ae, e te Ariki.</verse>
        <verse osisID='Matt.13.52'>Na ka mea ia ki a ratou, Koia te karaipi, i akona ki te rangatiratanga o te rangi, i rite ai ki tetahi rangatira whare e whakaputa mai ana i nga mea hou, i nga mea tawhito, i roto i tana toa.</verse>
        <verse osisID='Matt.13.53'> A, ka mutu enei kupu whakarite a Ihu, ka haere atu ia i reira.</verse>
        <verse osisID='Matt.13.54'>A, ka tae ki tona kainga tupu, ka ako i a ratou i roto i to ratou whare karakia, a miharo noa ratou, ka mea, No hea enei whakaaro nui me nga merekara a tenei tangata?</verse>
        <verse osisID='Matt.13.55'>Ehara ianei tenei i te tama a te kamura? He teka ianei ko Meri te ingoa o tona whaea? Ko Hemi hoki ratou ko Hohepa, ko Haimona, ko Hura, ona teina?</verse>
        <verse osisID='Matt.13.56'>Me ona tuahine, kahore ianei ratou katoa i a tatou nei? No hea ra enei mea katoa a tenei tangata?</verse>
        <verse osisID='Matt.13.57'>Heoi ka he ratou ki a ia. Otira ka mea a Ihu ki a ratou, Kei tona kainga, kei tona whare anake te poropiti hapa ai i te honore.</verse>
        <verse osisID='Matt.13.58'>A kihai i maha nga merekara i meatia e ia ki reira, i to ratou whakaponokore hoki.</verse>
      </chapter>
      <chapter osisID='Matt.14'>
        <verse osisID='Matt.14.1'> I taua wa ka rongo a Herora te tetaraki ki te rongo o Ihu,</verse>
        <verse osisID='Matt.14.2'>A ka mea ki ana pononga, Ko Hoani Kaiiriiri tenei; kua ara mai ia i te hunga mate; a na reira i mahi ai nga merekara i roto i a ia.</verse>
        <verse osisID='Matt.14.3'>I hopukia hoki a Hoani e Herora, a hereherea ana e ia, a maka ana ki te whare herehere, he mea hoki na Heroriaha, na te wahine a tona tuakana, a Piripi.</verse>
        <verse osisID='Matt.14.4'>I mea hoki a Hoani ki a ia, E kore e tika kia riro ia i a koe.</verse>
        <verse osisID='Matt.14.5'>A, i a ia e mea ana ki te whakamate i a ia, ka wehi i te mano; ki ta ratou hoki he poropiti ia.</verse>
        <verse osisID='Matt.14.6'>Otira i te taenga ki te ra whanau o Herora, ka kanikani te tamahine a Heroriaha i waenganui i a ratou, a ka ahuareka a Herora.</verse>
        <verse osisID='Matt.14.7'>Katahi ia ka mea ki a ia, oati rawa, kia hoatu ki a ia tana mea e tono ai.</verse>
        <verse osisID='Matt.14.8'>Na, he mea whakakiki ia na tona whaea, ka mea, Homai ki konei ki ahau i runga i te rihi te matenga o Hoani Kaiiriiri.</verse>
        <verse osisID='Matt.14.9'>Heoi ka pouri te kingi: otiia i whakaaro ia ki te oati, ki te hunga hoki e noho tahi ana me ia, a ka mea kia hoatu.</verse>
        <verse osisID='Matt.14.10'>Na ka tono tangata ia, a poutoa ana te matenga o Hoani i roto i te whare herehere.</verse>
        <verse osisID='Matt.14.11'>A i mauria tona matenga i runga i te rihi, i hoatu ki te kotiro: kawea atu ana e ia ki tona whaea.</verse>
        <verse osisID='Matt.14.12'>Na ka haere ana akonga, ka tango i te tinana, a tanumia ana e ratou, a haere ana, korero ana ki a Ihu.</verse>
        <verse osisID='Matt.14.13'> Na, i te rongonga o Ihu, ka haere atu ia i reira ra te kaipuke ki te koraha, ki te wahi motu ke: a, no ka rongo te mano, ka aru i a ia ra uta i roto i nga pa.</verse>
        <verse osisID='Matt.14.14'>A ka puta atu a Ihu, ka kite i te huihuinga nui, ka aroha ia ki a ratou, a whakaorangia ana e ia o ratou turoro.</verse>
        <verse osisID='Matt.14.15'>A, no ka ahiahi, ka haere atu ana akonga ki a ia, ka mea, He wahi koraha tenei, kua heke noa atu te ra; tonoa atu te mano, kia haere ai ratou ki nga kainga ki te hoko kai ma ratou.</verse>
        <verse osisID='Matt.14.16'>Ano ra ko Ihu ki a ratou, Kahore he mea e haere ai ratou; ma koutou e hoatu he kai ma ratou.</verse>
        <verse osisID='Matt.14.17'>Ka mea ratou ki a ia, Heoi ano a matou i konei, e rima nga taro, e rua hoki nga ika.</verse>
        <verse osisID='Matt.14.18'>Na ka mea ia, Mauria mai ki konei ki ahau.</verse>
        <verse osisID='Matt.14.19'>Na ka mea ia ki te mano kia noho ki runga i te tarutaru, ka mau i nga taro e rima, i nga ika hoki e rua, ka titiro ki runga ki te rangi, ka whakapai, ka whawhati, a hoatu ana e ia nga taro ki nga akonga, a na nga akonga ki te mano.</verse>
        <verse osisID='Matt.14.20'>A kai katoa ana ratou, a ka makona: a kotahi tekau ma rua nga kete i kohia ake e ratou, ki tonu i nga whatiwhatinga i toe.</verse>
        <verse osisID='Matt.14.21'>Ko te hunga i kai ra me te mea e rima mano nga tane, haunga nga wahine me nga tamariki.</verse>
        <verse osisID='Matt.14.22'> Na akiaki tonu a Ihu i ana akonga kia eke ki te kaipuke, kia whakawhiti i mua i a ia ki tawahi, i a ia e tuku ana i nga mano kia haere.</verse>
        <verse osisID='Matt.14.23'>A, ka oti te mano te tuku, ka kake ia ki runga ki te maunga ki te wahi motu ke ki te inoi: na kua ahiahi, a ko ia anake i reira.</verse>
        <verse osisID='Matt.14.24'>Na, tera te kaipuke te akina ra e te ngaru i waenga moana: i he hoki te hau.</verse>
        <verse osisID='Matt.14.25'>A i te wha o nga mataaratanga o te po ka haere a Ihu ki a ratou, i haere maori i runga i te moana.</verse>
        <verse osisID='Matt.14.26'>A, i te kitenga o nga akonga i a ia e haere ana i runga i te moana, ka ihiihi, ka mea, He wairua; ka aue i te wehi.</verse>
        <verse osisID='Matt.14.27'>Na kua hohoro te korero a Ihu ki a ratou, te mea, Kia manawanui, ko ahau tenei; aua e wehi.</verse>
        <verse osisID='Matt.14.28'>Na ka whakahoki a Pita ki a ia, ka mea, E te Ariki, ki te mea ko koe tena, kiia mai ahau kia haere atu ki a koe i runga i te wai.</verse>
        <verse osisID='Matt.14.29'>Na ka mea ia, Haere mai. A ka marere atu a Pita i te kaipuke, ka haere i runga i te wai, kia tae ai ki a Ihu.</verse>
        <verse osisID='Matt.14.30'>Otira ka kite ia i te hau e kaha ana, ka wehi; a ka timata te totohu, ka karanga ake, ka mea, Ahau, e te Ariki, whakaorangia.</verse>
        <verse osisID='Matt.14.31'>Hohoro tonu te totoro o te ringa o Ihu, ka hopu i a ia, ka mea ki a ia, E te tangata whakapono iti, he aha koe i ngakau rua ai?</verse>
        <verse osisID='Matt.14.32'>Ano ka eke raua ki te kaipuke, mutu pu te hau.</verse>
        <verse osisID='Matt.14.33'>Na ka haere mai te hunga i runga i te kaipuke, ka koropiko ki a ia, ka mea, He pono ko te Tama koe a te Atua.</verse>
        <verse osisID='Matt.14.34'> A, i to ratou whitinga atu, ka tae ki te whenua o Kenehareta.</verse>
        <verse osisID='Matt.14.35'>A, ka mohio nga tangata o taua wahi ki a ia, ka tono tangata puta noa i nga wahi tutata katoa o reira, hei kawe mai i nga turoro katoa ki a ia;</verse>
        <verse osisID='Matt.14.36'>Ka inoi ki a ia kia pa kau ratou ki te taniko o tona kakahu; a ora ake nga tangata katoa i pa.</verse>
      </chapter>
      <chapter osisID='Matt.15'>
        <verse osisID='Matt.15.1'> Na ka haere ki a Ihu etahi karaipi me etahi Parihi no Hiruharama, ka mea,</verse>
        <verse osisID='Matt.15.2'>He aha au akonga ka takahi ai i te whakarerenga iho a nga kaumatua? Kahore hoki ratou e horoi i o ratou ringa ina kai taro.</verse>
        <verse osisID='Matt.15.3'>Na ka whakahoki ia, ka mea ki a ratou, He aha hoki i waiho ai e koutou ta koutou whakarerenga iho hei takahi mo ta te Atua kupu ako?</verse>
        <verse osisID='Matt.15.4'>I mea hoki te Atua, Whakahonoretia tou papa me tou whaea: a, Ki te kohukohu hoki tetahi i tona papa, i tona whaea ranei kia mate ia, mate rawa.</verse>
        <verse osisID='Matt.15.5'>Ko koutou ia hei mea, Ki te mea tetahi ki tona papa, ki tona whaea ranei, Ko taku mea hei atawhainga mou kua tapaea atu ki te Atua;</verse>
        <verse osisID='Matt.15.6'>Na kaua ia e whakahonore i tona papa. Heoi waiho ana e koutou ta koutou whakarerenga iho hei whakakahore i te kupu a te Atua.</verse>
        <verse osisID='Matt.15.7'>E te hunga tinihanga, tika rawa ta Ihaia i poropiti ai mo koutou, i mea ai,</verse>
        <verse osisID='Matt.15.8'>Te iwi nei ko o ratou ngutu hei whakahonore moku; matara noa atu ia i ahau o ratou ngakau.</verse>
        <verse osisID='Matt.15.9'>Maumau karakia noa ratou ki ahau, ko ta ratou nei hoki e whakaako ai ko nga whakahau a te tangata.</verse>
        <verse osisID='Matt.15.10'> A karangatia ana e ia te mano ki a ia, ka mea ki a ratou, Kia rongo, kia matau:</verse>
        <verse osisID='Matt.15.11'>E kore te tangata e poke i te mea e tapoko ana ki te mangai; engari te mea e puta mai ana i roto i te mangai, ma tena e poke ai te tangata.</verse>
        <verse osisID='Matt.15.12'>Me i reira ka haere ana akonga, ka mea ki a ia, E mohio ana ranei koe i he nga Parihi i to ratou rongonga i taua kupu?</verse>
        <verse osisID='Matt.15.13'>Na ka whakahoki ia ka mea, Ka hutia nga mahuri katoa kihai i whakatokia e toku Matua i te rangi.</verse>
        <verse osisID='Matt.15.14'>Waiho atu ratou: he matapo ratou e arahi ana i te matapo. Ki te arahina te matapo e te matapo, ka taka tahi raua ki te waikeri.</verse>
        <verse osisID='Matt.15.15'>Ka whakahoki a Pita, ka mea ki a ia, Whakaaturia ki a matou tenei kupu whakarite.</verse>
        <verse osisID='Matt.15.16'>Ka mea a Ihu, Kei te kuware tonu ano koutou?</verse>
        <verse osisID='Matt.15.17'>Kiano koutou i matau noa, ko nga mea katoa e tapoko atu ana ki te mangai ka riro ki roto ki te kopu, a e akiritia ana ki te poka?</verse>
        <verse osisID='Matt.15.18'>Tena ko nga mea e puta mai ana i te mangai e haere ake ana i te ngakau; ma ena e poke ai te tangata.</verse>
        <verse osisID='Matt.15.19'>No roto hoki no te ngakau te putanga ake o nga whakaaro kino, o nga kohuru, o nga puremu, o nga moepuku, o nga tahae, o nga whakapae teka, o nga kohukohu:</verse>
        <verse osisID='Matt.15.20'>Ko nga mea enei e noa ai te tangata: tena ko te kai me nga ringa kihai i horoia, e kore te tangata e noa i tena.</verse>
        <verse osisID='Matt.15.21'> A ka haere atu a Ihu i reira, ka anga ki nga wahi o Taira, o Hairona.</verse>
        <verse osisID='Matt.15.22'>Na, ko te haerenga mai i aua wahi o tetahi wahine, he Kanaani, ka karanga ki a ia, ka mea, E te Ariki, e te Tama a Rawiri, kia aroha ki ahau; ko taku tamahine e ngaua kinotia ana e te rewera.</verse>
        <verse osisID='Matt.15.23'>A kahore ana kupu i whakahoki ai ki a ia. Na ka haere mai ana akonga, ka tohe ki a ia, ka mea, Tonoa kia haere; e karanga ana hoki i muri i a tatou.</verse>
        <verse osisID='Matt.15.24'>Otira ka whakahoki ia, ka mea, Heoi nga mea i tonoa mai ai ahau, ko nga hipi ngaro o te whare o Iharaira.</verse>
        <verse osisID='Matt.15.25'>Ka haere tonu mai tera, ka koropiko ki a ia, ka mea, E te Ariki, kia puta tou whakaaro ki ahau.</verse>
        <verse osisID='Matt.15.26'>Na ka whakahoki ia, ka mea, Ehara i te tika kia tangohia te taro a nga tamariki, kia maka ma nga kuri.</verse>
        <verse osisID='Matt.15.27'>Ka mea tera, Ae ra, e te Ariki: e kai ana ano nga kuri i nga kongakonga e ngahoro iho ana i te tepu a o ratou rangatira.</verse>
        <verse osisID='Matt.15.28'>Katahi ka whakahoki a Ihu, ka mea ki a ia, E tai, nui atu tou whakapono: waiho i tau i pai ai. A ora ake tana tamahine i taua wa pu ano.</verse>
        <verse osisID='Matt.15.29'> Na ka whakatika a Ihu i reira, ka haere ki te taha o te moana o Kariri: a kake ana ki te maunga, noho ana i reira.</verse>
        <verse osisID='Matt.15.30'>He rahi hoki te hui i haere ki a ia, i a ratou ano nga kopa, nga matapo, nga wahangu, nga mutu, me te tini ke atu, a tukua iho e ratou ki nga waewae o Ihu; a whakaorangia ana ratou e ia:</verse>
        <verse osisID='Matt.15.31'>Miharo noa te mano i to ratou kitenga i nga wahangu e korero ana, i nga mutu e ora ana, i nga kopa e haere ana, i nga matapo e titiro ana: a whakakororiatia ana e ratou te Atua o Iharaira.</verse>
        <verse osisID='Matt.15.32'>Na ka karangatia e Ihu ana akonga, ka mea, E aroha ana ahau ki te huihui nei, ka toru nei hoki o ratou ra e noho ana ki ahau, kahore hoki a ratou kai: e kore ahau e pai ki tona pukutia kei hemo ki te ara.</verse>
        <verse osisID='Matt.15.33'>Na ko te meatanga a ana akonga ki a ia, no hea a tatou taro i te koraha, e makona ai tenei ope nui?</verse>
        <verse osisID='Matt.15.34'>Na ka mea a Ihu ki a ratou, E hia a koutou taro? Ka mea ratou, E whitu, me nga ika nonohi, torutoru nei.</verse>
        <verse osisID='Matt.15.35'>Na ka mea ia ki te mano kia noho ki te whenua;</verse>
        <verse osisID='Matt.15.36'>A ka mau ia ki nga taro e whitu, ki nga ika; ka whakawhetai, ka whawhati, a hoatu ana e ia ki nga akonga, a na nga akonga ki te mano.</verse>
        <verse osisID='Matt.15.37'>A kai ana ratou katoa, a ka makona: e whitu hoki nga kete i kohia e ratou, ki tonu i nga whatiwhatinga i toe.</verse>
        <verse osisID='Matt.15.38'>A, ko te hunga i kai, e wha mano nga tane, haunga nga wahine, nga tamariki.</verse>
        <verse osisID='Matt.15.39'>A, ka oti te mano te tono atu e ia, ka eke ia ki te kaipuke; na kua u ki nga wahi o Makarana.</verse>
      </chapter>
      <chapter osisID='Matt.16'>
        <verse osisID='Matt.16.1'> Na ka haere mai nga Parihi me nga Haruki, ka whakamatautau ka tono kia whakakitea e ia ki a ratou tetahi tohu i te rangi.</verse>
        <verse osisID='Matt.16.2'>Na ka whakahoki ia, ka mea ki a ratou, Ka ahiahi, ka mea koutou, He paki; ina he whero te rangi.</verse>
        <verse osisID='Matt.16.3'>A i te ata, He awha aianei; he whero nei te rangi, e tukupu ana. E te hunga tinihanga, e matau ana koutou ki te titiro ki te mata o te rangi; te taea e koutou nga tohu o nga taima.</verse>
        <verse osisID='Matt.16.4'>E rapu tohu ana te whakatupuranga kino, puremu; a heoi ano tohu e hoatu ki a ratou ko te tohu o Hona poropiti. Na whakarerea ana ratou e ia, a haere ana.</verse>
        <verse osisID='Matt.16.5'> A ka u nga akonga ki tera taha, kua wareware ki te mau taro atu.</verse>
        <verse osisID='Matt.16.6'>Na ka mea a Ihu ki a ratou, Kia mahara kia tupato i te rewena a nga Parihi, a nga Haruki.</verse>
        <verse osisID='Matt.16.7'>A ka korerorero ratou ki a ratou ano, ka mea, No te mea kahore tatou i mau taro mai.</verse>
        <verse osisID='Matt.16.8'>A ka mohio a Ihu, ka mea ki a ratou, He aha koutou ka korerorero ai ki a koutou, e te hunga whakapono iti, no te mea kihai i maua mai he taro e koutou?</verse>
        <verse osisID='Matt.16.9'>Kiano koutou i matau noa, kiano koutou i mahara ki nga taro e rima a nga mano e rima, ki te maha hoki o nga kete i riro i a koutou?</verse>
        <verse osisID='Matt.16.10'>Ki nga taro hoki e whitu a nga mano e wha, ki te maha ano o nga kete i riro i a koutou?</verse>
        <verse osisID='Matt.16.11'>He aha koutou te matau ai, ehara i te mea mo te taro taku i mea ai ki a koutou, kia tupato i te rewena a nga Parihi, a nga Haruki?</verse>
        <verse osisID='Matt.16.12'>Katahi ratou ka matau kihai ia i mea kia tupato i te rewena o te taro, engari i te ako a nga Parihi, a nga Haruki.</verse>
        <verse osisID='Matt.16.13'> Ka tae a Ihu ki nga wahi o Hiharia Piripai, ka ui ia ki ana akonga, ka mea, Ko wai ra ahau, te Tama a te tangata, ki ta nga tangata ki?</verse>
        <verse osisID='Matt.16.14'>Na ka mea ratou, Ki ta etahi ko Hoani Kaiiriiri; ki ta etahi ko Iraia; ki ta etahi ko Heremaia, ko tetahi ranei o nga poropiti.</verse>
        <verse osisID='Matt.16.15'>Ka mea ia ki a ratou, A ki ta koutou ko wai ahau?</verse>
        <verse osisID='Matt.16.16'>Na ka whakahoki a Haimona Pita, ka mea, Ko te Karaiti koe, ko te Tama a te Atua ora.</verse>
        <verse osisID='Matt.16.17'>Na ka whakahoki a Ihu, ka mea ki a ia, Ka koa koe, e Haimona Parahona: ehara hoki i te kikokiko, i te toto, nana tenei i whakakite ki a koe, engari na toku Matua i te rangi.</verse>
        <verse osisID='Matt.16.18'>Na ko taku kupu ano tenei ki a koe, Ko Pita koe, a ka hanga e ahau taku hahi ki runga ki tenei kamaka; e kore ano e taea taua hahi e nga kuwaha o te reinga.</verse>
        <verse osisID='Matt.16.19'>Ka hoatu ano e ahau ki a koe nga ki o te rangatiratanga o te rangi: a ko au e here ai i te whenua e herea ano i te rangi; ko au hoki e wewete ai i te whenua e wetekia ano i te rangi.</verse>
        <verse osisID='Matt.16.20'>Me i reira ka whakatupato ia i ana akonga, kia kaua e korerotia e ratou ki te tangata ko te Karaiti ia.</verse>
        <verse osisID='Matt.16.21'> No reira mai ano i timata ai a Ihu te whakaatu ki ana akonga, kua takoto te tikanga kia haere ia ki Hiruharama, a he maha nga mamae e mamae ai ia i nga kaumatua, i nga tohunga nui, i nga karaipi, a ka whakamatea ia, a hei te toru o nga ra ka ara.</verse>
        <verse osisID='Matt.16.22'>Na ka mau a Pita ki a ia, ka anga ka whakahe ki tana, ka mea, Aue! kauaka, e te Ariki! kauaka ra tenei e pa ki a koe.</verse>
        <verse osisID='Matt.16.23'>Na ka tahuri ia, ka mea ki a Pita, Haere ki muri i ahau, e Hatana: he tutukitanga waewae koe ki ahau: kahore hoki ou ngakau ki nga mea a te Atua, engari ki a te tangata.</verse>
        <verse osisID='Matt.16.24'> Katahi a Ihu ka mea ki ana akonga, Ki te mea tetahi kia haere mai ki te whai i ahau, me whakakahore ia e ia ano, me amo tona ripeka, ka aru ai i ahau.</verse>
        <verse osisID='Matt.16.25'>Ki te whai hoki tetahi kia ora, ka mate ano ia; ki te mate tetahi, mona i whakaaro ki ahau, ka kite ano ia i te ora.</verse>
        <verse osisID='Matt.16.26'>He aha hoki te pai ki te tangata, ki te riro i a ia te ao katoa, a ka kore he ora mona? He aha hoki ta te tangata e hoatu ai hei utu mona kia ora?</verse>
        <verse osisID='Matt.16.27'>Tenei ake hoki ka haere mai te Tama a te tangata, ratou ko ana anahera, i runga i te kororia o tona Matua; a ko reira hoatu ai e ia ki tenei, ki tenei, te utu o tana mahi.</verse>
        <verse osisID='Matt.16.28'>He pono taku e mea nei ki a koutou, Tenei ano etahi e tu nei e kore e pangia e te mate, kia kite ra ano i te Tama a te tangata e haere mai ana i runga i tona rangatiratanga.</verse>
      </chapter>
      <chapter osisID='Matt.17'>
        <verse osisID='Matt.17.1'> A ka pahure nga ra e ono, ka mau a Ihu ki a Pita, ki a Hemi raua ko tona teina ko Hoani, na kawea ana ratou e ia ki runga ki tetahi maunga tiketike ki te wahi motu ke.</verse>
        <verse osisID='Matt.17.2'>A ka puta ke tona ahua i to ratou aroaro: whiti tonu tona mata me te ra, ma tonu ona kakahu me te marama.</verse>
        <verse osisID='Matt.17.3'>Na, ka kitea e ratou a Mohi raua ko Iraia e korerorero ana ki a ia.</verse>
        <verse osisID='Matt.17.4'>Katahi ka oho a Pita, ka mea ki a Ihu, E te Ariki, he pai kia noho tatou i konei: ki te pai koe, ma matou e hanga etahi wharau ki konei kia toru; kia kotahi mou, kia kotahi mo Mohi, kia kotahi mo Iraia.</verse>
        <verse osisID='Matt.17.5'>I a ia ano e korero ana, na ka taumarumaru iho te kapua marama i runga i a ratou: na he reo no te kapua e mea ana, Ko taku Tama tenei i aroha ai, ko taku i ahuareka ai; whakarongo ki a ia.</verse>
        <verse osisID='Matt.17.6'>Ano ka rongo nga akonga, ka takoto tapapa ratou, he nui hoki to ratou wehi.</verse>
        <verse osisID='Matt.17.7'>Na ka haere a Ihu, ka pa ki a ratou, ka mea, Whakatika, kaua e wehi.</verse>
        <verse osisID='Matt.17.8'>A, no ka ara ake o ratou kanohi, kahore he tangata i kitea e ratou, ko Ihu anake.</verse>
        <verse osisID='Matt.17.9'>Na, i a ratou e heke iho ana i te maunga, ka whakatupato a Ihu i a ratou, ka mea, Kaua e korerotia ki te tangata te mea i kitea nei, kia ara ake ra ano te Tama a te tangata i te hunga mate.</verse>
        <verse osisID='Matt.17.10'>A ka ui ana akonga ki a ia, ka mea, He aha nga karaipi ka mea ai, ko Iraia kia matua puta mai?</verse>
        <verse osisID='Matt.17.11'>Na ka whakahoki a Ihu, ka mea ki a ratou, Ko Iraia ano e matua puta hei whakatika i nga mea katoa;</verse>
        <verse osisID='Matt.17.12'>Ko taku ia tenei ki a koutou, Kua tae noa mai a Iraia a kihai ratou i mohio ki a ia, heoi meatia ana e ratou ki a ia ta ratou i pai ai. E pera ano te Tama a te tangata te mamae i a ratou.</verse>
        <verse osisID='Matt.17.13'>Katahi ka mohio nga akonga ko Hoani Kaiiriiri tana i korero ai ki a ratou.</verse>
        <verse osisID='Matt.17.14'> A, no ka tae ratou ki te mano, ka haere mai ki a ia tetahi tangata, ka tuturi nga turi ki a ia, ka mea,</verse>
        <verse osisID='Matt.17.15'>E te ariki, kia aroha ki taku tana; he haurangi hoki ia, he kino tona mamae: he maha hoki ona hinganga ki te kapura, he maha ki te wai.</verse>
        <verse osisID='Matt.17.16'>A i kawea ia e ahau ki au akonga, heoi kihai ia i taea te whakaora e ratou.</verse>
        <verse osisID='Matt.17.17'>Na ka oho a Ihu, ka mea, E te uri whakaponokore, parori ke, kia pehea te roa o toku noho ki a koutou? Kia pehea te roa o toku manawanui ki a koutou? Kawea mai ia ki konei, ki ahau.</verse>
        <verse osisID='Matt.17.18'>Na ka riria te rewera e Ihu; a puta ana i roto i a ia; a ora ake te tamaiti i taua wa pu ano.</verse>
        <verse osisID='Matt.17.19'>Me i reira ka haere puku nga akonga ki a Ihu, ka mea, He aha ra te ahei ai i a matou te pei i a ia ki waho?</verse>
        <verse osisID='Matt.17.20'>Na ka mea a Ihu ki a ratou, Na to koutou whakapono iti; he pono hoki taku e mea nei ki a koutou, Ki te mea he whakapono to koutou, pera me to te pua nani te rahi, e mea koutou ki tenei maunga, Neke atu i konei ki tera wahi; a ka neke; kahore hok i he mea e kore e taea e koutou.</verse>
        <verse osisID='Matt.17.21'>Otira e kore e puta noa te pena, ma te inoi anake me te nohopuku.</verse>
        <verse osisID='Matt.17.22'> A, i a ratou e noho ana i Kariri, ka mea a Ihu ki a ratou, Meake tukua te Tama a te tangata ki nga ringa o nga tangata:</verse>
        <verse osisID='Matt.17.23'>A ka whakamatea e ratou, a i te toru o nga ra ka ara. A nui atu to ratou pouri.</verse>
        <verse osisID='Matt.17.24'> A, no to ratou taenga ki Kaperenauma, ka haere mai ki a Pita nga kaikohikohi i te hawhe hekere, ka mea, E kore ianei tou Kaiwhakaako e homai i te hawhe hekere?</verse>
        <verse osisID='Matt.17.25'>Ka mea ia, E hoatu ano. A, no ka tapoko ia ki te whare, ko Ihu kua korero ki a ia, kua mea, E pehea ana tou whakaaro, e Haimona? E tangohia ana e nga kingi o te ao nga takoha taonga me te takoha tangata i a wai? i a ratou ake tama, i a nga tanga ta ke ranei?</verse>
        <verse osisID='Matt.17.26'>Ka mea a Pita ki a ia, I a nga tangata ke. Na ko te kianga a Ihu ki a ia, Ha, pena ka haere noa nga tamariki.</verse>
        <verse osisID='Matt.17.27'>Ahakoa ra kei whai take he mai ratou ki a tatou, haere ki te moana, piua tetahi matau, a ka eke te ika matamua, tangohia; na, ka whakatuwhera i tona mangai, ka kite ai koe i tetahi moni: tangohia tena, ka hoatu ki a ratou, hei mea moku, mou.</verse>
      </chapter>
      <chapter osisID='Matt.18'>
        <verse osisID='Matt.18.1'> I taua wa ka haere mai nga akonga ki a Ihu, ka mea, Ko wai te nui rawa i te rangatiratanga o te rangi?</verse>
        <verse osisID='Matt.18.2'>Na ka karangatia e Ihu tetahi tamaiti nohinohi, ka whakaturia e ia ki waenganui i a ratou,</verse>
        <verse osisID='Matt.18.3'>Ka mea, He pono taku e mea nei ki a koutou, Ki te kore koutou e tahuri, a e penei me nga tamariki nonohi, e kore koutou e tomo ki te rangatiratanga o te rangi.</verse>
        <verse osisID='Matt.18.4'>Na, ki te whakaiti tetahi i a ia, a ka rite ki tenei tamaiti nohinohi, ko ia te nui rawa i te rangatiratanga o te rangi.</verse>
        <verse osisID='Matt.18.5'>A, ki te manako tetahi ki tetahi tamaiti nohinohi penei, he whakaaro hoki ki toku ingoa, e manako ana ki ahau.</verse>
        <verse osisID='Matt.18.6'>Tena ko tenei, ka he i tetahi tangata tetahi o enei mea nonohi e whakapono nei ki ahau, nui ke te pai ki a ia me i whakawerewerea ki tona kaki te kohatu mira kaihe, me i pungaia ia ki te rire o te moana.</verse>
        <verse osisID='Matt.18.7'> Aue te mate mo te ao i nga take he! kua tino takoto rawa hoki he putanga mo nga take he; otiia aue te mate no tera tangata e puta ai te take he!</verse>
        <verse osisID='Matt.18.8'>Ki te he koe i tou ringa, i tou waewae ranei, poutoa, maka atu: pai ke hoki mou te tomo ki te ora he kopa, he ringa mutu, i te maka ki te ahi ka tonu, he ringa rua, he waewae rua.</verse>
        <verse osisID='Matt.18.9'>Ki te he hoki koe i tou kanohi, tikarohia, maka atu: pai ke hoki mou te tomo kanohi tahi ki te ora, i te maka kanohi rua ki te kapura o Kehena.</verse>
        <verse osisID='Matt.18.10'>Kia mahara kei whakahawea ki tetahi o enei mea nohinohi: ko taku kupu hoki tenei ki a koutou, E titiro tonu ana o ratou anahera i te rangi ki te kanohi o toku Matua i te rangi.</verse>
        <verse osisID='Matt.18.11'>I haere mai hoki te Tama a te tangata ki te whakaora i te mea i ngaro.</verse>
        <verse osisID='Matt.18.12'>Pehea to koutou whakaaro? ki te mea he rau nga hipi a tetahi tangata, a ka kotiti ke tetahi, e kore ianei e waiho e ia nga iwa tekau ma iwa, ka haere i runga i nga maunga, rapu ai i te mea i kotiti ke?</verse>
        <verse osisID='Matt.18.13'>A, ki te kitea, he pono taku e mea nei ki a koutou, tera atu, tona hari ki taua hipi, i te hari ki nga iwa tekau ma iwa kihai i kotiti ke.</verse>
        <verse osisID='Matt.18.14'>Waihoki kahore he ngakau o to koutou Matua i te rangi kia ngaro tetahi o enei mea nonohi.</verse>
        <verse osisID='Matt.18.15'> A, ki te hara tou teina ki a koe, haere, korerotia tona hara ki a ia, korua anake: ki te whakarongo ia ki a koe, ka riro i a koe tou teina.</verse>
        <verse osisID='Matt.18.16'>A, ki te kore ia e whakarongo, kawea atu hei hoa mou kia kotahi, kia tokorua ranei, kia mau ai nga kupu katoa i nga mangai o nga kaiwhakarongo tokorua, tokotoru ranei.</verse>
        <verse osisID='Matt.18.17'>A, kite pake ia ki a raua, korerotia ki te hahi: a ki te pake ano ia ki te hahi, me waiho e koe hei tautangata, hei pupirikana.</verse>
        <verse osisID='Matt.18.18'>He pono taku e mea nei ki a koutou, Ko a koutou e here ai i te whenua e herea ano ki te rangi: ko a koutou e wewete ai i te whenua e wetekia ano ki te rangi.</verse>
        <verse osisID='Matt.18.19'>Tenei ano taku kupu ki a koutou, Ki te mea ka tokorua o koutou e rite tahi ana nga whakaaro i te whenua mo tetahi mea e inoi ai raua, e meinga ano mo raua e toku Matua i te rangi.</verse>
        <verse osisID='Matt.18.20'>Na, ko te wahi e whakaminea ai te hunga tokorua, tokotoru ranei, he whakaaro ki toku ingoa, kei reira ahau kei waenganui i a ratou.</verse>
        <verse osisID='Matt.18.21'> Katahi ka haere a Pita ki a ia, ka mea, E te Ariki, kia hia nga haranga o toku teina ki ahau, me taku whakarere noa iho i tona hara? kia whitu?</verse>
        <verse osisID='Matt.18.22'>Ka mea a Ihu ki a ia, E kore ahau e mea ki a koe, Kia whitu: engari, Kia whitu tekau whitu.</verse>
        <verse osisID='Matt.18.23'>Koia ka rite ai te rangatiratanga o te rangi ki tetahi kingi, i mea kia korerotia ki a ia ana moni e ana pononga.</verse>
        <verse osisID='Matt.18.24'>A, ka timata ia te ui, ka kawea ki a ia he tangata, tekau mano nga taranata i a ia.</verse>
        <verse osisID='Matt.18.25'>A te whai rawa ia hei utu, ka mea tona ariki kia hokona ia, tana wahine me ana tamariki, me ana taonga katoa, hei whakautu.</verse>
        <verse osisID='Matt.18.26'>Na ka tapapa iho taua pononga, ka koropiko ki a ia, ka mea, E te Ariki, kia ata hanga ki ahau, a ka utua katoatia e ahau ki a koe.</verse>
        <verse osisID='Matt.18.27'>Na ka oho i te aroha te ariki o taua pononga, tuku ana i a ia, a whakarerea noatia iho e ia ana moni tarewa.</verse>
        <verse osisID='Matt.18.28'>Heoi te putanga o taua pononga ki waho, ka kite i tetahi o ona hoa pononga, kotahi rau ana pene i a ia: na hopukia ana e ia, notia iho te kaki, me te ki ano, Utua taku nama.</verse>
        <verse osisID='Matt.18.29'>Heoi tapapa ana tona hoa pononga ki ona waewae, ka inoi ka a ia, ka mea, Kia ata hanga ki ahau, a ka utua katoatia e ahau ki a koe.</verse>
        <verse osisID='Matt.18.30'>A kihai ia i pai: heoi haere ana, maka ana i a ia ki te whare herehere, kia utua katoatia ra ano te nama.</verse>
        <verse osisID='Matt.18.31'>Heoi, no te kitenga o ona hoa pononga i taua meatanga, nui atu to ratou pouri, a haere ana, whakaaturia ana ki to ratou ariki nga mea katoa i meatia.</verse>
        <verse osisID='Matt.18.32'>Katahi ka karanga tona ariki i a ia, ka mea ki a ia, Pononga kino, i whakarerea noatia e ahau taua moni tarewa katoa i a koe, nau hoki i inoi ki ahau:</verse>
        <verse osisID='Matt.18.33'>Ehara oti i te tika kia tohungia e koe tou hoa pononga, me ahau hoki i tohu i a koe?</verse>
        <verse osisID='Matt.18.34'>Na ka riri tona ariki, a tukua ana ia ki nga kaiwhakamamae, kia utua katoatia ra ano tana nama.</verse>
        <verse osisID='Matt.18.35'>Tera ano e pera toku Matua i te rangi ki a koutou, ki te kore e whakarerea noatia i roto i o koutou ngakau nga he o te teina o tenei, o tenei, o koutou.</verse>
      </chapter>
      <chapter osisID='Matt.19'>
        <verse osisID='Matt.19.1'> A, ka mutu enei kupu a Ihu, ka turia atu e ia i Kariri, a ka tae ki nga wahi o Huria, ki tawahi atu o Horano;</verse>
        <verse osisID='Matt.19.2'>He rahi hoki te hui i aru i a ia; a whakaorangia ana ratou e ia i reira.</verse>
        <verse osisID='Matt.19.3'> Na ka haere mai nga Parihi ki a ia, ki te whakamatautau i a ia, ka mea ki a ia, He mea tika ranei kia whakarerea e te tangata tana wahine mo tetahi take?</verse>
        <verse osisID='Matt.19.4'>Na ka whakahoki ia, ka mea ki a ratou, Kiano koutou i kite noa, i hanga raua e te Kaihanga i te timatanga, he tane, he wahine,</verse>
        <verse osisID='Matt.19.5'>I mea ano ia, Mo konei ka mahue i te tangata tona papa, tona wahea, ka piri ki tana wahine: a hei kikokiko kotahi raua tokorua?</verse>
        <verse osisID='Matt.19.6'>Na heoi ano to raua tokoruatanga, engari kotahi ano kikokiko. Na ko a te Atua i hono ai, kaua e wehea e te tangata.</verse>
        <verse osisID='Matt.19.7'>Ka mea ratou ki a ia, He aha ra a Mohi i ako ai kia hoatu he pukapuka whakarere, ka whakarere ai i a ia?</verse>
        <verse osisID='Matt.19.8'>Ka mea ia ki a ratou, Na te pakeke o o koutou ngakau i tukua ai koutou e Mohi kia whakarere i a koutou wahine: i te timatanga iho ia kahore i pena.</verse>
        <verse osisID='Matt.19.9'>A tenei taku kupu ki a koutou, Ki te whakarere tetahi i tana wahine, ehara nei i te take moepuku, a ka marenatia ki tetahi atu, e puremu ana ia: a ki te marena tetahi i te wahine i whakarerea, e puremu ana ia.</verse>
        <verse osisID='Matt.19.10'>Ka mea ana akonga ki a ia, Ki te penei te tikanga mo te tangata raua ko tana wahine, ehara te marena.</verse>
        <verse osisID='Matt.19.11'>Otira ka mea ia ki a ratou, E kore tenei kupu e rite i nga tangata katoa, engari i te hunga i hoatu ai.</verse>
        <verse osisID='Matt.19.12'>He unaka hoki etahi no te whanautanga mai i te kopu o te whaea: ko etahi unaka he mea whakaunaka na te tangata: ko etahi unaka he mea whakaunaka na ratou ano, he whakaaro hoki ki te rangatiratanga o te rangi. Ki te taea tenei te whakarite e teta hi, mana e whakarite.</verse>
        <verse osisID='Matt.19.13'> I reira ka kawea mai he tamariki nonohi ki a ia, kia whakapa ai ia i ona ringa ki a ratou, kia inoi: a riria iho ratou e nga akonga.</verse>
        <verse osisID='Matt.19.14'>Na ko te kianga a Ihu, Tukua mai nga tamariki nonohi, aua hoki e araia atu ta ratou haere mai ki ahau: no nga penei hoki te rangatiratanga o te rangi.</verse>
        <verse osisID='Matt.19.15'>A whakapakia iho e ia ona ringa ki a ratou, a haere atu ana i reira.</verse>
        <verse osisID='Matt.19.16'> Na ka haere mai tetahi ki a ia, ka mea, E te Kaiwhakaako, he aha te mahi pai maku, e whiwhi ai ahau ki te ora tonu?</verse>
        <verse osisID='Matt.19.17'>Na ko tana meatanga ki a ia, He aha ka ui koe ki ahau mo te mea pai? Tera ano tetahi i pai, kotahi tonu: ki te mea koe kia tomo ki te ora, whakaritea nga ture.</verse>
        <verse osisID='Matt.19.18'>Ka mea ia ki a ia, Ko ehea? Na ka mea a Ihu, Kaua e patu tangata, Kaua e puremu, Kaua e tahae, Kaua e whakapae teka,</verse>
        <verse osisID='Matt.19.19'>Whakahonoretia tou papa me tou whaea: me tenei, Kia aroha ki tou hoa tata ano ko koe.</verse>
        <verse osisID='Matt.19.20'>Ka mea taua taitama ki a ia, Kua rite i ahau enei mea katoa no toku tamarikitanga: tena hoki tetahi mea e hapa ana i ahau?</verse>
        <verse osisID='Matt.19.21'>Ka mea a Ihu ki a ia, Ki te mea koe kia tino tika, haere, hokona ou taonga, ka hoatu ki nga rawakore, a e whai taonga koe ki te rangi: a haere mai i muri i ahau.</verse>
        <verse osisID='Matt.19.22'>Na, ka rongo taua taitama i taua kupu, haere pouri ana ia: he maha hoki ona taonga.</verse>
        <verse osisID='Matt.19.23'> Ka mea a Ihu ki ana akonga, He pono taku kupu ki a koutou, E tapoko whakauaua te tangata taonga ki te rangatiratanga o te rangi.</verse>
        <verse osisID='Matt.19.24'>Tenei ano taku kupu ki a koutou, He ngawari ke atu te haere o te kamera ra te kowhao o te ngira i te haere o te tangata taonga ki roto ki te rangatiratanga o te Atua.</verse>
        <verse osisID='Matt.19.25'>A, no ka rongo ana akonga, nui rawa to ratou miharo, ka mea, Ko wai ra e ora?</verse>
        <verse osisID='Matt.19.26'>Na ka titiro a Ihu ki a ratou, ka mea, Ki te tangata e kore tenei e taea; ki te Atua ia e taea nga mea katoa.</verse>
        <verse osisID='Matt.19.27'>Katahi ka whakahoki a Pita, ka mea ki a ia, Na, kua mahue nei i a matou nga mea katoa, kua aru nei i a koe, he aha ra ma matou?</verse>
        <verse osisID='Matt.19.28'>Ka ki a Ihu ki a ratou, He pono taku e mea nei ki a koutou, Ko koutou i aru nei i ahau, kia taea te whanautanga houtanga, te wa e noho ai te Tama a te tangata ki runga ki te torona o tona kororia, ka noho ano koutou ki runga ki etahi torona kota hi tekau ma rua, ki te whakawa i nga iwi kotahi tekau ma rua o Iharaira.</verse>
        <verse osisID='Matt.19.29'>A, ki te mea kua mahue i tetahi he whare, he teina, he tuahine ranei, he papa, he whaea, he tamariki, he whenua, i tona whakaaro ki toku ingoa, ka tataki rau nga mea e riro i a ia, a ka whiwhi ia ki te ora tonu.</verse>
        <verse osisID='Matt.19.30'>He tokomaha ia o mua e waiho ki muri; ko o muri ki mua.</verse>
      </chapter>
      <chapter osisID='Matt.20'>
        <verse osisID='Matt.20.1'> He rite hoki te rangatiratanga o te rangi ki tetahi rangatira whare, i haere i te atatu ki te korero kaimahi mo tana mara waina.</verse>
        <verse osisID='Matt.20.2'>A, no ka oti te whakarite ki nga kaimahi kia kotahi ra he pene, tonoa ana ratou e ia ki tana mara waina.</verse>
        <verse osisID='Matt.20.3'>A ka haere atu ia i te toru o nga haora, ka kite i etahi atu e tu mangere ana i te kainga hokohoko,</verse>
        <verse osisID='Matt.20.4'>Ka mea ki a ratou, Haere hoki koutou ki te mara waina, a ka hoatu e ahau ki a koutou te mea e tika ana. Na haere ana ratou.</verse>
        <verse osisID='Matt.20.5'>I haere ano ia i te ono, i te iwa o nga haora, a pera ana ano.</verse>
        <verse osisID='Matt.20.6'>I te tekau ma tahi o nga haora ka haere atu ano ia, ka kite i etahi atu e tu ana, ka mea ki a ratou, He aha ta koutou e tu mangere i konei i te ra roa nei?</verse>
        <verse osisID='Matt.20.7'>Ka mea ratou ki a ia, No te mea ra kahore he tangata i korero ki a matou ki te mahi. Ka mea ia ki a ratou, Haere ano koutou ki te mara waina, ko te mea tika koia tera e whiwhi ai koutou.</verse>
        <verse osisID='Matt.20.8'>A, no te ahiahi ka mea te rangatira o te mara waina ki tana kaiwhakahauhau, Karangatia nga kaimahi, utua hoki ratou, hei o muri timata ai puta noa ki o mua.</verse>
        <verse osisID='Matt.20.9'>A, no te taenga mai o te hunga i korerotia i te tekau ma tahi o nga haora, kotahi te pene i riro i tetahi, i tetahi.</verse>
        <verse osisID='Matt.20.10'>Ka tae ano o mua, hua noa ratou tera atu te mea e riro i a ratou; heoi katahi ano te pene i riro i a ratou.</verse>
        <verse osisID='Matt.20.11'>A, no ka riro i a ratou, ka amuamu ki taua rangatira whare,</verse>
        <verse osisID='Matt.20.12'>Ka mea, Kotahi te haora i mahi ai enei o muri, a ka oti ratou te whakarite ki a matou, ki te hunga i pehia nei e te taimaha e te tikakatanga o te ra.</verse>
        <verse osisID='Matt.20.13'>A ka whakahoki ia, ka mea ki tetahi o ratou, E hoa, kahore aku he ki a koe: kihai koe i whakarite ki ahau me pene?</verse>
        <verse osisID='Matt.20.14'>Tangohia tau, haere: e pai ana ahau kia rite ki tau te mea e hoatu ki tenei o muri.</verse>
        <verse osisID='Matt.20.15'>Ehara ianei i te tika kia meatia e ahau taku e pai ai ki aku mea? He kino oti tou kanohi no te mea he pai ahau?</verse>
        <verse osisID='Matt.20.16'>Heoi, ko o muri e meinga ki mua, ko o mua ki muri: he tokomaha hoki e karangatia, he ruarua ia e whiriwhiria.</verse>
        <verse osisID='Matt.20.17'> A, i a Ihu e haere ana ki Hiruharama, i a ratou i te ara, ka kawea e ia ana akonga kotahi tekau ma rua ki tahaki, a ka mea ki a ratou,</verse>
        <verse osisID='Matt.20.18'>Na e haere ana tenei tatou ki Hiruharama; a ka tukua te Tama a te tangata ki nga tohunga nui, ki nga karaipi, ka kiia ia e ratou kia mate,</verse>
        <verse osisID='Matt.20.19'>Ka tukua ia ki nga tauiwi kia tawaia, kia whiua, kia ripekatia: a i te toru o nga ra ka whakaarahia ake.</verse>
        <verse osisID='Matt.20.20'> Me i reira ka tae ki a ia te whaea o nga tama a Heperi, ratou ko ana tama, a ka koropiko, ka inoi ki tetahi mea i a ia.</verse>
        <verse osisID='Matt.20.21'>Na ka mea ia ki a ia, He hiahia aha tou? Ka mea ia ki a ia, Whakaaetia enei tama tokorua aku, kia noho, tetahi ki tou matau, tetahi ki tou maui, i tou rangatiratanga.</verse>
        <verse osisID='Matt.20.22'>Otira ka whakahoki a Ihu, ka mea, Kahore korua e mohio ki ta korua e inoi nei. E ahei ranei korua te inu i te kapu meake inumia e ahau, kia iriiria hoki ki te iriiringa ka iriiria nei ahau? Ka mea raua ki a ia, E ahei ano.</verse>
        <verse osisID='Matt.20.23'>Ka mea ia ki a raua, E inu ano korua i taku kapu, e iriiria ki te iriiringa e iriiria ai ahau: ko te noho ia ki toku matau, ki toku maui, ehara i ahau mana e hoatu, engari ka riro i te hunga i whakaritea nei e toku Matua mo ratou.</verse>
        <verse osisID='Matt.20.24'>A, no ka rongo te tekau, ka riri ki aua hoa tokorua.</verse>
        <verse osisID='Matt.20.25'>Otira ka karangatia ratou e Ihu, a ka mea ia, E matau ana koutou, ko nga kawana o nga tauiwi hei whakatupu rangatira ki a ratou, ko nga tangata rarahi hei akiaki i a ratou.</verse>
        <verse osisID='Matt.20.26'>E kore e pera i roto i a koutou: engari ki te mea tetahi kia tupu ia hei tangata nui i roto i a koutou, me whakatupu kaimahi ia ma koutou;</verse>
        <verse osisID='Matt.20.27'>A ki te mea tetahi kia tupu ko ia hei tino tangata i roto i a koutou, me whakatupu pononga ia ma koutou:</verse>
        <verse osisID='Matt.20.28'>Pera i te Tama a te tangata, kihai nei i haere mai kia mahia he mea mana, engari kia mahi ia, a kia tuku i a ia kia mate hei whakautu mo nga tangata tokomaha.</verse>
        <verse osisID='Matt.20.29'> A, i a ratou e haere atu ana i Heriko, he rahi te hui i aru i a ia.</verse>
        <verse osisID='Matt.20.30'>Na tokorua nga matapo e noho ana i te taha o te ara: ka rongo raua ko Ihu tera e haere atu ana, ka karanga ake, ka mea, Kia aroha ki a maua, e te Ariki, e te Tama a Rawiri.</verse>
        <verse osisID='Matt.20.31'>A i riria raua e te mano kia noho puku: heoi rahi ake ta raua karanga, ka mea, Kia aroha ki a maua, e te Ariki, e te Tama a Rawiri.</verse>
        <verse osisID='Matt.20.32'>Na ka tu a Ihu, ka karanga i a raua, ka mea, Kia ahatia korua e ahau?</verse>
        <verse osisID='Matt.20.33'>Ka mea raua ki a ia, E te Ariki, kia kite o maua kanohi.</verse>
        <verse osisID='Matt.20.34'>Na ka aroha a Ihu, ka pa ki o raua kanohi: a titiro tonu ake o raua kanohi, a aru ana raua i a ia.</verse>
      </chapter>
      <chapter osisID='Matt.21'>
        <verse osisID='Matt.21.1'> A, no ka tata ratou ki Hiruharama, ka tae ki Petapaki, ki Maunga Oriwa, ka tonoa atu e Ihu nga akonga tokorua,</verse>
        <verse osisID='Matt.21.2'>Ka mea ia ki a raua, Haere ki te kainga e anga mai ana ki a korua; na ka kite tonu korua i tetahi kaihe e here ana me tana kuao: wetekia, ka arahi mai ki ahau.</verse>
        <verse osisID='Matt.21.3'>A, ki te whai kupu tetahi tangata ki a korua, ki atu, E mea ana te Ariki ki a raua mana; na ka tukua tonutia mai raua e ia.</verse>
        <verse osisID='Matt.21.4'>I meinga tenei katoa hei whakarite mo te kupu a te poropiti, i mea ai,</verse>
        <verse osisID='Matt.21.5'>Mea atu ki te tamahine o Hiona, Na, ko tou kingi e haere mai na ki a koe, he ngakau mahaki tona, e noho ana i runga i te kaihe, i te kuao hoki, i te tama a te kaihe.</verse>
        <verse osisID='Matt.21.6'>Na haere ana nga akonga, meatia ana ta Ihu i mea ai ki a raua.</verse>
        <verse osisID='Matt.21.7'>Arahina mai ana te kaihe me te kuao, wharikitia ana ki runga o raua kakahu, a noho ana ia ki runga.</verse>
        <verse osisID='Matt.21.8'>A he nui rawa te hui ki te whariki i o ratou kakahu ki te ara; ko etahi i tapahi manga mai i nga rakau, a wharikitia ana ki te ara.</verse>
        <verse osisID='Matt.21.9'>Ko nga mano i haere i mua, me te hunga i haere i muri, kei te karanga, kei te mea, Ohana ki te Tama a Rawiri: Ka whakapaingia tenei e haere mai nei i runga i te ingoa o te Ariki; Ohana i runga rawa.</verse>
        <verse osisID='Matt.21.10'>A, no ka uru ia ki Hiruharama, ka oho katoa te pa, ka mea, Ko wai tenei?</verse>
        <verse osisID='Matt.21.11'>Ka mea te mano, Ko Ihu tenei, ko te poropiti o Nahareta o Kariri.</verse>
        <verse osisID='Matt.21.12'> A ka tomo a Ihu ki te temepara o te Atua, na peia katoatia ana e ia te hunga e hoko mai ana, e hoko atu ana i roto i te temepara, turakina ake nga tepu a nga kaiwhakawhitiwhiti moni, me nga nohoanga o te hunga hoko kukupa,</verse>
        <verse osisID='Matt.21.13'>A ka mea ki a ratou, Kua oti te tuhituhi, Ka kiia toku whare he whare inoi; heoi kua oti nei te mea e koutou hei ana mo nga kaipahua.</verse>
        <verse osisID='Matt.21.14'>A i haere mai ki a ia ki roto ki te temepara nga matapo me nga kopa; a whakaorangia ake ratou e ia.</verse>
        <verse osisID='Matt.21.15'>No te kitenga ia o nga tohunga nui, o nga karaipi i nga mea whakamiharo i meatia e ia, i nga tamariki hoki e karanga ana i te temepara, e mea ana, Ohana ki te Tama a Rawiri; ka riri ratou,</verse>
        <verse osisID='Matt.21.16'>Ka mea ki a ia, E rongo ana koe ki ta enei e mea nei? Ka mea a Ihu ki a ratou, Ae ra; kiano koutou i kite noa, Pumau tonu i a koe te whakamoemiti a te waha o nga kohungahunga, o nga mea ngote u?</verse>
        <verse osisID='Matt.21.17'>A ka mahue ratou i a ia, haere ana ia ki waho o te pa, ki Petani; a moe ana i reira.</verse>
        <verse osisID='Matt.21.18'> Na, i te ata, i a ia e hoki ana ki te pa, ka hiakai ia.</verse>
        <verse osisID='Matt.21.19'>A, i tona kitenga i tetahi piki i te taha o te ara, ka haere ia ki taua rakau, heoi kihai i kitea tetahi mea i runga, he rau anake; ka mea ia ki te rakau, Kei whai hua koe a ake ake. A maroke tonu ake te piki.</verse>
        <verse osisID='Matt.21.20'>A, no te kitenga o nga akonga, ka miharo, ka mea, I peheatia i hohoro ai te maroke o te piki nei?</verse>
        <verse osisID='Matt.21.21'>Na ka whakahoki a Ihu, ka mea ki a ratou, He pono taku e mea nei ki a koutou, Me he whakapono to koutou, kahore i ruarua te whakaaro, e kore e meatia e koutou ko tenei anake i meatia nei ki te piki, engari ahakoa mea noa koutou ki tenei maunga, Kia ranga atu koe, kia whakataka ki te moana; ka meatia.</verse>
        <verse osisID='Matt.21.22'>Ko nga mea katoa hoki e tono ai koutou ina inoi, ki te whakapono, ka riro i a koutou.</verse>
        <verse osisID='Matt.21.23'> A, ka tae ia ki roto ki te temepara, ka haere mai nga tohunga nui me nga kaumatua o te iwi, i a ia ano e ako ana, a ka mea, Tena koa te mana i meatia ai enei mea e koe? na wai i hoatu tenei mana ki a koe?</verse>
        <verse osisID='Matt.21.24'>Na ka whakahoki a Ihu, ka mea ki a ratou, Maku e ui ki a koutou kia kotahi kupu, ki te korerotia e koutou ki ahau, maku hoki e korero ki a koutou te mana i mea ai ahau i enei mea.</verse>
        <verse osisID='Matt.21.25'>Ko te iriiringa a Hoani, no hea koia? no te rangi, no nga tangata ranei? A ka korerorero ratou ki a ratou ano, ka mea, Ki te mea tatou, No te rangi; e mea mai ia ki a tatou, Ha, he aha koutou te whakapono ai ki a ia?</verse>
        <verse osisID='Matt.21.26'>A, ki te mea tatou, No nga tangata; ka wehi tatou i te mano; ki ta ratou katoa hoki he poropiti a Hoani.</verse>
        <verse osisID='Matt.21.27'>Na ka whakahoki ratou ki a Ihu, ka mea, Kahore matou e mohio. Na ko tana meatanga ki a ratou, E kore ano e korerotia e ahau ki a koutou te mana i mea ai ahau i enei mea.</verse>
        <verse osisID='Matt.21.28'> Na e pehea ana to koutou whakaaro? Tokorua nga tama a tetahi tangata; a ka haere ia ki to mua, ka mea, E tama, haere ki te mahi aianei ki taku mara waina.</verse>
        <verse osisID='Matt.21.29'>Na ka whakahoki ia, ka mea, Kahore ahau e pai: otira i muri iho ka puta ke tona whakaaro a haere ana.</verse>
        <verse osisID='Matt.21.30'>A ka haere mai ia ki te tuarua, ka pera ano tana kupu. No ka whakahoki tera, ka mea, E kara, ka haere ahau: a kihai i tae.</verse>
        <verse osisID='Matt.21.31'>Ko wai o taua tokorua i mea i ta tona matua i pai ai? Ka mea ratou ki a ia, Ko to mua. Ka mea a Ihu ki a ratou, He pono taku e mea nei ki a koutou, Ko nga pupirikana me nga wahine kairau e tika ana i mua i a koutou ki te rangatiratanga o te Atua.</verse>
        <verse osisID='Matt.21.32'>I haere hoki a Hoani ki a koutou ra te ara o te tika, a kihai koutou i whakapono ki a ia: tena ko nga pupirikana me nga wahine kairau i whakapono ki a ia: ko koutou ia, i to koutou kitenga, kihai i puta ke o koutou whakaaro i muri, kihai i whaka pono ki a ia.</verse>
        <verse osisID='Matt.21.33'> Whakarongo ki tetahi atu kupu whakarite: Tera tetahi rangatira whare i whakato i te mara waina, a taiepatia ana a taka noa, keria ana e ia te takahanga waina i roto, hanga ana tetahi whare tiketike, tukua ana e ia ki nga kaimahi, a haere ana ia ki tawhiti:</verse>
        <verse osisID='Matt.21.34'>A, no ka tata te po hua, ka tonoa e ia ana pononga ki nga kaimahi, ki te tiki i ona hua.</verse>
        <verse osisID='Matt.21.35'>Na ka mau nga kaimahi ki ana pononga, whiua ana tetahi, whakamatea ana tetahi, a akina ana tetahi ki te kohatu.</verse>
        <verse osisID='Matt.21.36'>Na ka tonoa ano e ia etahi atu pononga, he tokomaha atu i o mua: heoi i peratia ano ratou.</verse>
        <verse osisID='Matt.21.37'>Na, muri rawa iho, ka tono ia i tana tama ki a ratou, i mea ia, E hopohopo ratou ki taku tama.</verse>
        <verse osisID='Matt.21.38'>No te kitenga ia o nga kaimahi i te tama, ka mea ki a ratou ano, Ko te tangata tenei mona te kainga; tena, tatou ka whakamate i a ia, ka tango i tona kainga.</verse>
        <verse osisID='Matt.21.39'>Na ka maru ratou ki a ia, maka ana ki waho o te mara waina, a whakamatea iho.</verse>
        <verse osisID='Matt.21.40'>Na, ina tae te rangatira o te mara waina, ka peheatia e ia aua kaimahi?</verse>
        <verse osisID='Matt.21.41'>Ka mea ratou ki a ia, Pouriuri ana aianei tana whakangaro i taua hunga whakarihariha; a ka tukua te mara waina ki etahi atu kaimahi, ki te hunga e tukua ai ki a ia nga hua i nga po hua.</verse>
        <verse osisID='Matt.21.42'>Ka mea a Ihu ki a ratou, Kiano koutou i kite noa i roto i nga karaipiture, ko te kohatu i kapea e nga kaihanga, kua meinga tenei hei mo te kokonga: na te Ariki tenei, he mea whakamiharo hoki ki o tatou kanohi?</verse>
        <verse osisID='Matt.21.43'>Koia ahau ka mea nei ki a koutou, Ka tangohia te rangatiratanga o te Atua i a koutou, a ka hoatu ki tetahi iwi, e puta ai nga hua o taua rangatiratanga.</verse>
        <verse osisID='Matt.21.44'>Ko te tangata e hinga ki runga ki tenei kohatu, na mongamonga ana ia: ki te taka ia taua kohatu ki runga ki tetahi, na ngotangota noa ia me he puehu.</verse>
        <verse osisID='Matt.21.45'>A, ka rongo nga tohunga nui me nga Parihi ki ana kupu whakarite, ka mohio mo ratou ana korero.</verse>
        <verse osisID='Matt.21.46'>Na, i a ratou e whai ana kia hopukia ia, ka wehi i te mano, ki ta ratou hoki he poropiti ia.</verse>
      </chapter>
      <chapter osisID='Matt.22'>
        <verse osisID='Matt.22.1'> A ka oho ake a Ihu, ka korero kupu whakarite ano ki a ratou, ka mea,</verse>
        <verse osisID='Matt.22.2'>Ka rite te rangatiratanga o te rangi ki tetahi kingi, i whakatakoto marena mo tana tama,</verse>
        <verse osisID='Matt.22.3'>A tonoa ana ana pononga, hei karanga i te hunga i korerotia ki te marena: heoi kihai ratou i pai ki te haere.</verse>
        <verse osisID='Matt.22.4'>Ka tono ano ia i era atu pononga, ka mea, Mea atu ki te hunga i korerotia, Na kua rite taku hakari; kua oti aku puru, aku mea momona te patu, a kua rite katoa nga mea: haere mai ki te marena.</verse>
        <verse osisID='Matt.22.5'>Otira i paopaongia e ratou, haere ana ko tetahi ki tana mara, ko tetahi ki tana hokohoko.</verse>
        <verse osisID='Matt.22.6'>Na hopukina ana ana pononga e nga mea i mahue, tukinotia ana ratou, a whakamatea iho.</verse>
        <verse osisID='Matt.22.7'>Otiia i riri te kingi: a tonoa atu ana ana taua, whakangaromia ana taua hunga kohuru, tahuna iho to ratou pa.</verse>
        <verse osisID='Matt.22.8'>Katahi ia ka mea ki ana pononga, E rite ana te marena, ko te hunga ia i karangatia kihai i pai.</verse>
        <verse osisID='Matt.22.9'>Na haere koutou ki nga pekanga o nga ara, a tonoa mai ki te marena te hunga katoa e kite ai koutou.</verse>
        <verse osisID='Matt.22.10'>Na ka haere aua pononga ki nga ara, a huihuia katoatia ana te hunga i kitea e ratou, ana pai, ana kino: na kiki ana te marena i nga manuhiri.</verse>
        <verse osisID='Matt.22.11'>Otiia, no te tapokoranga, o te kingi kia kite i nga manuhiri, ka kitea e ia i reira he tangata kahore nei ona kakahu marena:</verse>
        <verse osisID='Matt.22.12'>A ka mea ki a ia, E hoa, he aha koe i tomo mai ai ki konei kahore nei ou kahu marena? Heoi kihai ia i kuihi.</verse>
        <verse osisID='Matt.22.13'>Na ka mea te kingi ki nga kaimahi, Herea ona ringa, ona waewae, kawea atu, maka ki te pouri i waho rawa; ko te wahi tera o te tangi, o te tetea o nga niho.</verse>
        <verse osisID='Matt.22.14'>He tokomaha hoki e karangatia, he ruarua ia e whiriwhiria.</verse>
        <verse osisID='Matt.22.15'> Me i reira ka haere nga Parihi, ka runanga ki te pehea e mau ai tetahi kupu ana.</verse>
        <verse osisID='Matt.22.16'>A ka tonoa ki a ia a ratou akonga me nga tangata piri ki a Herora, hei mea, E te Kaiwhakaako, e matau ana matou he pono koe, e whakaako ana koe i te ara a te Atua i runga i te pono, e kore ano ta te tangata e whakaaroa e koe: e kore nei hoki koe e titiro ki te kanohi tangata.</verse>
        <verse osisID='Matt.22.17'>Tena, korerotia ki a matou, E pehea ana tou whakaaro? He mea tika ranei te hoatu takoha ki a Hiha, kahore ranei?</verse>
        <verse osisID='Matt.22.18'>Otiia i mohio a Ihu ki to ratou whakaaro kino, a ka mea, He aha ta koutou e whakamatautau na i ahau, e te hunga tinihanga?</verse>
        <verse osisID='Matt.22.19'>Tena koa, kia kite ahau i te moni takoha. A mauria mai ana e ratou ki a ia he pene.</verse>
        <verse osisID='Matt.22.20'>Na ka mea ia ki a ratou, No wai tenei ahua me te tuhituhinga?</verse>
        <verse osisID='Matt.22.21'>Ka mea ratou ki a ia, No Hiha. Katahi ia ka mea ki a ratou, Hoatu ki a Hiha nga mea a Hiha; ki te Atua ano nga mea a te Atua.</verse>
        <verse osisID='Matt.22.22'>Ka rongo ratou, ka miharo: a mahue ake ia i a ratou, a haere ana ratou.</verse>
        <verse osisID='Matt.22.23'> I taua ra ka haere mai ki a ia nga Haruki, e mea nei kahore he aranga, ka ui ki a ia,</verse>
        <verse osisID='Matt.22.24'>Ka mea, E te Kaiwhakaako, i mea a Mohi, Ki te mate te tangata, a kahore ana tamariki, ma tona teina e marena tana wahine, e whakatupu ake he uri mo tona tuakana.</verse>
        <verse osisID='Matt.22.25'>Na tokowhitu tetahi whanau i a matou, he tuakana, he teina: te marenatanga o te tuatahi, ka mate, a hore ona uri, waiho iho tana wahine ma tona teina.</verse>
        <verse osisID='Matt.22.26'>Me te tuarua ano, me te tuatoru, puta noa i te tuawhitu.</verse>
        <verse osisID='Matt.22.27'>A, muri iho i a ratou katoa, ka mate te wahine.</verse>
        <verse osisID='Matt.22.28'>Na, i te aranga, ma wai o te tokowhitu te wahine? i a ratou katoa nei hoki ia.</verse>
        <verse osisID='Matt.22.29'>Na ka whakahoki a Ihu, ka mea ki a ratou, E he ana koutou, te mohio ki nga karaipiture, ki te kaha ano o te Atua.</verse>
        <verse osisID='Matt.22.30'>I te aranga hoki e kore ratou e marena, e kore ano e hoatu kia marenatia, engari ka rite ki nga anahera a te Atua i te rangi.</verse>
        <verse osisID='Matt.22.31'>Na, ko te aranga o te hunga mate, kahore ano koutou i kite i ta te Atua i korero ai ki a koutou, i mea ai,</verse>
        <verse osisID='Matt.22.32'>Ko ahau te Atua o Aperahama, te Atua o Ihaka, te Atua o Hakopa? ehara te Atua i te Atua no te hunga mate, engari no te hunga ora.</verse>
        <verse osisID='Matt.22.33'>A, no ka rongo te mano, ka miharo ki tana ako.</verse>
        <verse osisID='Matt.22.34'> No te rongonga ia o nga Parihi, kua kapi i a ia te mangai o nga Haruki, ka whakamine tahi ratou.</verse>
        <verse osisID='Matt.22.35'>Na ka ui tetahi o ratou, he kaiako i te ture, ka whakamatautau i a ia, ka mea,</verse>
        <verse osisID='Matt.22.36'>E te Kaiwhakaako, ko tehea te kupu nui o te ture?</verse>
        <verse osisID='Matt.22.37'>Ka mea a Ihu ki a ia, Kia whakapaua tou ngakau, tou wairua, tou hinengaro, ki te aroha ki te Ariki, ki tou Atua.</verse>
        <verse osisID='Matt.22.38'>Ko te tuatahi tenei, ko te kupu nui.</verse>
        <verse osisID='Matt.22.39'>He rite ano te tuarua ki tenei, Kia aroha koe ki tou hoa tata, ano ko koe.</verse>
        <verse osisID='Matt.22.40'>Kei runga i enei kupu e rua e iri ana te ture me nga poropiti.</verse>
        <verse osisID='Matt.22.41'> A, i nga Parihi e noho huihui ana, ka ui a Ihu ki a ratou,</verse>
        <verse osisID='Matt.22.42'>Ka mea, He pehea o koutou whakaaro ki a te Karaiti? Na wai ia tama? Ka mea ratou ki a ia, Na Rawiri.</verse>
        <verse osisID='Matt.22.43'>Ka mea ia ki a ratou, He aha ra a Rawiri, i a ia e nohoia ana e te Wairua, i karanga ai i a ia he Ariki? i mea hoki ia,</verse>
        <verse osisID='Matt.22.44'>I mea te Ariki ki toku Ariki, hei toku matau koe noho ai, kia meinga ra ano e ahau ou hoariri hei turanga waewae mou.</verse>
        <verse osisID='Matt.22.45'>Na, ka kiia nei ia e Rawiri he Ariki, he pehea i tama ai ki a ia?</verse>
        <verse osisID='Matt.22.46'>A hore he tangata i ahei te whakahoki kupu ki a ia, kihai rawa ano tetahi i maia ki te ui ki a ia i taua ra iho ano.</verse>
      </chapter>
      <chapter osisID='Matt.23'>
        <verse osisID='Matt.23.1'> Me i reira ka korero a Ihu ki te mano, ki ana akonga hoki,</verse>
        <verse osisID='Matt.23.2'>Ka mea, Kei te nohoanga o Mohi nga karaipi ratou ko nga Parihi e noho ana:</verse>
        <verse osisID='Matt.23.3'>Ko nga mea katoa e mea ai ratou hei pupuri ma koutou, puritia, mahia; kei rite ia a koutou mahi ki a ratou mahi: ko ta ratou hoki he korero, kahore he mahi.</verse>
        <verse osisID='Matt.23.4'>E hereherea ana hoki e ratou nga wahanga taimaha, he uaua me ka pikaua, a whakawaha iho ki runga ki nga pokohiwi o te tangata; heoi kahore ratou e pai kia whakakorikoria ki tetahi o o ratou maihao.</verse>
        <verse osisID='Matt.23.5'>Ko a ratou mahi katoa e meatia ana hei matakitaki ma te tangata; e whakawhanuitia ana e ratou a ratou pairakere; e whakanuia ana ano nga taniko o o ratou kakahu;</verse>
        <verse osisID='Matt.23.6'>Ko ta ratou e rawe ai ko nga nohoanga rangatira i nga hakari, me nga nohoanga rangatira i nga whare karakia,</verse>
        <verse osisID='Matt.23.7'>Me nga ohatanga i nga kainga hokohoko, a kia karangatia e te tangata, E Rapi.</verse>
        <verse osisID='Matt.23.8'>Otiia aua koutou e karangatia, E Rapi: kotahi hoki to koutou kaiwhakaako; a he tuakana, he teina, koutou katoa.</verse>
        <verse osisID='Matt.23.9'>Kaua ano tetahi e kiia hei matua mo koutou i runga i te whenua: kotahi hoki to koutou Matua, ko tera i te rangi.</verse>
        <verse osisID='Matt.23.10'>Kaua ano koutou e kiia he kaiarahi: kotahi ano to koutou kaiarahi, ko te Karaiti.</verse>
        <verse osisID='Matt.23.11'>Ko te mea nui rawa hoki o koutou, hei kaimahi ia ma koutou.</verse>
        <verse osisID='Matt.23.12'>Ki te whakahira hoki tetahi i a ia, ka whakaititia; a ki te whakaiti tetahi i a ia, ka whakahirangia.</verse>
        <verse osisID='Matt.23.13'> Aue, te mate mo koutou, e nga karaipi, e nga Parihi, e te hunga tinihanga! e tutakina ana hoki e koutou te rangatiratanga o te rangi ki nga tangata: kahore koutou e tomo, kahore ano e tukua te hunga e tomo ana kia tapoko.</verse>
        <verse osisID='Matt.23.14'>Aue, te mate mo koutou, e nga karaipi, e nga Parihi, e te hunga tinihanga! no te mea ka pau i a koutou nga whare o nga pouaru, a e maminga ana ki te inoi roa: mo reira he nui rawa te he e tau ki a koutou.</verse>
        <verse osisID='Matt.23.15'>Aue, te mate mo koutou, e nga karaipi, e nga Parihi, e te hunga tinihanga! e taiawhiotia ana hoki e koutou te moana me te whenua, kia tahuri mai ai tetahi hei porohiraiti, a, no ka riro mai, ka meinga ia e koutou hei tamaiti mo Kehena, kino noa atu i a koutou.</verse>
        <verse osisID='Matt.23.16'>Aue, te mate mo koutou, e nga kaiarahi matapo, e mea nei, Ki te oatitia te whare tapu e tetahi, he mea noa ano; otira ki te oatitia e tetahi te koura o te whare tapu, ka mau tana!</verse>
        <verse osisID='Matt.23.17'>E nga kuware, e nga matapo: ko tehea te mea nui, ko te koura ranei, ko te whare tapu ranei i tapu ai te koura?</verse>
        <verse osisID='Matt.23.18'>Me tenei, Ki te oatitia e tetahi te aata, he mea noa ano: otira ki te oatitia te whakahere i runga i te aata, ka mau tana.</verse>
        <verse osisID='Matt.23.19'>E nga kuware, e nga matapo, ko tehea te mea nui, ko te whakahere, ko te aata ranei i tapu ai te whakahere?</verse>
        <verse osisID='Matt.23.20'>Na, ki te oatitia e tetahi te aata, e oatitia ana e ia tera mea, me nga mea katoa i runga.</verse>
        <verse osisID='Matt.23.21'>Ki te oatitia e tetahi te whare tapu, e oatitia ana e ia tera mea, me te kainoho o roto.</verse>
        <verse osisID='Matt.23.22'>Ki te oatitia hoki e tetahi te rangi, e oatitia ana e ia te torona o te Atua, me te kainoho o runga.</verse>
        <verse osisID='Matt.23.23'>Aue, te mate mo koutou, e nga karaipi, e nga Parihi, e te hunga tinihanga! e hoatu ana e koutou te wahi whakatekau o te miniti, o te anihi, o te kumine, a kapea ake nga mea nunui o te ture, te whakawa, te tohu tangata, te whakapono: he tika kia meatia e koutou enei, engari kaua tera ra e kapea.</verse>
        <verse osisID='Matt.23.24'>E nga kaiarahi matapo, e tatari nei i te waeroa, a horomia ake te kamera.</verse>
        <verse osisID='Matt.23.25'>Aue, te mate mo koutou e nga karaipi, e nga Parihi, e te hunga tinihanga! e horoi nei i waho o te kapu, o te pereti, ko roto ia ki tonu i te pahua, i te taikaha.</verse>
        <verse osisID='Matt.23.26'>E te Parihi matapo, matua horoia a roto o te kapu, o te pereti, kia ma ai hoki a waho.</verse>
        <verse osisID='Matt.23.27'>Aue, te mate mo koutou, e nga karaipi, e nga Parihi, e te hunga tinihanga! he rite hoki koutou ki nga urupa kua oti te pani ki te paru ma, ko waho he ataahua ki te titiro atu, ko roto ia ki tonu i nga koiwi tupapaku, i nga mea poke katoa.</verse>
        <verse osisID='Matt.23.28'>He pena hoki koutou, ko waho e tika ana ki ta te tangata titiro, ko roto ia e ki ana i te tinihanga, i te kino.</verse>
        <verse osisID='Matt.23.29'>Aue, te mate mo koutou, e nga karaipi, e nga Parihi, e te hunga tinihanga? ko koutou nei hoki hei hanga i nga tanumanga o nga poropiti, hei whakapaipai i nga urupa o nga tangata tika,</verse>
        <verse osisID='Matt.23.30'>Me te ki ano, Me i nga ra tatou o o tatou matua, kihai tatou i uru tahi me ratou ki te whakaheke i te toto o nga poropiti.</verse>
        <verse osisID='Matt.23.31'>He whakaatu tera na koutou, ko koutou nga tamariki a te hunga nana i patu nga poropiti.</verse>
        <verse osisID='Matt.23.32'>Tena ra, kia ki a koutou te mehua a o koutou matua.</verse>
        <verse osisID='Matt.23.33'>E nga neke, e te uri nakahi, me aha ka rere ai koutou i te kupu tuku ki te reinga?</verse>
        <verse osisID='Matt.23.34'> Na ka tonoa atu e ahau ki a koutou nga poropiti, nga tangata mahara, nga karaipi: ko etahi o ratou e whakamatea e koutou, e ripekatia; ko etahi e whiua i roto i o koutou whare karakia, e whaia hoki i tetahi pa ki tetahi pa:</verse>
        <verse osisID='Matt.23.35'>A ka utaina ki a koutou nga toto katoa o te hunga tika i whakahekea ki te whenua, no te toto o Apera, o te tangata tika tae iho ki te toto o Hakaraia, o te tama a Parakia, i kohurutia e koutou i waenganui o te whare tapu, o te aata.</verse>
        <verse osisID='Matt.23.36'>He pono taku e mea nei ki a koutou. Tera e pa enei mea katoa ki tenei whakatupuranga.</verse>
        <verse osisID='Matt.23.37'>E Hiruharama, e Hiruharama, e whakamate nei i nga poropiti, e aki nei ki te kamaka i te hunga e tonoa ana ki a koe, ano te tini o aku meatanga kia whakaminea au tamariki, kia peratia me te heihei e whakamine nei i ana pi ki raro i ona parirau, a kihai koutou i pai!</verse>
        <verse osisID='Matt.23.38'>Na ka mahue atu ki a koutou to koutou whare kia takoto noa ana.</verse>
        <verse osisID='Matt.23.39'>Ko taku kupu hoki tenei ki a koutou, E kore koutou e kite i ahau a mua ake nei, kia mea ra ano koutou, Ka whakapaingia ia e haere mai ana i runga i te ingoa o te Ariki.</verse>
      </chapter>
      <chapter osisID='Matt.24'>
        <verse osisID='Matt.24.1'> A ka puta atu a Ihu ki waho o te temepara, ka haere; na ka tae mai ana akonga ki a ia kia whakakitea ki a ia nga whare i hanga mo te temepara.</verse>
        <verse osisID='Matt.24.2'>Otira ka mea ia ki a ratou, Kahore ianei koutou e kite i enei mea katoa? He pono taku e mea nei ki a koutou, E kore e toe ki konei tetahi kohatu ki runga ake i tetahi kohatu, engari ka whakahoroa katoatia.</verse>
        <verse osisID='Matt.24.3'>A, i a ia e noho ana i runga i maunga Oriwa, ka haere puku mai nga akonga ki a ia, ka mea, Korerotia ki a matou, ko ahea enei mea? he aha te tohu o tou haerenga mai, o te mutunga hoki o te ao?</verse>
        <verse osisID='Matt.24.4'> Na ka whakahoki a Ihu, ka mea ki a ratou, Kia tupato kei mamingatia koutou e te tangata.</verse>
        <verse osisID='Matt.24.5'>He tokomaha hoki e haere mai i runga i toku ingoa, e mea, Ko te Karaiti ahau, a he tokomaha e whakapohehetia.</verse>
        <verse osisID='Matt.24.6'>A tera koutou e rongo ki nga pakanga, ki nga hau korero pakanga: kia tupato kei ohorere koutou: ta te mea kua rite kia puta enei mea katoa, taihoa ia te mutunga.</verse>
        <verse osisID='Matt.24.7'>E whakatika hoki tetahi iwi ki tetahi iwi, tetahi rangatiratanga ki tetahi rangatiratanga: a e puta nga po matekai, nga mate uruta, me nga ru, ki nga tini wahi.</verse>
        <verse osisID='Matt.24.8'>Otira ko te timatanga kau enei katoa o nga mamae.</verse>
        <verse osisID='Matt.24.9'>Ko reira koutou tukua ai kia tukinotia, a e whakamatea koutou; a e kino hoki nga iwi katoa ki a koutou, he whakaaro ki toku ingoa.</verse>
        <verse osisID='Matt.24.10'>A he tokomaha e he, a ka tuku tetahi i tetahi, ka kino ano tetahi ki tetahi.</verse>
        <verse osisID='Matt.24.11'>He tokomaha ano nga poropiti teka e whakatika, a he tokomaha e whakapohehetia e ratou.</verse>
        <verse osisID='Matt.24.12'>A, i te kino ka hua, ka matoke haere te aroha o te tini tangata.</verse>
        <verse osisID='Matt.24.13'>Ko te tangata ia e u ana, a taea noatia te mutunga, ka ora ia.</verse>
        <verse osisID='Matt.24.14'>A e kauwhautia tenei rongopai o te rangatiratanga puta noa i te ao, hei mea whakaatu ki nga iwi katoa; a ko reira puta ai te mutunga.</verse>
        <verse osisID='Matt.24.15'>A e kite koutou i te mea whakarihariha, i te mea whakangaro, i korerotia ai e Raniera poropiti, i a ia e tu ana i te wahi tapu, kia matau te kaititiro pukapuka,</verse>
        <verse osisID='Matt.24.16'>Ko reira kia rere te hunga i Huria ki nga maunga:</verse>
        <verse osisID='Matt.24.17'>Ko te tangata i runga i te whare, kei heke iho ki te tiki mea i roto i tona whare:</verse>
        <verse osisID='Matt.24.18'>Kauaka ano te tangata i te mara e hoki ki te tiki i ona kakahu.</verse>
        <verse osisID='Matt.24.19'>Aue, te mate mo te hunga e hapu ana, mo nga mea hoki e whangai ana ki te u, i aua ra!</verse>
        <verse osisID='Matt.24.20'>Me inoi koutou kei rokohanga koutou e te whati i te hotoke, i te hapati ranei:</verse>
        <verse osisID='Matt.24.21'>Kei taua wa hoki te whiu nui, kahore ona rite mai o te timatanga o te ao a mohoa noa nei, e kore ano e pera a mua ake nei.</verse>
        <verse osisID='Matt.24.22'>A, me i kahore aua ra i poroa i waenga, hore he kikokiko e ora: otira ka whakaaroa te hunga i whiriwhiria, a ka poroa aua ra.</verse>
        <verse osisID='Matt.24.23'>Ki te mea tetahi ki a koutou i reira, Na, tenei a te Karaiti; na, tera; aua e whakaponohia.</verse>
        <verse osisID='Matt.24.24'>E whakatika hoki nga Karaiti teka, me nga poropiti teka, a ka hoatu e ratou nga tohu nunui, me nga mea whakamiharo; a mehemea e taea, ka mamingatia ano te hunga i whiriwhiria.</verse>
        <verse osisID='Matt.24.25'>Na kua korerotia wawetia nei e ahau ki a koutou.</verse>
        <verse osisID='Matt.24.26'>Na, ahakoa mea ratou ki a koutou, Na, kei te koraha ia; aua e haere atu: Na, kei nga ruma o roto rawa; aua e whakaponohia.</verse>
        <verse osisID='Matt.24.27'>Ka rite hoki ki te uira e puta mai nei i te rawhiti, a hiko tonu atu ki te uru, te haerenga mai o te Tama a te tangata.</verse>
        <verse osisID='Matt.24.28'>Ko te wahi hoki i te tupapaku, ko reira huihui ai nga kahu.</verse>
        <verse osisID='Matt.24.29'>A, muri tonu iho i te whakapawera i aua ra, ka whakapouritia te ra, e kore ano e titi te atarau, ka taka iho nga whetu i te rangi, a ka ngaueue nga mea kaha o nga rangi:</verse>
        <verse osisID='Matt.24.30'>Ko reira ano puta ai te tohu o te Tama a te tangata i te rangi: a ko reira nga iwi katoa o te whenua tangi ai, a e kite ratou i te Tama a te tangata e haere mai ana i runga i nga kapua o te rangi me te kaha, me te kororia nui.</verse>
        <verse osisID='Matt.24.31'>A, e tonoa e ia ana anahera me te tetere tangi nui, a ka huihuia e ratou ana i whiriwhiri ai i nga hau e wha, i tetahi pito o te rangi puta noa i tetahi pito.</verse>
        <verse osisID='Matt.24.32'> Na kia akona koutou e te piki ki tetahi kupu whakarite: i tona manga e ngawari ana ano, a ka puta ona rau, ka mohio koutou ka tata te raumati:</verse>
        <verse osisID='Matt.24.33'>Waihoki ko koutou, ina kite i enei mea katoa, ka matau koutou ka tata ia, kei nga kuwaha tonu.</verse>
        <verse osisID='Matt.24.34'>He pono taku e mea nei ki a koutou, E kore rawa tenei whakatupuranga e pahemo, kia puta katoa ra ano enei mea.</verse>
        <verse osisID='Matt.24.35'>Ko te rangi me te whenua e pahemo, ko aku kupu ia e kore e pahemo.</verse>
        <verse osisID='Matt.24.36'>Otira kahore tetahi tangata e mohio ki taua ra, ki taua haora, kahore rawa nga anahera o te rangi, kahore te Tama a te tangata, ko toku Matua anake.</verse>
        <verse osisID='Matt.24.37'>Ka rite hoki ki nga ra i a Noa te haerenga mai o te Tama a te tangata.</verse>
        <verse osisID='Matt.24.38'>Ka rite hoki ki ta ratou i nga ra i mua atu o te waipuke; e kai ana, e inu ana, e marena ana, e hoatu ana kia marenatia, a tae noa ki te ra i tomo ai a Noa ki roto ki te aaka,</verse>
        <verse osisID='Matt.24.39'>A kahore ratou i mohio, a pakaru noa te waipuke, a kahakina ana ratou katoa: e pera ano te haerenga mai o te Tama a te tangata.</verse>
        <verse osisID='Matt.24.40'>I taua wa tokorua ki te mara; kotahi e tangohia, kotahi e waiho:</verse>
        <verse osisID='Matt.24.41'>Tokorua wahine e huri ana i te mira; kotahi e tangohia, kotahi e waiho.</verse>
        <verse osisID='Matt.24.42'>Kia mataara rapea; e kore hoki koutou e mohio ki te haora e puta mai ai to koutou Ariki.</verse>
        <verse osisID='Matt.24.43'>Kia mohio ki tenei, me i matau te tangata o te whare ki te mataaratanga e puta ai te tahae, kua tautiaki ia, a kahore i tukua tona whare kia pokaia.</verse>
        <verse osisID='Matt.24.44'>Na kia mataara hoki koutou: no te mea ka puta mai te Tama a te tangata i te haora e kore ai koutou e mahara.</verse>
        <verse osisID='Matt.24.45'>Ko wai ra te pononga pono, mahara, i meinga e tona ariki hei rangatira mo ana tangata, hei hoatu i te kai ma ratou i te wa e tika ai?</verse>
        <verse osisID='Matt.24.46'>Ka koa taua pononga ki te rokohanga e tona ariki, ina haere mai, e pera ana.</verse>
        <verse osisID='Matt.24.47'>He pono taku e mea nei ki a koutou, Ka meinga ia hei rangatira mo ona taonga katoa.</verse>
        <verse osisID='Matt.24.48'>Otira ki te mea taua pononga kino i roto i tona ngakau, Ka roa te putanga mai o toku ariki;</verse>
        <verse osisID='Matt.24.49'>A ka anga ka patu i ona hoa pononga, ka kai, ka inu tahi me te hunga haurangi;</verse>
        <verse osisID='Matt.24.50'>E tae mai te ariki o taua pononga i te ra e kore ai ia e mahara, i te haora e kore ai ia e mohio,</verse>
        <verse osisID='Matt.24.51'>Ka hatepea putia ia, ka meinga he wahi mona i roto i te hunga tinihanga: ko te wahi tera o te tangi, o te tetea o nga niho.</verse>
      </chapter>
      <chapter osisID='Matt.25'>
        <verse osisID='Matt.25.1'> Na ka rite te rangatiratanga o te rangi ki nga wahine kotahi tekau, i mau i a ratou rama, a haere ana ki te whakatau i te tana marena hou;</verse>
        <verse osisID='Matt.25.2'>Tokorima o ratou he maharakore, tokorima he mahara.</verse>
        <verse osisID='Matt.25.3'>Ko nga mea maharakore i mau i a ratou rama, kihai ia i mau hinu:</verse>
        <verse osisID='Matt.25.4'>Ko te hunga mahara i mau hinu atu i roto i a ratou ipu me a ratou rama.</verse>
        <verse osisID='Matt.25.5'>Ka whakaroa te tane marena hou, ka tunewha ratou katoa, ka moe.</verse>
        <verse osisID='Matt.25.6'>Na, i waenganui po, ka pa te karanga, E, ko te tane marena hou! Puta mai koutou ki te whakatau i a ia.</verse>
        <verse osisID='Matt.25.7'>Katahi ka ara katoa aua wahine, ka whakapai i a ratou rama.</verse>
        <verse osisID='Matt.25.8'>Na ka mea te hunga maharakore ki te hunga mahara, Homai ki a matou tetahi wahi o ta koutou hinu: ka pirau hoki a matou rama.</verse>
        <verse osisID='Matt.25.9'>Na ka whakahoki te hunga mahara, ka mea, Kahore; kei kore e ranea ma matou, ma koutou: engari me haere koutou ki nga kaihoko, hoko ai i tetahi ma koutou.</verse>
        <verse osisID='Matt.25.10'>A, no to ratou haerenga atu ki te hoko, ka tae mai te tane marena hou: a tomo tahi ana me ia ki te marena te hunga kua ata rite: a tutakina ana te tatau.</verse>
        <verse osisID='Matt.25.11'>Muri iho ka tae era wahine, ka mea, E te Ariki, e te Ariki, uakina ki a matou.</verse>
        <verse osisID='Matt.25.12'>Na ka whakahoki ia, ka mea, He pono taku e mea nei ki a koutou, Kahore ahau e mohio ki a koutou.</verse>
        <verse osisID='Matt.25.13'>Kia mataara rapea koutou, e kore hoki koutou e mohio ki te ra, ki te haora, e puta mai ai te Tama a te tangata.</verse>
        <verse osisID='Matt.25.14'> Ka rite hoki ki te tangata e haere ana ki tawhiti, karangatia ana e ia ana pononga ake, a hoatu ana ki a ratou ana taonga.</verse>
        <verse osisID='Matt.25.15'>Ki tetahi i hoatu e ia e rima taranata, ki tetahi e rua, ki tetahi kotahi; ki ia tangata, ki ia tangata, he mea whakarite ki to ratou uaua; a haere ana ia.</verse>
        <verse osisID='Matt.25.16'>Na ko te haerenga o te tangata i a ia nei nga taranata e rima, hokohokona ana aua mea e ia, a riro ana i a ia e rima atu nga taranata.</verse>
        <verse osisID='Matt.25.17'>Pera ano hoki te tangata i nga mea e rua; e rua atu i riro i a ia.</verse>
        <verse osisID='Matt.25.18'>Ko te tangata ia i te mea kotahi, haere ana, kei te keri ki te whenua, a huna ana e ia te moni a tona ariki.</verse>
        <verse osisID='Matt.25.19'>A, roa rawa iho, ka puta te ariki o aua pononga, ka mea kia korerotia ana moni e ratou ki a ia.</verse>
        <verse osisID='Matt.25.20'>A, ko te haerenga o te tangata i a ia nei nga taranata e rima, ka mauria mai e ia e rima atu nga taranata, a ka mea, E te ariki, e rima au taranata i homai ai ki ahau: na, e rima atu nga taranata kua riro mai i ahau hei tapiri mo era.</verse>
        <verse osisID='Matt.25.21'>Ka mea tona ariki ki a ia, Pai rawa, e te pononga pai, e te pononga pono; pono tau mahi ki nga mea ruarua, maku koe e mea hei rangatira mo nga mea maha: uru mai koe ki te hari o tou ariki.</verse>
        <verse osisID='Matt.25.22'>Me tera hoki i a ia nei nga taranata e rua, ka haere mai, ka mea, E te ariki, e rua au taranata i homai ai ki ahau: na e rua atu nga taranata kua riro mai i ahau hei tapiri mo era.</verse>
        <verse osisID='Matt.25.23'>Ka mea tona ariki ki a ia, Pai rawa, e te pononga pai, e te pononga pono; pono tonu tau mahi ki nga mea ruarua, maku koe e mea hei rangatira mo nga mea maha: uru mai koe ki te hari o tou ariki.</verse>
        <verse osisID='Matt.25.24'>A, ko te haerenga mai hoki o te tangata i a ia nei te taranata kotahi, ka mea, E te ariki, i matau ahau ki a koe he tangata pakeke koe, e kokoti ana i te wahi kihai i ruia e koe, e kohikohi ana i te wahi kihai i whakatitaria e koe:</verse>
        <verse osisID='Matt.25.25'>Na ka wehi ahau, a haere ana, huna ana i tau taranata ki te whenua: na, tau na.</verse>
        <verse osisID='Matt.25.26'>Na ka whakahoki tona ariki, ka mea ki a ia, Pononga kino, pononga mangere, i matau koe e kokoti ana ahau i te wahi kihai i ruia e ahau, e kohikohi ana i te wahi kihai i whakatitaria e ahau:</verse>
        <verse osisID='Matt.25.27'>Ko te mea tika hoki kia kawea e koe taku moni ki nga rangatira peeke moni, a ka tae mai ahau, ka riro mai taku me ona hua ano.</verse>
        <verse osisID='Matt.25.28'>Ko tenei, tangohia te taranata i a ia, hoatu ki tera i nga taranata kotahi tekau.</verse>
        <verse osisID='Matt.25.29'>Ki te whai mea hoki tetahi, ka hoatu ano ki a ia, a ka maha atu ana: a, ki te kahore he mea a tetahi, ko ana mea ake ka tangohia i a ia.</verse>
        <verse osisID='Matt.25.30'>Na maka te pononga huakore ki te pouri i waho: ko te wahi tera o te tangi, o te tetea o nga niho.</verse>
        <verse osisID='Matt.25.31'> Na, hei te taenga mai o te Tama a te tangata me tona kororia, ratou tahi ko nga anahera, ko reira ia noho ai ki runga ki te torona o tona kororia:</verse>
        <verse osisID='Matt.25.32'>A ka whakaminea ki tona aroaro nga iwi katoa: ka wehea ratou e ia etahi i etahi, ka peratia me te hepara e wehe nei i nga hipi, i nga koati:</verse>
        <verse osisID='Matt.25.33'>Ka whakaturia e ia nga hipi ki tona matau, ko nga koati ki maui.</verse>
        <verse osisID='Matt.25.34'>Katahi te Kingi ka mea ki te hunga i tona matau, Haere mai, e te hunga whakapai a toku Matua, nohoia te rangatiratanga kua rite noa ake mo koutou no te orokohanganga ra ano o te ao:</verse>
        <verse osisID='Matt.25.35'>I hiakai hoki ahau, a whangainga ana e koutou: i matewai ahau, a whakainumia ana e koutou: he manene ahau, a whakamanuhiritia ana e koutou:</verse>
        <verse osisID='Matt.25.36'>I tu tahanga, a whakakakahuria ana e koutou: he turoro, a tirotirohia ana ahau e koutou: i te whare herehere ahau, a haere mai ana koutou ki ahau.</verse>
        <verse osisID='Matt.25.37'>Na ka whakahoki te hunga tika ki a ia, ka mea, E te Ariki, nonahea matou i kite ai i a koe e hiakai ana, a whangai ana i a koe? e mate ana ranei i te wai, e whakainu ana i a koe?</verse>
        <verse osisID='Matt.25.38'>Nohea matou i kite ai i a koe e manene ana, a whakamanuhiri ana i a koe? e tu tahanga ana ranei, a whakakakahu ana i a koe?</verse>
        <verse osisID='Matt.25.39'>Nonahea hoki matou i kite ai i a koe e turoro ana, i te whare herehere ranei, a haere ana ki a koe?</verse>
        <verse osisID='Matt.25.40'>Ko reira whakahoki ai te Kingi, mea ai ki a ratou, He pono taku e mea nei ki a koutou, Ko ta koutou i mea ai ki tetahi o aku teina, ahakoa ki te iti rawa, he meatanga tena ki ahau.</verse>
        <verse osisID='Matt.25.41'>Ko reira ia ki atu ai ki te hunga i te taha ki maui, Mawehe atu i ahau, e te hunga ka oti nei te kanga, ki te ahi ka tonu, kua ka noa ake mo te rewera ratou ko ana anahera:</verse>
        <verse osisID='Matt.25.42'>I hiakai hoki ahau, a kihai i whangainga e koutou: i mate i te wai, a kihai i whakainumia e koutou:</verse>
        <verse osisID='Matt.25.43'>He manene ahau, a kihai i whakamanuhiritia e koutou: i tu tahanga, a kihai i whakakakahuria e koutou: he turoro ahau, i te whare herehere, a kihai koutou i tirotiro i ahau.</verse>
        <verse osisID='Matt.25.44'>Ko reira ano ratou whakahoki ai ki a ia, mea ai, E te Ariki, nonahea matou i kite ai i a koe e hiakai ana, e mate wai ana, e manene ana, e tu tahanga ana, e turoro ana, i te whare herehere ranei, a kihai i mahi mea mau?</verse>
        <verse osisID='Matt.25.45'>Ko reira whakahoki ai ia ki a ratou, mea ai, He pono taku e mea nei ki a koutou, I te mea kihai nei i meatia e koutou ki tetahi o nga nonohi rawa nei, ina, kihai i meatia ki ahau.</verse>
        <verse osisID='Matt.25.46'>Na ko enei e haere ki te whiu utu hara kahore nei ona mutunga: ko te hunga tika ia ki te ora tonu.</verse>
      </chapter>
      <chapter osisID='Matt.26'>
        <verse osisID='Matt.26.1'> A, ka mutu enei kupu katoa a Ihu, ka mea ia ki ana akonga,</verse>
        <verse osisID='Matt.26.2'>E matau ana koutou kia rua ake ra ko te kapenga, a ka tukua te Tama a te tangata kia ripekatia,</verse>
        <verse osisID='Matt.26.3'>Na ka whakamine nga tohunga nui, nga karaipi, me nga kaumatua o te iwi, ki te whare o te tohunga nui, ko Kaiapa te ingoa.</verse>
        <verse osisID='Matt.26.4'>Ka whakatakoto tikanga nanakia e mau ai a Ihu, e whakamatea ai.</verse>
        <verse osisID='Matt.26.5'>Otira i mea ratou, Kauaka i te hakari, kei ngangau te iwi.</verse>
        <verse osisID='Matt.26.6'> Na, i a Ihu i Petani i te whare o Haimona repera,</verse>
        <verse osisID='Matt.26.7'>Ka haere mai tetahi wahine ki a ia me te pouaka kohatu, ki tonu i te hinu kakara utu nui, a ringihia ana ki runga ki tona matenga, i a ia e noho ana ki te kai.</verse>
        <verse osisID='Matt.26.8'>No te kitenga ia o ana akonga, ka riri, ka mea, Hei aha tenei maumau?</verse>
        <verse osisID='Matt.26.9'>He nui hoki te utu me i hokona tenei hinu kakara, ka hoatu ki te hunga rawakore.</verse>
        <verse osisID='Matt.26.10'>A i mohio a Ihu, ka mea ki a ratou, He aha ta koutou e whakapawerawera i te wahine nei? he mahi pai hoki tana i mea nei ki ahau.</verse>
        <verse osisID='Matt.26.11'>Kei a koutou tonu hoki te hunga rawakore i nga wa katoa; tena ko ahau e kore e noho tonu ki a koutou.</verse>
        <verse osisID='Matt.26.12'>I ringihia ai hoki tenei hinu kakara ki toku tinana, he mea mo toku tanumanga.</verse>
        <verse osisID='Matt.26.13'>He pono taku e mea nei ki a koutou, Ko nga wahi o te ao katoa e kauwhautia ai tenei rongopai, ka korerotia ano ta tenei wahine i mea ai, hei whakamahara ki a ia.</verse>
        <verse osisID='Matt.26.14'> Katahi ka haere tetahi o te tekau ma rua, ko Hura Ikariote te ingoa, ki nga tohunga nui,</verse>
        <verse osisID='Matt.26.15'>Ka mea, he aha ta koutou e pai ai kia homai ki ahau, a maku ia e tuku ki a koutou? A ka paunatia e ratou e toru tekau hiriwa ki a ia.</verse>
        <verse osisID='Matt.26.16'>A no reira mai ano ia i rapu ai i te wa pai e tukua ai ia.</verse>
        <verse osisID='Matt.26.17'> Na i te ra tuatahi o te taro rewenakore ka haere nga akonga ki a Ihu, ka mea ki a ia, Ko hea tau e pai ai kia taka e matou te kapenga hei kai mau?</verse>
        <verse osisID='Matt.26.18'>Na ka mea ia, Haere ki te pa, ki a mea, ka ki atu ki a ia, E mea ana te Kaiwhakaako, Ka tata toku taima; hei a koe matou ko aku akonga mea ai i te kapenga.</verse>
        <verse osisID='Matt.26.19'>A meatia ana e nga akonga ta Ihu i whakarite ai ki a ratou; taka ana e ratou te kapenga.</verse>
        <verse osisID='Matt.26.20'>Ka ahiahi, ka noho ia me te tekau ma rua.</verse>
        <verse osisID='Matt.26.21'>A, i a ratou e kai ana, ka mea ia, He pono taku e mea nei ki a koutou, ma tetahi o koutou ahau e tuku.</verse>
        <verse osisID='Matt.26.22'>A pouri noa iho ratou, ka anga ka korero takitahi ki a ia, Ko ahau ranei, e te Ariki?</verse>
        <verse osisID='Matt.26.23'>A ka whakahoki ia, ka mea, Ko te tangata, e toutou tahi nei o maua ringa ki te rihi, mana ahau e tuku.</verse>
        <verse osisID='Matt.26.24'>E haere ana hoki te Tama a te tangata, e pera ana me te mea i tuhituhia mona: otiia aue te mate mo te tangata e tukua ai te Tama a te tangata! he pai mo taua tangata me i kaua ia e whanau.</verse>
        <verse osisID='Matt.26.25'>Katahi a Hura, tona kaituku, ka oho ake, ka mea, E te Kaiwhakaako, ko ahau ranei? Ano ra ko ia ki a ia, Kua korerotia na e koe.</verse>
        <verse osisID='Matt.26.26'> A, i a ratou e kai ana, ka mau a Ihu ki te taro, a, ka mutu te whakapai, ka whawhati, ka hoatu ki nga akonga, ka mea, Tangohia, kainga; ko toku tinana tenei.</verse>
        <verse osisID='Matt.26.27'>Na ka mau ia ki te kapu, a, ka mutu te whakawhetai, ka hoatu ki a ratou, ka mea, Inumia tetahi wahi o tenei e koutou katoa;</verse>
        <verse osisID='Matt.26.28'>Ko oku toto hoki enei, ko o te kawenata hou, e whakahekea ana mo te tini, hei murunga hara.</verse>
        <verse osisID='Matt.26.29'>Na ko taku kupu tenei ki a koutou, E kore ahau e inu i tenei hua o te waina a mua ake nei, kia taea ra ano taua ra e inumia houtia ai e tatou i te rangatiratanga o toku Matua.</verse>
        <verse osisID='Matt.26.30'>A, no ka mutu ta ratou himene, ka haere ki Maunga Oriwa.</verse>
        <verse osisID='Matt.26.31'> Katahi a Ihu ka mea ki a ratou, Ka he katoa koutou ki ahau i tenei po: kua oti hoki te tuhituhi, Ka patua e ahau te hepara, a ka whakamararatia nga hipi o te kahui.</verse>
        <verse osisID='Matt.26.32'>Otira, muri iho i toku aranga, ka haere ahau i mua i a koutou ki Kariri.</verse>
        <verse osisID='Matt.26.33'>Na ka whakahoki a Pita, ka mea ki a ia, Ahakoa he noa te katoa ki a koe, e kore rawa ahau e he.</verse>
        <verse osisID='Matt.26.34'>Ka mea a Ihu ki a ia, He pono taku e mea nei ki a koe, Ko tenei po ano, i te mea kahore ano i tangi noa te tikaokao, ka toru au whakakahoretanga i ahau.</verse>
        <verse osisID='Matt.26.35'>Ka mea a Pita ki a ia, Ahakoa kua takoto te tikanga kia mate tahi taua, e kore ahau e whakakahore i a koe. I pera ano te ki a nga akonga katoa.</verse>
        <verse osisID='Matt.26.36'> Katahi ka haere ratou ko Ihu ki tetahi wahi, tona ingoa nei ko Kehemane, a ka mea ia ki ana akonga, Hei konei koutou noho ai, kia haere ahau ki koina inoi ai.</verse>
        <verse osisID='Matt.26.37'>Na ka mau ia ki a Pita ratou ko nga tama tokorua a Heperi, a ka timata te pouri, te tumatatenga.</verse>
        <verse osisID='Matt.26.38'>Na ka mea ia ki a ratou, Ki tonu toku wairua i te pouri, tata pu ki te mate: hei konei koutou noho ai, kia mataara tahi tatou.</verse>
        <verse osisID='Matt.26.39'>A haere ana ia ki tahaki tata atu, ka takoto tapapa, ka inoi, ka mea, E toku Matua, ki te mea e ahei, kia pahemo atu tenei kapu i ahau: otira kaua e waiho i taku e pai ai, engari i tau.</verse>
        <verse osisID='Matt.26.40'>A ka haere ia ki ana akonga, rokohanga atu e moe ana, na ka mea ia ki a Pita, Ha, ko ta koutou tenei, te mataara tahi tatou kia kotahi haora?</verse>
        <verse osisID='Matt.26.41'>Kia mataara me te inoi, kei uru ki te whakamatautauranga. He hihiko te wairua, ko te kikokiko ia he ngoikore.</verse>
        <verse osisID='Matt.26.42'>Ka haere atu ano ia, ko te rua o ona hokinga, ka inoi, ka mea, E toku Matua, ki te kore e ahei kia pahemo atu tenei kapu i ahau, a me inu ano e ahau, waiho i tau i pai ai.</verse>
        <verse osisID='Matt.26.43'>Ko tona haerenga mai ano, na rokohanga mai e moe ana ano ratou; i taimaha hoki o ratou kanohi.</verse>
        <verse osisID='Matt.26.44'>Na ka waiho ano ratou e ia, a haere ana ano, ka inoi, ko te toru o nga inoinga, me te whakahua i taua kupu ano.</verse>
        <verse osisID='Matt.26.45'>Katahi ia ka haere ki ana akonga, ka mea ki a ratou, Moe tonu, takoto marie: na ka tata te haora, ka tukua te Tama a te tangata ki nga ringa o te hunga hara.</verse>
        <verse osisID='Matt.26.46'>Maranga, ka haere tatou: nana, ka tata te kaituku i ahau.</verse>
        <verse osisID='Matt.26.47'> A, i a ia ano e korero ana, na ka tae mai a Hura, tetahi o te tekau ma rua, he tini hoki nga tangata i a ia, me nga hoari, me nga patu, he mea tono mai na nga tohunga nui, na nga kaumatua o te iwi.</verse>
        <verse osisID='Matt.26.48'>Kua oti hoki tetahi tohu te whakarite ki a ratou e tona kaituku, i mea ia, Na, ko taku tangata e kihi ai, koia tena: hopukia.</verse>
        <verse osisID='Matt.26.49'>Na tika tonu ia ki a Ihu, ka mea, Tena koe, e te Kaiwhakaako; a kihi ana i a ia.</verse>
        <verse osisID='Matt.26.50'>Na ka mea a Ihu ki a ia, E hoa, meinga tau i haere mai ai ki te mahi. Me i reira ka haere mai ratou, ka pa o ratou ringa ki a Ihu, a hopukia ana ia.</verse>
        <verse osisID='Matt.26.51'>Na ka totoro te ringa o tetahi o nga hoa o Ihu, a unuhia ana tana hoari, ka haua iho te pononga a te tino tohunga, tapahia ana tona taringa.</verse>
        <verse osisID='Matt.26.52'>Katahi ka mea a Ihu ki a ia, Whakahokia iho tau hoari ki tona pukoro: ka mate hoki i te hoari te hunga hapai hoari.</verse>
        <verse osisID='Matt.26.53'>E hua koe e kore e ahei i ahau aianei te inoi ki toku Matua, a e homai e ia ki ahau he anahera maha atu i nga rihiona kotahi tekau ma rua?</verse>
        <verse osisID='Matt.26.54'>Nei ra, ma te aha ka rite ai ta nga karaipiture, ara ko tenei kia meatia?</verse>
        <verse osisID='Matt.26.55'>I taua wa ka mea a Ihu ki nga mano, He tahae ahau i haere mai ai koutou me nga hoari me nga patu ki te hopu i ahau? I a koutou ahau e noho ana i te temepara, e ako ana i tena ra, i tena ra, a kihai koutou i hopu i ahau.</verse>
        <verse osisID='Matt.26.56'>Na i meatia tenei katoa hei whakarite mo nga karaipiture a nga poropiti. Na ka whakarere nga akonga katoa i a ia, a oma ana.</verse>
        <verse osisID='Matt.26.57'> Katahi ka kawea a Ihu e nga kaihopu ki te whare o Kaiapa, o te tino tohunga, i reira hoki nga karaipi me nga kaumatua e huihui ana.</verse>
        <verse osisID='Matt.26.58'>Ko Pita ia i aru i a ia i tawhiti ki te marae o te tino tohunga, a tomo atu ana, noho tahi ana me nga kaimahi, kia kite i te mutunga.</verse>
        <verse osisID='Matt.26.59'>Na ka rapu nga tohunga nui, me nga kaumatua, me te runanga katoa, ki te whakapae teka mo Ihu, kia mate ai ia:</verse>
        <verse osisID='Matt.26.60'>Heoi kihai i kitea: ahakoa he tokomaha nga kaiwhakapae teka i haere mai. Muri iho ka puta nga kaiwhakapae teka tokorua,</verse>
        <verse osisID='Matt.26.61'>Ka ki, i mea ia, E taea e ahau te whakahoro te whare tapu o te Atua, a kia toru nga ra ka oti i hau te hanga.</verse>
        <verse osisID='Matt.26.62'>Na kua whakatika te tino tohunga, ka mea ki a ia, Kahore au kupu? he aha ta enei e whakaatu nei mou?</verse>
        <verse osisID='Matt.26.63'>Heoi kihai a Ihu i kuihi. Na ka ki ano te tino tohunga, ka mea ki a ia, Ko te Atua ora taku whakaoati mou, na korero mai ki a matou, ko te Karaiti ranei koe, ko te Tama a te Atua?</verse>
        <verse osisID='Matt.26.64'>Ka mea a Ihu ki a ia, Kua korerotia mai na e koe: otira tenei ano taku kupu ki a koutou, Tenei ake ka kite koutou i te Tama a te tangata e noho ana ki matau o te kaha, e haere mai ana i runga i nga kapua o te rangi.</verse>
        <verse osisID='Matt.26.65'>Katahi ka haehae te tino tohunga i ona kakahu, ka mea, Kua kohukohu; hei aha atu ma tatou nga kaiwhakaatu? Na kua rongo nei koutou i tana kohukohu,</verse>
        <verse osisID='Matt.26.66'>E pehea ana o koutou whakaaro? Na ka whakahoki ratou, ka mea, Ka tika kia mate.</verse>
        <verse osisID='Matt.26.67'>Na ka tuwhaina tona mata e ratou, ka kurua ia; ko etahi i papaki i a ia,</verse>
        <verse osisID='Matt.26.68'>I mea, Poropiti ki a matou, e te Karaiti, Na wai koe i papaki?</verse>
        <verse osisID='Matt.26.69'> Na i waho a Pita e noho ana, i te marae: a ka haere mai tetahi kotiro ki a ia, ka mea, Ko koe hoki i a Ihu o Kariri.</verse>
        <verse osisID='Matt.26.70'>Otira ka whakahore ia i te aroaro o ratou katoa, ka mea, Kahore ahau e mohio ki tau e ki mai na.</verse>
        <verse osisID='Matt.26.71'>A ka puta atu ia ki waho ki te whakamahau, ka kite ano tetahi atu kotiro i a ia, a ka mea tera ki te hunga i reira, I a Ihu ano o Nahareta tenei.</verse>
        <verse osisID='Matt.26.72'>A ka whakahore ano ia, me te oati ano, Kahore ahau e mohio ki tena tangata.</verse>
        <verse osisID='Matt.26.73'>A, muri tata iho, ka haere mai te hunga e tu ana, ka mea ki a Pita, Koia ano, ko koe tetahi o ratou; na tou reo koe i whakaatu.</verse>
        <verse osisID='Matt.26.74'>Katahi ia ka timata te kanga, te oati, Kahore rawa ahau e mohio ki tena tangata. A tangi tonu iho te tikaokao.</verse>
        <verse osisID='Matt.26.75'>Na ka mahara a Pita ki ta Ihu kupu i mea ai ki a ia, E kore e tangi te tikaokao, ka toru au whakakahoretanga i ahau. Na haere ana ia ki waho, a nui atu tona tangi.</verse>
      </chapter>
      <chapter osisID='Matt.27'>
        <verse osisID='Matt.27.1'> A, ka takiri te ata, ka runanga nga tohunga nui katoa me nga kaumatua o te iwi mo Ihu kia whakamatea:</verse>
        <verse osisID='Matt.27.2'>A, no ka oti ia te here, ka arahina atu, tukua ana ki a Pirato, ki te kawana.</verse>
        <verse osisID='Matt.27.3'>A, no te kitenga o Hura, o te kaituku i a ia, kua whakaaetia ia kia whakamatea, ka puta ke tona whakaaro, whakahokia ana e ia nga hiriwa e toru tekau ki nga tohunga nui ratou ko nga kaumatua,</verse>
        <verse osisID='Matt.27.4'>Ka mea, Kua hara ahau i taku tukunga i te toto harakore. Ka mea ratou, Hei aha ma matou? mau tena e titiro.</verse>
        <verse osisID='Matt.27.5'>Na maka iho e ia nga hiriwa ki te whare tapu, a puta ana ki waho, haere ana, tarona ana i a ia.</verse>
        <verse osisID='Matt.27.6'>Na ka tango nga tohunga nui i nga hiriwa, ka mea, E kore e tika kia panga enei ki te takotoranga moni, he utu toto hoki.</verse>
        <verse osisID='Matt.27.7'>No ka runanga ratou, a hokona ana ki aua mea te mara a te kaihanga rihi, hei tanumanga mo nga manene.</verse>
        <verse osisID='Matt.27.8'>Na reira hoki i huaina ai taua mara, Ko te Mara o te Toto, a mohoa noa nei,</verse>
        <verse osisID='Matt.27.9'>Katahi ka rite ta Heremaia poropiti i korero ai, i mea ai, Tangohia ana e ratou nga hiriwa e toru tekau, te utu mo te tangata i whakaritea nei ona utu, i whakaritea nei nga utu e etahi o nga tama a Iharaira;</verse>
        <verse osisID='Matt.27.10'>A hoatu ana mo te mara a te kaihanga rihi; i pera ano me ta te `Ariki i whakarite ai ki ahau.</verse>
        <verse osisID='Matt.27.11'> Na i te tu tera a Ihu i te aroaro o te kawana; ka ui te kawana ki a ia, ka mea, Ko koe ranei te Kingi o nga Hurai? Ka mea a Ihu ki a ia, Kua korerotia mai na e koe.</verse>
        <verse osisID='Matt.27.12'>A, i te whakapanga a nga tohunga nui ratou ko nga kaumatua i tetahi he ki a ia, kihai ia i whakahoki kupu atu.</verse>
        <verse osisID='Matt.27.13'>Katahi ka mea a Pirato ki a ia, Kahore koe e rongo i te tini o nga mea e korerotia nei e ratou mou?</verse>
        <verse osisID='Matt.27.14'>Heoi kahore kia kotahi kupu i whakahokia e ia ki a ia; tino miharo noa te kawana.</verse>
        <verse osisID='Matt.27.15'>Na ko ta te kawana tikanga i taua hakari he tuku i tetahi herehere ki te iwi, i ta ratou e pai ai.</verse>
        <verse osisID='Matt.27.16'>I reira ano i a ratou tetahi herehere ingoa nui, ko Parapa te ingoa.</verse>
        <verse osisID='Matt.27.17'>A, no ra ka mine ratou, ka mea a Pirato ki a ratou, Ko wai ta koutou e pai ai kia tukua e ahau ki a koutou? ko Parapa, ko Ihu ranei e huaina nei ko te Karaiti?</verse>
        <verse osisID='Matt.27.18'>I mahara hoki ia he hae no ratou i tukua ai ia.</verse>
        <verse osisID='Matt.27.19'>Na, i a ia e noho ana i runga i te nohoanga whakawa, ka tono tangata mai tana wahine ki a ia. ka mea, Kei ahatia e koe taua tangata tika: he maha hoki nga mea i pa moemoea mai ki ahau inaianei, he mea mona.</verse>
        <verse osisID='Matt.27.20'>Otiia i whakakikitia e nga tohunga nui ratou ko nga kaumatua te mano, kia inoia a Parapa, kia whakangaromia a Ihu.</verse>
        <verse osisID='Matt.27.21'>Na ka whakahoki te kawana, ka mea ki a ratou, Ko tehea o te tokorua ta koutou e pai ai kia tukua e ahau ki a koutou? Ka mea ratou, Ko Parapa.</verse>
        <verse osisID='Matt.27.22'>Ka mea a Pirato ki a ratou, Me aha oti e ahau a Ihu, e huaina nei ko to Karaiti? Ka mea ratou katoa ki a ia, Ripekatia.</verse>
        <verse osisID='Matt.27.23'>Na ka mea te kawana, He aha koia tana kino i mea ai? Heoi nui noa atu ta ratou hamama, ka mea, Ripekatia ia.</verse>
        <verse osisID='Matt.27.24'>A, i te kitenga o Pirato kahore ia i whai wahi, engari ka nui ke atu te ngangau, ka mau ia ki te wai, ka horoi i ona ringa i te aroaro o te mano, ka mea. Kahore ahau e whai hara i te toto o tenei tangata tika: ma koutou tena e titiro.</verse>
        <verse osisID='Matt.27.25'>Na ka whakahoki te iwi katoa, ka mea, Hei runga ona toto i a matou, i a matou tamariki.</verse>
        <verse osisID='Matt.27.26'> Na ka tukua e ia a parapa ki a ratou: a, ka oti a Ihu te whiu, ka tukua kia ripekatia.</verse>
        <verse osisID='Matt.27.27'>Katahi ka mauria a Ihu e nga hoia a te kawana ki te whare whakawa, a whakaminea ana ki a ia te ropu katoa.</verse>
        <verse osisID='Matt.27.28'>Na ka tangohia e ratou ona kakahu, a whakakakahuria ana ia ki te kakahu whero.</verse>
        <verse osisID='Matt.27.29'>A, no ka oti tetahi karauna tataramoa te whiri, ka potaea ki tona matenga, me te kakaho ki tona ringa matau: a ka tukua nga turi ki a ia, ka taunu ki a ia, ka mea, Tena koe, e te Kingi o nga Hurai!</verse>
        <verse osisID='Matt.27.30'>A ka tuwhaina ia e ratou, a ka mau ratou ki te kakaho, ka patua ki tona matenga.</verse>
        <verse osisID='Matt.27.31'>Na, ka mutu ta ratou tawai ki a ia, ka tihorea atu i runga i a ia te kakahu ra, whakakahuria ana ona ki a ia, a arahina ana ia kia ripekatia.</verse>
        <verse osisID='Matt.27.32'>A, i a ratou e haere ana ki waho, ka kitea e ratou he tangata no Hairini, ko Haimona te ingoa: meinga ana ia e ratou kia haere tahi me ratou hei amo i tona ripeka.</verse>
        <verse osisID='Matt.27.33'> A, i to ratou taenga ki te wahi e kiia nei ko Korokota, ara, ko te wahi angaanga,</verse>
        <verse osisID='Matt.27.34'>Ka hoatu e ratou he waina ki a ia kia inumia, he mea whakananu ki te au: a, no tana whakamatauranga atu, kihai i pai ki te inu.</verse>
        <verse osisID='Matt.27.35'>A, ka oti ia te ripeka, ka wehewehea ona kakahu, he mea maka ki te rota: i rite ai te kupu i korerotia e te poropiti, I wehewehea oku weruweru mo ratou, i maka rota hoki mo toku kakahu.</verse>
        <verse osisID='Matt.27.36'>Na noho ana ratou ki te tiaki i a ia i reira.</verse>
        <verse osisID='Matt.27.37'>A whakanohoia ana e ratou ki runga ake i tona matenga te mea i whakawakia ai ia, he mea tuhituhi, ko Ihu tenei ko te kingi o nga Hurai.</verse>
        <verse osisID='Matt.27.38'>Na tokorua nga tahae i ripekatia ngatahitia me ia, kotahi ki matau, kotahi ki maui.</verse>
        <verse osisID='Matt.27.39'>A ka kohukohu ki a ia te hunga e haere ana ra reira, me te oioi o ratou matenga,</verse>
        <verse osisID='Matt.27.40'>Ka mea, Ko koe hei whakahoro i te whare tapu, hei hanga ano i nga ra e toru, whakaorangia koe e koe ano. Ki te mea ko te Tama koe a te Atua, heke iho i te ripeka.</verse>
        <verse osisID='Matt.27.41'>I pena ano te tawai a nga tohunga nui, ratou ko nga karaipi, ko nga kaumatua, i mea,</verse>
        <verse osisID='Matt.27.42'>Ko era atu i whakaorangia e ia; te taea e ia te whakaora i a ia ano. Ko ia te Kingi o Iharaira, tena kia heke iho oti ia i te ripeka, ka whakapono matou ki a ia.</verse>
        <verse osisID='Matt.27.43'>I whakawhirinaki ia ki te Atua: ma tera ia e whakaora aianei, ki te pai ia ki a ia: nana hoki te ki, Ko te Tama ahau a te Atua.</verse>
        <verse osisID='Matt.27.44'>Me nga tahae hoki i ripekatia tahitia ra me ia, i pera ano ta raua tawai ki a ia.</verse>
        <verse osisID='Matt.27.45'>Na ka pouri a runga katoa o te whenua, no te ono o nga haora a taea noatia te iwa o nga haora.</verse>
        <verse osisID='Matt.27.46'>A, ka tata ki te iwa o nga haora, ka karanga a Ihu, he nui te reo, ka mea, Eri, Eri, rama hapakatani? ara, E toku Atua, e toku Atua, he aha koe i whakarere ai i ahau?</verse>
        <verse osisID='Matt.27.47'>I te rongonga o etahi o te hunga e tu ana i reira, ka mea, E karanga ana te tangata nei ki a Iraia.</verse>
        <verse osisID='Matt.27.48'>Na kua rere tetahi o ratou, kua mau ki te hautai, whakakiia ana ki te winika, a whakanohoia ana ki runga ki te kakaho, whakainumia ana mana.</verse>
        <verse osisID='Matt.27.49'>Ka mea ehinu, Kati, kia kite tatou e haere mai ranei a Iraia ki te whakaora i a ia.</verse>
        <verse osisID='Matt.27.50'> Na ka karanga ano a Ihu, he nui te reo, a tuku atu ana i tona wairua.</verse>
        <verse osisID='Matt.27.51'>Na ka wahia te arai o te whare tapu i waenganui pu, mai i runga a ki raro: ka ru te whenua, pakaru ana nga kamaka;</verse>
        <verse osisID='Matt.27.52'>Ko nga urupa tuwhera kau; a he maha nga tinana o te hunga tapu kua moe i ara mai;</verse>
        <verse osisID='Matt.27.53'>Ko te putanga ake i nga urupa i muri iho o tona aranga mai, haere ana ki roto ki te pa tapu, a he tokomaha te hunga i kite i a ratou.</verse>
        <verse osisID='Matt.27.54'>Na, i te kitenga o te keneturio ratou ko ona hoa tiaki i a Ihu i te ru, i nga mea ano i meatia, nui atu to ratou wehi, ka mea, He pono ko te Tama tenei a te Atua.</verse>
        <verse osisID='Matt.27.55'>A he tokomaha nga wahine i reira e matakitaki ana mai i tawhiti, nga mea i aru mai i a Ihu i Kariri, i mahi mea mana:</verse>
        <verse osisID='Matt.27.56'>I roto i a ratou a Meri Makarini, a Meri whaea o Hemi raua ko Hohi, me te whaea hoki o nga tama a Heperi.</verse>
        <verse osisID='Matt.27.57'> Na, ka ahiahi, ka haere mai tetahi tangata taonga nui o Arimatia, ko Hohepa te ingoa, he akonga ano ia na Ihu:</verse>
        <verse osisID='Matt.27.58'>I haere taua tangata ki a Pirato, a tonoa ana e ia te tinana o ihu. Na ka mea a Pirato kia hoatu te tinana.</verse>
        <verse osisID='Matt.27.59'>Na ka tango a Hohepa i te tinana, a takaia ana e ia ki te rinena ma,</verse>
        <verse osisID='Matt.27.60'>Whakatakotoria ana ki tana urupa hou, i haua e ia ki roto ki te kama: na whakataka atu ana e ia tetahi kohatu nui ki te kuwaha o te urupa, a haere ana.</verse>
        <verse osisID='Matt.27.61'>I reira ano a Meri Makarini, me tera Meri, e noho ana i te ritenga atu o te tanumanga.</verse>
        <verse osisID='Matt.27.62'>Na, i te aonga ake, i te ra i muri i te takanga hakari, ka haere nga tohunga nui me nga Parihi ki a Pirato,</verse>
        <verse osisID='Matt.27.63'>Ka mea, E mara, kei te mahara matou ki te korero a tera tangata tinihanga i a ia ano e ora ana, Kia taka nga ra e toru ka ara ahau.</verse>
        <verse osisID='Matt.27.64'>Na reira whakahaua atu kia tiakina te tanumanga, a tae noa ki te toru o nga ra, kei haere ana akonga i te po, ka tahae i a ia, ka mea ki te iwi, Kua ara ia i te hunga mate: penei kino atu i to mua to muri he.</verse>
        <verse osisID='Matt.27.65'>Ka mea a Pirato ki a ratou, He kaitiaki ano a koutou: haere, kia puta o koutou whakaaro kei taea atu ia.</verse>
        <verse osisID='Matt.27.66'>Na haere ana ratou, hiritia ana te kohatu, me te whakanoho ano i nga kaitiaki, kei taea atu te tanumanga.</verse>
      </chapter>
      <chapter osisID='Matt.28'>
        <verse osisID='Matt.28.1'> I te mutunga o te hapati i te mea ka tata tonu te puao te ra tuatahi o te wiki, ka haere a Meri Makarini me tera Meri kia kite i te tanumanga.</verse>
        <verse osisID='Matt.28.2'>Na he nui te ru i puta mai: i heke iho hoki tetahi anahera a te Ariki i te rangi, a haere ana, whakataka atu ana e ia te kohatu i te kuwaha, a noho ana i runga.</verse>
        <verse osisID='Matt.28.3'>Ko tona ahua me te mea he uira, ma tonu tona kakahu ano he hukarere:</verse>
        <verse osisID='Matt.28.4'>A wiri noa iho nga kaitiaki i te wehi ki a ia, ka rite ki te tupapaku.</verse>
        <verse osisID='Matt.28.5'>Na ka oho te anahera, ka mea ki nga wahine, Kei wehi korua: e matau ana hoki ahau, e rapu ana korua i a Ihu i ripekatia.</verse>
        <verse osisID='Matt.28.6'>Kahore ia i konei: kua ara ke, kua pera me tana i mea ai. Haere mai kia kite i te wahi i takoto ai te Ariki.</verse>
        <verse osisID='Matt.28.7'>A hohoro te haere, korerotia ki ana akonga, kua ara ia i te hunga mate: tena ia te haere na i mua i a koutou ki Kariri; ko reira koutou kite ai i a ia: na kua korero nei ahau ki a korua.</verse>
        <verse osisID='Matt.28.8'>A hohoro tonu ta raua haere atu i te urupa, me te wehi, me te harakoa nui, a oma ana ki te korero ki ana akonga.</verse>
        <verse osisID='Matt.28.9'>Na ka tutaki a Ihu ki a raua, ka mea mai, E ia ma. Na ka haere atu raua, ka pupuri i ona waewae, ka koropiko ki a ia.</verse>
        <verse osisID='Matt.28.10'>Katahi a Ihu ka mea ki a raua, Aua e wehi: haere, ki atu ki oku teina kia haere ki Kariri, ko reira hoki ratou kite ai i ahau.</verse>
        <verse osisID='Matt.28.11'> A, i a raua e haere ana, na kua tae etahi o nga kaitiaki ki te pa, kua korero ki nga tohunga nui i nga mea katoa i meatia.</verse>
        <verse osisID='Matt.28.12'>Na, ka mutu ta ratou huihui ko nga kaumatua a ka runanga, ka hoatu e ratou he moni nui ki nga hoia,</verse>
        <verse osisID='Matt.28.13'>Ka mea atu, Me ki e koutou, I haere ana akonga i te po, a tahaetia ana ia, i a matou e moe ana.</verse>
        <verse osisID='Matt.28.14'>A, ki te tae te rongo o tenei ki te kawana, ma matou ia e whakamarie, a kahore he manukanuka mo koutou.</verse>
        <verse osisID='Matt.28.15'>Na ka tango ratou i nga moni, a meinga ana nga mea i akona ai ratou: heoi kei te korerotia tenei e nga Hurai, a taea noatia tenei ra.</verse>
        <verse osisID='Matt.28.16'> Na ka haere nga akonga tekau ma tahi ki Kariri, ki te maunga i whakaritea e Ihu ki a ratou.</verse>
        <verse osisID='Matt.28.17'>A, i to ratou kitenga i a ia, ka koropiko ki a ia: ko etahi ia i ruarua.</verse>
        <verse osisID='Matt.28.18'>Na ka haere mai a Ihu, ka korero ki a ratou, ka mea, Kua tukua katoatia mai ki ahau te mana i te rangi, a i runga i te whenua.</verse>
        <verse osisID='Matt.28.19'>Na reira haere, meinga hei akonga nga iwi katoa, iriiria i runga i te ingoa o te Matua, o te Tama, o te Wairua tapu:</verse>
        <verse osisID='Matt.28.20'>Akona ratou kia mau ki nga mea katoa i whakahaua e ahau ki a koutou: na, ko ahau tena hei hoa mo koutou i nga ra katoa, a te mutunga ra ano o te ao. Amine.</verse>
      </chapter>
    </div></osisText>
</osis>