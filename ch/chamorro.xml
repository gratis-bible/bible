<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='Chamorro' xml:lang='ch'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Chamorro'>
        <title>Chamorro: Y Santa Biblia (1908)</title>
        <contributor/>
        <creator/>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description/>
        <publisher/>
        <type type='OSIS'>Bible</type>
        <identifier type='OSIS'>Chamorro</identifier>
        <source>http://ChamorroBible.org</source>
        <language type='IETF'>ch</language>
        <relation/>
        <coverage>provide the bible to the nations of the world</coverage>
        <rights>Copyrighted; Freely distributable</rights>
        <scope/>
        <refSystem>Bible</refSystem>
      </work>
    </header>
    <div type='book' osisID='Ps'>
      <chapter osisID='Ps.1'>
        <verse osisID='Ps.1.1'>DICHOSO y taotao, ni ti mamomocat gui pinagat y manaelaye, ni y ti sumasaga gui chalan manisao, ni y ti matatachong gui siyan ayo sija y manmanmofefea.</verse>
        <verse osisID='Ps.1.2'>Lao guiya lay Jeova, ayo y minagofña, ya y layña jajaso, jaane yan puenge.</verse>
        <verse osisID='Ps.1.3'>Ya taegüijeja y trongcon jayo ni y matanme gui oriyan sadog, ya guaja tinegchaña gui tiempoña, ya y jagonña ti umalayo; ya todo y finatinasña mumemegae.</verse>
        <verse osisID='Ps.1.4'>Lao ti taegüine y manaelaye; lao parejo yan y paja ni y güinaefe ni y manglo.</verse>
        <verse osisID='Ps.1.5'>Sa enao na ti mangajujulo y manaelaye gui sentensia; ni y manisao gui y inetnon manunas.</verse>
        <verse osisID='Ps.1.6'>Sa si Jeova jatungo y chalan manunas: lao y chalan manaelaye ufanmalingo.</verse>
      </chapter>
      <chapter osisID='Ps.2'>
        <verse osisID='Ps.2.1'>SA jafa na manlalalo y nasion sija, ya y taotao sija manmanjaso y banida?</verse>
        <verse osisID='Ps.2.2'>Manotojgue y ray sija gui tano, ya y prinsipe sija manafaesen entalo sija contra si Jeova, yan contra y pinalaeña, ilegñija:</verse>
        <verse osisID='Ps.2.3'>Nita yulang y guinideña, ya nasuja guiya jita y godeña.</verse>
        <verse osisID='Ps.2.4'>Ya y sumasaga gui langet uchumachaleg: ya y Señot jamofefea sija.</verse>
        <verse osisID='Ps.2.5'>Ayo nae cumuentos yan sija yan y linalaloña: ya y binibuña ninafañatsaga sija.</verse>
        <verse osisID='Ps.2.6'>Lao guajo japolo y rayjo gui jilo Sion, gui santos na egsojo.</verse>
        <verse osisID='Ps.2.7'>Guajo bae jusangan y tinagojo: si Jeova ilegña nu guajo: Lajijo jao; ya guajo julilis jao pago na jaane.</verse>
        <verse osisID='Ps.2.8'>Gagaoyo ya guajo junaejao ni y nasion sija pot y erensiamo ya y uttimon patte y tano, uiyomo.</verse>
        <verse osisID='Ps.2.9'>Ya unyulang sija ni y baran lulog; taegüije y bason y yero unyogyog sija.</verse>
        <verse osisID='Ps.2.10'>Ya pago, tingo, O ray sija: resibe finanagüe, jamyo man jues gui tano.</verse>
        <verse osisID='Ps.2.11'>Setbe si Jeova ni y minaañao, yan fanmagof ni minayengyong.</verse>
        <verse osisID='Ps.2.12'>Chico y laje, no sea ulalálalo, ya unfanmalingo jamyo gui chalan, sa gusisija y linalaloña sinenggue. Mandichoso todos y umangoco sija guiya güiya.</verse>
      </chapter>
      <chapter osisID='Ps.3'>
        <verse osisID='Ps.3.1'>JEOVA, jafa muna manlajyan y enimigujo! Megae mangajulo contra guajo.</verse>
        <verse osisID='Ps.3.2'>Megae umaalog ni y antijo: Taya inayuda para güiya, gui as Yuus. Sila.</verse>
        <verse osisID='Ps.3.3'>Lao jago, O Jeova, jago y patang gui oriyajo; y minalagjo yan ayo ni y janacajulo y ilujo.</verse>
        <verse osisID='Ps.3.4'>Ya y inagangjo juagang si Jeova, ya güiyaja umopeyo gui santos na ogsoña. Sila.</verse>
        <verse osisID='Ps.3.5'>Bae juason ya maegoyo; ya magmatayo; sa si Jeova gumuguutyo.</verse>
        <verse osisID='Ps.3.6'>Ti maañaoyo nu y dies mit na taotao, ni y mapolo sija gui oriyajo contra guajo.</verse>
        <verse osisID='Ps.3.7'>Cajulo, O Jeova; nalibre yo, O Yuusso: sa jago manalamen todo y enimigujo ni y guijadas; y nifen y manaelaye unyamag.</verse>
        <verse osisID='Ps.3.8'>Gui as Jeova nae gaegue y satbasion: ya y taotaomo nae gaegue y bendisonmo. Sila.</verse>
      </chapter>
      <chapter osisID='Ps.4'>
        <verse osisID='Ps.4.1'>ANAE juagangjao, opeyo, O Yuus y tininasso: anae chatsagayo jago munadangculoyo: maase nu guajo ya jungog y tinaetaejo.</verse>
        <verse osisID='Ps.4.2'>Jamyo, famaguon taotao, asta ñgaean nae innanalo y onraco gui minamajlao? Asta ñgaean yanmiyo y banida ya inaliligao y dinague? Sila.</verse>
        <verse osisID='Ps.4.3'>Tingoja, na si Jeova japolo apatte y deboto para güiya namaesa: si Jeova jajungog yo, anae juagang güe.</verse>
        <verse osisID='Ps.4.4'>Fangalamten ya chatmiyo faniisao: fanmanjaso nu y corasonmiyo gui jilo camanmiyo, ya famacaca. Sila.</verse>
        <verse osisID='Ps.4.5'>Nae y tunas na inefresen ya angoco si Jeova.</verse>
        <verse osisID='Ps.4.6'>Megae umaalog: Jaye ufanuejit jafa minauleg? Jatsa gui jilonmame, O Jeova, y minalag y matamo.</verse>
        <verse osisID='Ps.4.7'>Jago numae minagof y corasonjo, megaeña qui uguaja sija anae umemegae y maeisñija yan y binoñija.</verse>
        <verse osisID='Ps.4.8'>Ya y pas nae umason yo ya taegüijeja maegoyo: sa jagoja Jeova, unnasagayo seguro.</verse>
      </chapter>
      <chapter osisID='Ps.5'>
        <verse osisID='Ps.5.1'>JUNGOG, O Jeova, y sinanganjo, ecungog y jinasoco.</verse>
        <verse osisID='Ps.5.2'>Ecungog y vos y inagangjo, Ray jo, yan Yuusso: sa jago jutaetaetaye.</verse>
        <verse osisID='Ps.5.3'>O Jeova, y egaan unjungog y vosso; y egaan juguaguato y tinaetaejo guiya jago, ya jubébela.</verse>
        <verse osisID='Ps.5.4'>Sa ti jago na Yuus ni y gumaeya y tinaelaye: y taelaye ti usaga guiya jago.</verse>
        <verse osisID='Ps.5.5'>Ti manasaga y mangaduco gui menan matamo: ya ti yamo todo y fumatitinas y taelaye.</verse>
        <verse osisID='Ps.5.6'>Jago yumulang y manguecuentos mandague: ya y taotao cajâgâ yan y dinague, si Jeova jaguefchatlie.</verse>
        <verse osisID='Ps.5.7'>Ya guajoja, yan y megagae y minaasemo, bae jalom gui guimamo: ya juadora anae juatan y santo templomo ni y ninamaañaomo.</verse>
        <verse osisID='Ps.5.8'>O Jeova, esgaejonyo gui tininasmo, pot causa ya enimigujo; natunas gui menajo y chalanmo.</verse>
        <verse osisID='Ps.5.9'>Sa taya finitme gui pachotñija; ya sanjalomñija senmanaelaye: naftan mababa y agagañija; yan y jilañija finande:</verse>
        <verse osisID='Ps.5.10'>Condena sija, O Yuus, polo y ufamodong pot y pinagatñija: gui minegae y isaoñija nasuja sija sa managuaguat contra jago.</verse>
        <verse osisID='Ps.5.11'>Nafanmagof todos y umangngocojao, polo para taejinecog ya ufanagang pot y minagofñija sa undefiende sija, polo ya ufanmagof ni jago, y gumaeya y naanmo.</verse>
        <verse osisID='Ps.5.12'>Sa jago bumendise y manunas; O Jeova, parejoja yan un patang unpolo gui oriyaña y finaborese.</verse>
      </chapter>
      <chapter osisID='Ps.6'>
        <verse osisID='Ps.6.1'>JEOVA chamoyo lumalalatde ni y binibumo: chamoyo cumastitiga nu y dangculo na linalalomo.</verse>
        <verse osisID='Ps.6.2'>Gaease nu guajo, O Jeova, sa estagüe yo namasogsog: amte yo, O Jeova, sa y tolangjo esta mananatchatsaga.</verse>
        <verse osisID='Ps.6.3'>Ya y antijo esta senchatsaga: Ya jago, O Jeova, asta ngaean?</verse>
        <verse osisID='Ps.6.4'>Nanalo, O Jeova, nalibre y antijo: satbayo pot causa y minaasemo.</verse>
        <verse osisID='Ps.6.5'>Sa y finatae nae taya jinaso guiya jago: ya y naftan nae jaye numannae jao grasias?</verse>
        <verse osisID='Ps.6.6'>Yayasyo nu y todo y siningonjo: todo y puenge junamamaya y camajo ni lagojo: junafotgon y catreco nu y lagojo.</verse>
        <verse osisID='Ps.6.7'>Y atadogjo esta magasta nu y pinite: ninafanbijo pot todo ayo y munachachatsaga yo.</verse>
        <verse osisID='Ps.6.8'>Nafanjanao guiya guajo todo ayo y fumatitinas y taelaye: sa si Jeova jajungog y vos y casaojo.</verse>
        <verse osisID='Ps.6.9'>Si Jeova jajungog y guinagaojo: si Jeova uresibe y tinaetaejo.</verse>
        <verse osisID='Ps.6.10'>Manmamajlao ya ninafañatsaga megae, todo y enimigujo: sija manalo, sija manmamajlao gusise.</verse>
      </chapter>
      <chapter osisID='Ps.7'>
        <verse osisID='Ps.7.1'>O Jeova, Yuusso, yya jago nae gaegue y inangococo: Satbayo todo gui pumetsisigue yo, ya nalibre yo.</verse>
        <verse osisID='Ps.7.2'>Para chaña pumedasitos y antijo taegüije y leon, ni jayulang, anae taya jaye uninalibre.</verse>
        <verse osisID='Ps.7.3'>O Jeova, Yuusso, yaguin jufatinas este: yaguin guaja gui canaejo taelaye;</verse>
        <verse osisID='Ps.7.4'>Yan juapase taelaye y sumaga guiya guajo yan pas, (magajet na junalibre y pumetsisigue yo pot taya causa:)</verse>
        <verse osisID='Ps.7.5'>Japetsisigue y enimigujo y antijo, ya jachule; magajet, na jagacha gui tano y jaanijo: ya y onraco japolo gui eda. Sila.</verse>
        <verse osisID='Ps.7.6'>Cajulo, O Jeova, yan y linalalomo; jatsa namaesa contra y binibon y munachachatsagayo: ya magmata pot guajo untago y sentensia.</verse>
        <verse osisID='Ps.7.7'>Polo ya y inetnon taotao unineriyaye jao: ya gui san jiloñija natalo jao guato gui san jilo.</verse>
        <verse osisID='Ps.7.8'>Si Jeova jajusga y taotao: jusgayo, O Jeova, taemanoja y tininasso: taemanoja y minaulegmo ni y gaegue guiya guajo.</verse>
        <verse osisID='Ps.7.9'>Polo ya ujocog y taelayen manaelaye, lao nafitme y manunas: sa si Yuus, ni tinas, jachachague y corason yan y jinaso gui sanjalom.</verse>
        <verse osisID='Ps.7.10'>Y patangjo gaegue gui as Yuus, güiya munalibre y manunas gui corason.</verse>
        <verse osisID='Ps.7.11'>Si Yuus y tinas na jues: magajet na si Yuus lalalalo todo na jaane.</verse>
        <verse osisID='Ps.7.12'>Yaguin y taotao ti jabira güe, güiya janamalagtos y espadaña: janaregla y atcosña ya janalisto.</verse>
        <verse osisID='Ps.7.13'>Ya jafatinas para güiya y atmas y finatae: janafañila y flechaña.</verse>
        <verse osisID='Ps.7.14'>Estagüe na uguaja piniten mañago tinaelaye: magajet na mapotgue y inacacha ya mañago dinague.</verse>
        <verse osisID='Ps.7.15'>Jaguadog y tipo, ya janatadong: ya esta podong gui joyo na y finatinasñaja.</verse>
        <verse osisID='Ps.7.16'>Polo ya y inacachaña ubira güi jilo y iluña: ya y binibuña upodong gui jilo cácagongña.</verse>
        <verse osisID='Ps.7.17'>Bae junae si Jeova gracias taemanoja y tininasña: ya jucantaye ni y tinina y naan Jeova Gueftaquilo.</verse>
      </chapter>
      <chapter osisID='Ps.8'>
        <verse osisID='Ps.8.1'>O Jeova, Señotmame, jafa muna mauleg y naanmo gui todo y tano: ni y unpolo y minalagmo gui jilo y langet.</verse>
        <verse osisID='Ps.8.2'>Guinin pachot y mandiquique yan y mañususo nae unpolo y minetgot? Pot y enimigumo sija: sa para unnasuja y enimigo yan y umeemog.</verse>
        <verse osisID='Ps.8.3'>Anae julie y langetmo, ni y checho y calolotmo, y pilan yan y pution, ni jago pumolo;</verse>
        <verse osisID='Ps.8.4'>Jaye y taotao, para uguaja guiya güiya jinaso? yan lajin taotao para ubinesita güe.</verse>
        <verse osisID='Ps.8.5'>Sa unfatinas didide diquiqueña qui y angjeles, ya uncorona güe ni y minalag yan inenra.</verse>
        <verse osisID='Ps.8.6'>Unnafanmagas todo ni checho y canaemo: todo unpolo gui papa y adengña.</verse>
        <verse osisID='Ps.8.7'>Y quinilo yan y nobiyo todo ayo: taegüenaoja y gâgâ ni gaegue gui fangualuan.</verse>
        <verse osisID='Ps.8.8'>Y pajaro gui langet, yan y güijan gui tase: ya jafaja ni manmalolofan gui chalan y tase.</verse>
        <verse osisID='Ps.8.9'>O Jeova, Señotmame: jafa muna mauleg y naanmo gui todo y tano.</verse>
      </chapter>
      <chapter osisID='Ps.9'>
        <verse osisID='Ps.9.1'>BAE junae grasias si Jeova contodo y corasonjo: bae jufanue todo ni ninamanman na chechomo.</verse>
        <verse osisID='Ps.9.2'>Bae jumagof, ya unnasenmagofyo guiya jago: jucantaye ni y tinina y naanmo O jago Gueftaquilo.</verse>
        <verse osisID='Ps.9.3'>Anae y enimiguja unnabira sija tate: manbasnag, ya manmalingo gui menamo.</verse>
        <verse osisID='Ps.9.4'>Sa jago fumatinas y jinasoco yan y causaco: unfatachong gui trono, ya unjusga y tinas.</verse>
        <verse osisID='Ps.9.5'>Guinin unlalatde y nasion sija, guinin unyulang y manaelaye, guinin unfunas y naanñija para siempre taejinecog.</verse>
        <verse osisID='Ps.9.6'>Esta malachae y enimigo; esta mayulang para siempre: yan y siuda ni y inyilang, y jinasoñija manachamalingo yan sija.</verse>
        <verse osisID='Ps.9.7'>Ya si Jeova sumaga calang ray para siempre, ya janalisto y tronuña para usentensia.</verse>
        <verse osisID='Ps.9.8'>Ya güiya jumusga y tano ni tininas, ujajusga y taotao sija yan y minagajet.</verse>
        <verse osisID='Ps.9.9'>Ya si Jeova locue y taquilo na tore para y manmachiguit, y taquilo na tore gui tiempon chinatsaga.</verse>
        <verse osisID='Ps.9.10'>Ya jaangoco sija guiya jago y tumungo y naanmo; sa jago, Jeova, ti unyute ayo y umaliligao jao.</verse>
        <verse osisID='Ps.9.11'>Cantaye si Jeova ni y tinina ni sumasaga gui Sion: namatungo gui entalo taotao sija y checoña.</verse>
        <verse osisID='Ps.9.12'>Sa anae jacocobla y jâgâ jajaso sija: ya ti malefa ni inagang y mamoble.</verse>
        <verse osisID='Ps.9.13'>Gaease nu guajo, O Jeova; atan y pinitejo ni jususungonja y chumatlie yo, jago y munacajulo yo gui pettan finatae:</verse>
        <verse osisID='Ps.9.14'>Para jufamanue todo ni y tininamo gui trangcan y jagan Sion: ya umagof yo gui satbasionmo.</verse>
        <verse osisID='Ps.9.15'>Unnafanmafondo y nasion gui joyo ni y finatinasñija: ya y casiyas nae ni janaaatog, y patasñija esta mangodon.</verse>
        <verse osisID='Ps.9.16'>Si Jeova janamatungo güe ni y sentensia ni jafatinas; ya jalaso y taelaye ni y checho y canaena: Jinaso. Sila.</verse>
        <verse osisID='Ps.9.17'>Ufanmanalo guato y manaelaye gui sasalaguan: yan todo y taotao ni manmalefa as Yuus.</verse>
        <verse osisID='Ps.9.18'>Sa ti para siempre umamalefanñaejon y nesesitao: ni y ninanggan y mamoble ufanmalingo para siempre.</verse>
        <verse osisID='Ps.9.19'>Cajulo, O Jeova: chamo munamametgot y taotao: ya ufanmajusga y nasion gui menamo.</verse>
        <verse osisID='Ps.9.20'>Polo, O Jeova, y minaañao guiya sija: polo ya utungo y nasion na sija taotaoja.</verse>
      </chapter>
      <chapter osisID='Ps.10'>
        <verse osisID='Ps.10.1'>JAFA na tumojgue jao na chago, O Jeova? jafa na umatogjao gui tiempon chinatsaga.</verse>
        <verse osisID='Ps.10.2'>Sa pot sobetbia y taelaye na japetsisigue y pebble; ufanmachule gui finababa y manmajajaso.</verse>
        <verse osisID='Ps.10.3'>Sa enao mina jatunanmaesagüe y taelaye, ni y minalago y antiña: ya y manlagga jarechasa; junggan, jadespresia si Jeova.</verse>
        <verse osisID='Ps.10.4'>Y taelaye pot y sobetbia y mataña, ilegña: ti jaaliligao si Yuus: Gui todo y jinasoña, jasangan: Taya Yuus.</verse>
        <verse osisID='Ps.10.5'>Y chalanña chatsaga todo y tiempo; y juisiomo goschago gui linieña: ya todo y enimiguña, güiya jaguaefe sija.</verse>
        <verse osisID='Ps.10.6'>Ilegña gui corasonña: Ti jucalamten: gui todo y generasion sija, ti jufalag y chinatsaga.</verse>
        <verse osisID='Ps.10.7'>Y matdision bula y pachotña yan dinague yan chiniguit: y papa y jilaña inacacha yan tinaelaye.</verse>
        <verse osisID='Ps.10.8'>Gaegue matatachong y lugat ti matungo gui sengsong: ya y umatog na lugat japupuno y taeisao: y atadogña manaatanja contra y pebble.</verse>
        <verse osisID='Ps.10.9'>Jananangga gui lugat ti matungo, taegüije y leon gui liyangña: jananangga para ucone y pebble: jacone y pebble anae jayotte ni y lasoña.</verse>
        <verse osisID='Ps.10.10'>Jacojajatgüe, janatunog, megae na manaeninasiña mamodong gui gaesisiña na iyoña.</verse>
        <verse osisID='Ps.10.11'>Ylegña gui corasonña: Si Yuus esta malefa: janaatog y mataña; taya nae jalie.</verse>
        <verse osisID='Ps.10.12'>Cajulo, O Jeova; O Yuus, jatsa y canaemo: chamo malelefa ni y mamoble.</verse>
        <verse osisID='Ps.10.13'>Pot jafa jadespresia y taelaye si Yuus; ya ilegña gui corasonño: Jago ti ugagao.</verse>
        <verse osisID='Ps.10.14'>Jago lumie: sa jago umatan y inacacha yan y minattrata, para uchule gui canaemo: yya jago nae mandaña y mamoble: y manaesaena, jago umayuyuda.</verse>
        <verse osisID='Ps.10.15'>Yulang y canae y manaelaye: ya ayo y taelaye, aliligao jao y tinailayeña asta qui ti unsoda.</verse>
        <verse osisID='Ps.10.16'>Si Jeova Ray na para taejinecog yan taejinecog: ya y nasion esta manmalachae gui tanoña.</verse>
        <verse osisID='Ps.10.17'>Y minalago y manumitde jago jumungog, O Jeova: jago dumespopone y corasonñija, ungueguesecungog ni y talangamo:</verse>
        <verse osisID='Ps.10.18'>Para unjusga y manaesaena yan y mamoble: para chamo tumatalo munamaañao y taotao gui tano.</verse>
      </chapter>
      <chapter osisID='Ps.11'>
        <verse osisID='Ps.11.1'>AS Jeova nae juangocoyo: jafa na ilegmo ni antijo: Gupo gui egsomo calang pajaro?</verse>
        <verse osisID='Ps.11.2'>Sa, estagüe, y manaelaye na jaaregla y atcos: jafamauleg y flecha gui taliña para uflecha gui jinemjom y manunas na corason.</verse>
        <verse osisID='Ps.11.3'>Yaguin y plinanta sija esta mayulang: jafa siña y manunas ujafatinas.</verse>
        <verse osisID='Ps.11.4'>Si Jeova gaegue gui santos na temploña; si Jeova, y tronuña gaegue gui langet; y atadogña manlilie yan y babaliña jachachague y famaguon y taotao.</verse>
        <verse osisID='Ps.11.5'>Si Jeova jachachague y manunas: lao y manaelaye, ya y gumaeya mandague, y antiña chumatlie.</verse>
        <verse osisID='Ps.11.6'>Uuchan y casiyas gui jilo y manaelaye: guafe yan asufre ya y manglo na mañila y patteña gui basuña.</verse>
        <verse osisID='Ps.11.7'>Sa y tinas Jeova; yaña y tinas: ya jaatan y manunas y mataña.</verse>
      </chapter>
      <chapter osisID='Ps.12'>
        <verse osisID='Ps.12.1'>AYUDA, O Jeova, sa jocog mandeboto: sa jocog y manmauleg gui entalo y famaguon taotao.</verse>
        <verse osisID='Ps.12.2'>Masasangang taebale cada uno gui tiguangña: yan labios na jaande, yan doble na corason jasasangan.</verse>
        <verse osisID='Ps.12.3'>Si Jeova uutut todo y labios na jaande, yan y jila ni cumuecuentos mandangculo:</verse>
        <verse osisID='Ps.12.4'>Ayo na ujaalog: Pot y jilata na utagana; y labiosta iyota: jaye siña señot gui jilota?</verse>
        <verse osisID='Ps.12.5'>Sa y chiniguit y mamoble y an y inigong y mannesesitao: pago bae cajulo, ilegña si Jeova: guajo jupolo güi na seguro, ni y jaguaefeye.</verse>
        <verse osisID='Ps.12.6'>Sa y finijo Jeova, gasgas na finijo: calang salape na managasgas gui jotno gui jilo y tano: managasgas siete biaje.</verse>
        <verse osisID='Ps.12.7'>Jago, O Jeova, ni umadadaje sija, jago umantiene para taejinecog, guine este na generasion.</verse>
        <verse osisID='Ps.12.8'>Jijot gui oriya manjajanao y manaelaye: anae esta nacajulo y tinaelaye gui entalo y famaguon taotao.</verse>
      </chapter>
      <chapter osisID='Ps.13'>
        <verse osisID='Ps.13.1'>ASTA ngaean, O Jeova, nae, umalefa jao guajo para taejinecog? asta ngaean nae unnaatog y matamo guiya guajo.</verse>
        <verse osisID='Ps.13.2'>Asta ngaean nae jujaso y pinagat gui antijo, anae guaja pinite gui corasonjo todo y jaane? Asta ngaean nae ufangajulo y enimigujo guiya guajo?</verse>
        <verse osisID='Ps.13.3'>Jaso ya jungogyo, O Jeova, Yuusso: ina y atadogjo sija para mungayo maego gui maego finatae.</verse>
        <verse osisID='Ps.13.4'>Sa chaña umaalog y enimigujo: Jugana güe: sa chaña y enimigujo fanmamagof yaguin calamtenyo.</verse>
        <verse osisID='Ps.13.5'>Lao guajo, y minaasemo nae juangocoyo: ya umagof y corasonjo gui satbasionmo.</verse>
        <verse osisID='Ps.13.6'>Bae cantaye si Jeova: sa jafatinas y mauleg guiya guajo.</verse>
      </chapter>
      <chapter osisID='Ps.14'>
        <verse osisID='Ps.14.1'>YLEGÑA y taetiningo gui corasonña: Taya Yuus: sija manpotlilo, jafatinas y chatliion na chocho: taya ni uno ni y fumatitinas y mauleg.</verse>
        <verse osisID='Ps.14.2'>Si Jeova jaaatan desde y langet y jilo y famaguon taotao, para ulie cao guaja uno malate, yan jaaliligao si Yuus.</verse>
        <verse osisID='Ps.14.3'>Todos manlache; manjuyong potlilo todo; taya jaye fumatitinas y mauleg, taya ni uno.</verse>
        <verse osisID='Ps.14.4'>Ada ti jatungo todo y fumatitinas y taelaye? ni y jacacano y taotaojo, taegüije y chumochocho pan? ya si Jeova ti jaaagang.</verse>
        <verse osisID='Ps.14.5'>Ayo nae manlaolao ni minaañao: sa si Yuus gaegue gui rasan y manunas.</verse>
        <verse osisID='Ps.14.6'>Ya y pinagat y pebble innamamajlao, sa si Jeova guinegüeña.</verse>
        <verse osisID='Ps.14.7'>Malago, y satbasion Israel mato guinin Sion! Anae jatalo si Jeova quinautiba y taotaoña, ayo nae magof si Jacob yan magof Israel.</verse>
      </chapter>
      <chapter osisID='Ps.15'>
        <verse osisID='Ps.15.1'>JEOVA, jaye usaga gue tabernaculumo? jaye usaga gui santos na ogsomo.</verse>
        <verse osisID='Ps.15.2'>Y jumanao gui minauleg, ya y fumatitinas y tininas, yan y cumuecuentos magajet gui jalom corasonña.</verse>
        <verse osisID='Ps.15.3'>Y ti fafajiyunge ni jilaña, ni ti jafatitinas taelaye gui amiguña, ni usigue sumangan y minamajlao contra y tiguangña.</verse>
        <verse osisID='Ps.15.4'>Gui atadogña ninadespresiao ni y taotao áplacha, lao y maañao as Jeova jaonra: y manjula para dañoña namaesa ya ti jatolaeca.</verse>
        <verse osisID='Ps.15.5'>Y salapeña ti mannanae para ufangana, ni uchule y apas contra y taeisao: ya y fumatinas estesija ti siña cumalamten.</verse>
      </chapter>
      <chapter osisID='Ps.16'>
        <verse osisID='Ps.16.1'>ADAJE yo, O Yuus: sa iya jago nae gaegue y inangococo.</verse>
        <verse osisID='Ps.16.2'>Ylegmo, O antijo, as Jeova: jago Señotto: taya minaulegco yaguin taegüe guiya jago.</verse>
        <verse osisID='Ps.16.3'>Ya y mañantos ni mangaegue gui tano, sija manmagas ya todo y minalagojo gaegue guiya sija.</verse>
        <verse osisID='Ps.16.4'>Mumegae y piniteñija ni tumolaeca si Jeova pot otro Yuus: ti juofrese ni y inefreseñija na jâgâ, ni juchule y naanñija gui labiosso.</verse>
        <verse osisID='Ps.16.5'>Si Jeova y patten ni y ineredajo, yan y basujo: jago mumantietiene y fottunajo.</verse>
        <verse osisID='Ps.16.6'>Ya, y fottunajo upodong gui lugat na magof: magajet na bonito na ineredajo.</verse>
        <verse osisID='Ps.16.7'>Jubendise si Jeova, ni y japagat yo: ya an puenge nae jafananagüe yo y jinasoco gui san jalomjo.</verse>
        <verse osisID='Ps.16.8'>Si Jeova jupolo gui menajo para siempre: sa yaguin gaegue güe gui agapajo, ti siña yo manacalamten.</verse>
        <verse osisID='Ps.16.9'>Enao mina magof y corasonjo ya magof y inenrajo: locue y catneco sumaga seguro.</verse>
        <verse osisID='Ps.16.10'>Sa ti undingo y antijo gui naftan: ni unnae y santosmo para ulie y minitong.</verse>
        <verse osisID='Ps.16.11'>Unnatungoyo ni y chalan y linâlâ: binilan minagof y gaegue gui menamo: ya y agapa na canaemo guaja minagof para siempre.</verse>
      </chapter>
      <chapter osisID='Ps.17'>
        <verse osisID='Ps.17.1'>JUNGOG, O Jeova, y taotao tunas: atituye y casaojo; guefecungog y tinaetaejo, na ti jumajanao gui labios dinagüe.</verse>
        <verse osisID='Ps.17.2'>Polo y menamo nae ya ujuyong y sentensiajo: lie ni y atadogmo y tininas.</verse>
        <verse osisID='Ps.17.3'>Jago guinin chumague y corasonjo; guinin unbisitayo gui puenge; guinin unchagueyo ya taya sinedamo: y jinasoco na ti manisagüe y pachotto.</verse>
        <verse osisID='Ps.17.4'>Para y finatinas y taotao, pot y finijo ni guinin y labiosmo, jumantiene yo gui san juyong y chalan ni y manyuyulang.</verse>
        <verse osisID='Ps.17.5'>Y pinecatto guiniut gui chalanmo, ya y adengjo ti susulong.</verse>
        <verse osisID='Ps.17.6'>Jagasja juagang jao, sa jago unope yo, O Yuus: naegueng guiya guajo y talangamo, ya jungog y sinanganjo.</verse>
        <verse osisID='Ps.17.7'>Fanue ni y minaasemo ni namanman, jago na unnalibre y umangoco sija guiya jago, guinin y ayosija ni mangajulo contra y agapa na canaemo.</verse>
        <verse osisID='Ps.17.8'>Adaje yo, taegüije y atilong y niñon mata, naatog yo gui papa y anineng papamo,</verse>
        <verse osisID='Ps.17.9'>Y menan y manaelaye ni y jumojoño yo: y gostaelaye y enimigujo ni majijujute yo.</verse>
        <verse osisID='Ps.17.10'>Manmaafuyot ni y linedoñija: ya y pachotñija cumuecuentos sobetbio.</verse>
        <verse osisID='Ps.17.11'>Y pinecatmame nae maoriyayejam pago: japolo y atadogñija para ujayutejam gui tano.</verse>
        <verse osisID='Ps.17.12'>Taegüije y león ni y gosmalago ni y naña: ya y león diquique ni y gaegue gui saga na umaalog.</verse>
        <verse osisID='Ps.17.13'>Cajulo, O Jeova, polo jao gui menaña, yute papa: libre y antijo gui manaelaye nu y espadamo.</verse>
        <verse osisID='Ps.17.14'>Gui taotao sija nu y canaemo, O Jeova, gui taotao ni y iyon tano, ayo na güinajaña gaegue gui estisija na jaane: ayo y tiyanña unabula nu y tesorumo: sija manjaspog y famaguon, ya polo y sebla y güinaja gui mandiquique na patgonñija.</verse>
        <verse osisID='Ps.17.15'>Guajo, yan y tininas julie y matamo: najong yo anae magmata yo gui pinarejumo.</verse>
      </chapter>
      <chapter osisID='Ps.18'>
        <verse osisID='Ps.18.1'>JUGUAEYAJAO, O Jeova, y minetgotto.</verse>
        <verse osisID='Ps.18.2'>Si Jeova y achojo, y castiyujo, yan y nanalibrijo: Yuusso, metgot y achojo, juangoco yo guiya güiya; patangjo yan y cánggilon y satbasionjo, y leca na torijo.</verse>
        <verse osisID='Ps.18.3'>Bae juagang si Jeova, ni combiene na mannae todo ni y alabansa: taegüije bae julibre gui enimigujo.</verse>
        <verse osisID='Ps.18.4'>Mato guiya guajo y piniten finatae, ya y minilalag y tinaelaye janamaañaoyo.</verse>
        <verse osisID='Ps.18.5'>Y piniten naftan gaegue gui oriyajo, y lason finatae mato guiya guajo.</verse>
        <verse osisID='Ps.18.6'>Y chinatsagaco nae juagang si Jeova, ya juagang y Yuusso: güiya jajungog gui temploña y vosso, ya y inagangjo gui menaña, jumalom y talangaña.</verse>
        <verse osisID='Ps.18.7'>Ayo nae y tano calamten ya mayengyong, ya y simiento sija y egso manmanyengyong yan mangalamten, sa güiya lalalo.</verse>
        <verse osisID='Ps.18.8'>Cajulo aso gui güiingña, ya guinin pachotña guafe manonggue y pinigan mañila pot este.</verse>
        <verse osisID='Ps.18.9'>Y janamangag y langet ya tumunog: ya teog na jinemjom gaegue gui sampapa y adengña.</verse>
        <verse osisID='Ps.18.10'>Ya maudae güe gui jilo un querubin, ya gumupo güe; magajet na gumupo güe gui jilo y papan y manglo.</verse>
        <verse osisID='Ps.18.11'>Japolo jinemjom para fanatuganña; para y tabernaculuña gui oriyaña; jinemjom y janom, teog na mapagajes guinin y langet.</verse>
        <verse osisID='Ps.18.12'>Pot y minalag gui menaña y teog na mapagajesña malofan: graniso yan pinigan guafe.</verse>
        <verse osisID='Ps.18.13'>Jajulo locue si Jeova gui langet, ya y Gueftaquilo jasangan ni y inagangña: graniso yan pinigan guafe.</verse>
        <verse osisID='Ps.18.14'>Ya jatago y flechaña ya manchinalapon: ya magajet, megae na lamlam ya manyinilang.</verse>
        <verse osisID='Ps.18.15'>Ayonae esta malie y tinadong y janom, ya janamababa y simiento y tano sija pot y linalatdemo, O Jeova, pot y güinaefen y jinagong gui güiingmo.</verse>
        <verse osisID='Ps.18.16'>Jatago desde sanjilo, jachuleyo; ya jaatoyo guinin y megae na janom.</verse>
        <verse osisID='Ps.18.17'>Janalibrego gui manmetgot na enimigujo, yan y chumatliéyo, sa sija mas manmetgot qui guajo.</verse>
        <verse osisID='Ps.18.18'>Sija manmato guiya guajo gui un jaanen y chinatsagaco: lao si Jeova, güiya y fanapojo.</verse>
        <verse osisID='Ps.18.19'>Ya jachuleyo locue gui anae ancho na lugat: janalibreyo sa ninamagof ni guajo.</verse>
        <verse osisID='Ps.18.20'>Si Jeova jaapaseyo taemanoja y y tininasso: taemanoja y guinasgas y canaejo unaeyo.</verse>
        <verse osisID='Ps.18.21'>Sa juadaje y chalan Jeova: ya ti taelaye yo na juapattayo gui as Yuusso.</verse>
        <verse osisID='Ps.18.22'>Sa todo y jinasoña mangaegue gui menajo: ya ti junajanao guiya guajo y tinagoña.</verse>
        <verse osisID='Ps.18.23'>Ya guajo cabales guiya güiya: ya juadaje yo guinin y tinaelayeco.</verse>
        <verse osisID='Ps.18.24'>Pot este jaapaseyo si Jeova taemanoja y tininasso: taemanoja y guinasgas y canaejo gui menan atadogña.</verse>
        <verse osisID='Ps.18.25'>Ya y gaemaase unfanue na gaemaasejao: ya y taotao ni y cabales, unfanue na cabales jao.</verse>
        <verse osisID='Ps.18.26'>Ya y gasgas unfanue na gasgasjao: ya y camten unfanue na camtenjao.</verse>
        <verse osisID='Ps.18.27'>Sa jago munalibre y mangaepinite na taotao; ya y sobetbio na atadog jago munatunog.</verse>
        <verse osisID='Ps.18.28'>Sa jago munamalag y candetto: si Jeova, Yuusso, namanana y jemjom guiya guajo.</verse>
        <verse osisID='Ps.18.29'>Sa pot jago na jufalagüe y inetnon sendalo: ya pot y Yuusso jugope y quelat.</verse>
        <verse osisID='Ps.18.30'>Ya si Yuus, cabales y chalanña: y fino Jeova esta machague: patang güe para todo y numanangga güe.</verse>
        <verse osisID='Ps.18.31'>Jaye si Yuus yaguin ti si Jeova güe? ya jaye y acho, jaguin ti si Yuusta?</verse>
        <verse osisID='Ps.18.32'>Si Yuus jagogode yo ni y minetgot: ya jafatitinas cabales y chalanjo?</verse>
        <verse osisID='Ps.18.33'>Jafatitinas y adengjo taegüije y adeng y benado: ya janasagayo gui taquilo na sagajo sija.</verse>
        <verse osisID='Ps.18.34'>Jafanagüe y canaejo para y guera: ya enaomina y canaejo judobla y atcas bronse.</verse>
        <verse osisID='Ps.18.35'>Ya unnaeyo locue ni y patang gui satbasionmo: ya y agapa na canaemo mumantietieneyo; ya y minansomo munamegaeyo.</verse>
        <verse osisID='Ps.18.36'>Unnadangculo y pinecatto gui papajo; ya y adengjo ti usulong.</verse>
        <verse osisID='Ps.18.37'>Judulalag y enimigujo sija, ya jugâchâ: ya ti jubirago talo asta que jocog.</verse>
        <verse osisID='Ps.18.38'>Junafanmañetnot, ya ti siña mangajulo: mamodong sija gui papa adengjo.</verse>
        <verse osisID='Ps.18.39'>Sa guinin ungode yo ni y minetgot para y guera: unnafanecon y enimigujo gui papajo.</verse>
        <verse osisID='Ps.18.40'>Guinin unfatinas ni y enimigujo na unaeyo ni y tataloñija, para juyulang y chumatliiyo.</verse>
        <verse osisID='Ps.18.41'>Manaagang, ya taya jaye ufansinatba: manaagange si Jeova ya ti manjiningog.</verse>
        <verse osisID='Ps.18.42'>Ayonae juguleg sija taegüije y petbos gui menan y manglo; taegüije y fache gui chalan ni y manmachalapon.</verse>
        <verse osisID='Ps.18.43'>Guinin unnalibre yo gui y inaguaguat y taotao: guinin unadaje yo para jumagas gui nasion sija: y taotao sija ni ti jutungo ujasesetbeyo.</verse>
        <verse osisID='Ps.18.44'>Ya anae jajungog guiya guajo ujaosgueyo: ya y taotao juyong ujaosgueyo ni y dinague.</verse>
        <verse osisID='Ps.18.45'>Ya taotao juyong manlinachae ya manmamamaela ya manlalaolao guinin manmapongle.</verse>
        <verse osisID='Ps.18.46'>Lâlâ si Jeova; ya ubendito y achojo: ya umanataquilo na Yuus y satbasionjo.</verse>
        <verse osisID='Ps.18.47'>Si Yuus ni y numae yo y inemog, ya jasujeta y taotao gui papajo.</verse>
        <verse osisID='Ps.18.48'>Janalibre yo gui enimigujo: magajet na unnasanjiloyo gui ayo sija y mangajulo contra guajo: ya janalibre yo gui taotao ni y matatnga.</verse>
        <verse osisID='Ps.18.49'>Pot este junae jao grasias gui entalo y nasion sija, O Jeova; ya jucanta y alabansa para y naanmo.</verse>
        <verse osisID='Ps.18.50'>Dangculo na linibre janae y rayña; ya jafanue minaase ni y pinalaeña; as David ya y semiyaña para taejinecog.</verse>
      </chapter>
      <chapter osisID='Ps.19'>
        <verse osisID='Ps.19.1'>Y langet munaclaro y minalag Yuus; ya y fineda mamanue y checho canaeña.</verse>
        <verse osisID='Ps.19.2'>Y un jaane yan y otro jaane masangang y finijo, ya y un puenge ya y otro puenge mamanue tiningo.</verse>
        <verse osisID='Ps.19.3'>Taya sinangan, ni finijo; ti siña umajungog y vosñija.</verse>
        <verse osisID='Ps.19.4'>Ya gui todo y tano jumanao y rayaña, ya asta uttimon y tano y finoña: ya japolo tabernaculo para atdao guiya sija.</verse>
        <verse osisID='Ps.19.5'>Ya güiya taegüije y nobio ni jumujuyong guinin y cuattoña, ya jamagof taegüije y matatnga na taotao, para ufalago gui finalago.</verse>
        <verse osisID='Ps.19.6'>Y jinanaoña guinin un punta gui langet, ya y linilicoña asta y uttimoña: ya taya jaye uatog ni y minaepeña.</verse>
        <verse osisID='Ps.19.7'>Y lay Jeova cabales, jafamauleg y ante; y testimonion Jeova seguro, janafanmalalate y manaeisao.</verse>
        <verse osisID='Ps.19.8'>Y finañagüe Jeova tunas, janafanmamagof y corason: y tinago Jeova claro, janafanmalag y atadogsija.</verse>
        <verse osisID='Ps.19.9'>Y minaañao as Jeova gasgas, sumaga para taejinecog; y sentensian Jeova magajet, ya todo tunas.</verse>
        <verse osisID='Ps.19.10'>Na malago mas que y oro, magajet mas que y megae na oro ni y manfino: mames mas que y miet, que y titijo gui sagan miet.</verse>
        <verse osisID='Ps.19.11'>Y tentagomo locue mapagat yan sija: ya yaguin jaadaje sija y uguaja dangculo na apas.</verse>
        <verse osisID='Ps.19.12'>Ya y linachiña jaye utiningo? ya y linache na ti jutungo, nalibreyo.</verse>
        <verse osisID='Ps.19.13'>Unmantiene locue y tentagomo guinin y sobetbio na isao: ya munga mangae ninasiñañija guiya guajo: ayo nae cabalesyo ya gasgas yo guinin y dangculo na quinebrantan y tinago.</verse>
        <verse osisID='Ps.19.14'>Polo ya y sinangang y pachotto ya y jinason y corasonjo umauleg gui menamo, O Jeova, minetgotto yan y munalilibreyo.</verse>
      </chapter>
      <chapter osisID='Ps.20'>
        <verse osisID='Ps.20.1'>SI Jeova uninepejao y jaanen chinatsaga: y naan y Yuus Jacob ninacajulojao.</verse>
        <verse osisID='Ps.20.2'>Utago y para uinayudajao guinin y santuario, ya guinin y Sion unninametgotjao.</verse>
        <verse osisID='Ps.20.3'>Ujaso todo y ninaemo, ya uchajlao y inefresimo sinenggue.</verse>
        <verse osisID='Ps.20.4'>Nae jao taemanoja y minalago y corasonmo, ya cumple todo y pinagatmo.</verse>
        <verse osisID='Ps.20.5'>Utafangana gui satbasionmo, ya y naan y Yuusmame injatsa julo y banderanmame: ucumple si Jeova todo y guinagaomo.</verse>
        <verse osisID='Ps.20.6'>Pago jutungo na si Jeova jaadadaje y pinalaeña: güiya uinepe gue guinin santos y langetña yan y minetgot y satbasion gui agapaña.</verse>
        <verse osisID='Ps.20.7'>Estesija gui caretasija, ya ayosija gui cabayosija nae jaangocosija: lao jita y naan Jeova, ni y Yuusta, utajajasoja.</verse>
        <verse osisID='Ps.20.8'>Estesija mandimo ya mamodong: lao jita tafangajulo ya tafanogue tunas.</verse>
        <verse osisID='Ps.20.9'>Jeova, nalibre: polo y Ray ya uopejam anae inagang.</verse>
      </chapter>
      <chapter osisID='Ps.21'>
        <verse osisID='Ps.21.1'>O Jeova, gui minetgotmo ninamagof y ray; ya gui satbasionmo ninamagof megae!</verse>
        <verse osisID='Ps.21.2'>Y minalago y corasonña, jago numae: ya ti unpune ni y guinagao y labiosña.</verse>
        <verse osisID='Ps.21.3'>Sa untagam güe nu y bendision y minauleg: y coronan oro nu y fino, unpolo gui jilo y iluña.</verse>
        <verse osisID='Ps.21.4'>Linâlâ na guinagaoña unnae: y anaco na jaane, para siempre taejinecog.</verse>
        <verse osisID='Ps.21.5'>Dangculo y minalagña gui satbasionmo: onra yan minagas unpolo gui jiloña.</verse>
        <verse osisID='Ps.21.6'>Sa jago bumendise para taejinecog: unnamagof güe yan minagof gui menamo.</verse>
        <verse osisID='Ps.21.7'>Sa y ray jaangongoco si Jeova: ya pot y minaase y Gueftaquilo ti calamten.</verse>
        <verse osisID='Ps.21.8'>Y canaemo usoda todo y enimigumo: y agapa na canaemo usoda todo y chumatlie jao.</verse>
        <verse osisID='Ps.21.9'>Jago pumolo sija taegüije y jetnon guafe gui tiempon binibumo: si Jeova yumulang sija anae lalalo, ya y guafe ufanlinachae.</verse>
        <verse osisID='Ps.21.10'>Ya y tinegchaña unyulang gui jilo y tano, ya y semiyaña gui entalo y famaguon y taotao.</verse>
        <verse osisID='Ps.21.11'>Sa jagasja majasuye y taelaye contra jago: jagasja majaso y dinague ni y ti siña mafatinas.</verse>
        <verse osisID='Ps.21.12'>Sa jago fumatinas na jabira y tataloñija ya unnalisto y jalon y atcosmo contra y matañija.</verse>
        <verse osisID='Ps.21.13'>Taquilo jao, O Jeova, yan y minetgotmo: incantaye yan inalabaye y ninasiñamo.</verse>
      </chapter>
      <chapter osisID='Ps.22'>
        <verse osisID='Ps.22.1'>YUUSSO, Yuusso, sa jafa na undingo yo? sa jafa chago jao gui inayudajo yan y finijo gui inigongjo.</verse>
        <verse osisID='Ps.22.2'>O Yuusso, juagang gui jaane ya ti unope: ya gui puenge lao jusoda y descanso.</verse>
        <verse osisID='Ps.22.3'>Ya y santos jao, O jago ni y sumasaga gui alabansan Israel.</verse>
        <verse osisID='Ps.22.4'>Yya jago nae manangoco y tatanmame: manangoco ya unnafanlibre sija.</verse>
        <verse osisID='Ps.22.5'>Maaagang jao ya ninafanlibre: manmanangoco nu jago ya ti manmamajlao.</verse>
        <verse osisID='Ps.22.6'>Ya guajo y gâgâ ilo ya ti taotao: namamajlao gui lalaje ya madespresia gui taotao.</verse>
        <verse osisID='Ps.22.7'>Todo y lumiiyo manatchatgue pot guajo mamuyuyueyo ya jayeyengyong y ilonñija.</verse>
        <verse osisID='Ps.22.8'>Angoco jao as Jeova; polo ya ulibre gue: polo ya ulibre güe sa güinaeya güe.</verse>
        <verse osisID='Ps.22.9'>Sa jago y chumule yo gui tiyan: ya unnafanangoco anae gaegue yo gui jaof nanajo.</verse>
        <verse osisID='Ps.22.10'>Gui jilomo mayute yo guinin y tiyan: desde y tiyan nanajo jago Yuusso.</verse>
        <verse osisID='Ps.22.11'>Chamo chachago guiya guajo; sa y chinatsagaco esta jijot, sa taya jaye yo uayuda.</verse>
        <verse osisID='Ps.22.12'>Megae na toro jaoriyayeyo: manmetgot na toron Básan jumijujuteyo.</verse>
        <verse osisID='Ps.22.13'>Ya jabababa y pachotñija guiya guajo taegüije y león ni tegcho yan cumate.</verse>
        <verse osisID='Ps.22.14'>Janamachuda yo taegüije y janom, todo y telangjo manápula: y corasonjo taegüije y danges; esta madirite gui talo gui sanjalomjo.</verse>
        <verse osisID='Ps.22.15'>Anglo y minetgotto taegüije y pedason an mafag: ya y jilajo cheton gui paladatto: ya gui petbos finatae nae unpoloyo.</verse>
        <verse osisID='Ps.22.16'>Sa maoriyayayeyo y galago sija: majijujuteyo y inetnon y manaelaye; ya manadochon gui canaejo yan y adengjo.</verse>
        <verse osisID='Ps.22.17'>Mojon jusangan todo ni y telangjo: sija jaatanyo ya jaconsidedera.</verse>
        <verse osisID='Ps.22.18'>Maipe gui entaloñija todo y bestidujo: ya y magagujo marifa.</verse>
        <verse osisID='Ps.22.19'>Lao jago, O Jeova, chamo chachago: O jago, minetgotto, chadig yan unayudayo.</verse>
        <verse osisID='Ps.22.20'>Nalibre gui espada y antijo: y beyan corasonjo, guinin y ninasiñan y galago.</verse>
        <verse osisID='Ps.22.21'>Nalibreyo gui pachot y león; magajet, guinin y canggilon y nubiyo ni titogcha, unope yo.</verse>
        <verse osisID='Ps.22.22'>Bae jusaasgane y mañelujo y naanmo: ya gui entalo gui inetnon taotao bae jualalabajao.</verse>
        <verse osisID='Ps.22.23'>Ya y manmaañao as Jeova, fanmanalaba nu güiya: todo y semiyan Jacob fanmanonra nu güiya: ya fanmaañao nu güiya todo y semiyan Israel.</verse>
        <verse osisID='Ps.22.24'>Sa ti guinin jadespresia ni jachatlie y pinadesen y pebble; ni unaatog y mataña guiya güiya: ya anae jaagang guiya güiya, jajungog.</verse>
        <verse osisID='Ps.22.25'>Ya iya jago nae mamaela y alabansajo gui dangculon inetnon: ya y promesajo juapase gui menan y manmaañao güe.</verse>
        <verse osisID='Ps.22.26'>Ufañocho y manmanso ya ufanjaspog: ufanmanalaba as Jeova y umaliligao güe: polo ya ufanmanlâlâ y corasonmiyo para taejinecog.</verse>
        <verse osisID='Ps.22.27'>Ujajaso ya ufanalo guato as Jeova todo y uttimon y tano: ya ufamnanadora gui menamo todo y familian y nasion sija.</verse>
        <verse osisID='Ps.22.28'>Sa as Jeova y raeno: ya güiya umagas gui todo nasion.</verse>
        <verse osisID='Ps.22.29'>Ufañocho ya ufanmanadora todo y yinemog y tano: gui menanña ufandimo, todo y manunog gui eda: güiyaja ni y tisiña unalala y antiña.</verse>
        <verse osisID='Ps.22.30'>Un semiya usinetbe güe: ya umasangan si Jeova asta y uttimo generasion.</verse>
        <verse osisID='Ps.22.31'>Ufanmato ya ufanmasangan y tininasña ni y taotao na umafañago, na güiya fumatinas este.</verse>
      </chapter>
      <chapter osisID='Ps.23'>
        <verse osisID='Ps.23.1'>SI Jeova güiya y pastotjo: tayayo unafatta.</verse>
        <verse osisID='Ps.23.2'>Y manbetde na chaguan nae janaason yo: ya y quieto na janom nae jaosgaejon yo.</verse>
        <verse osisID='Ps.23.3'>Jananalo y antijo: jaosgaejon yo gui chalan tininas pot y naanña.</verse>
        <verse osisID='Ps.23.4'>Yaguin jufamocat gui chalan y anineng y finatae, ti maañao yo ni jafa na taelaye, sa jago gaegue guiya guajo: y baramo yan y bastonmo unnae yo minagof.</verse>
        <verse osisID='Ps.23.5'>Unfamauleg y lamasa gui menajo yan y menan y enimigujo sija: naye laña y ilujo, ya y copajo esta machúchuda.</verse>
        <verse osisID='Ps.23.6'>Sen magajet y minauleg yan y minaase madalalagyo todo nu sija gui jaanen linâlâjo: ya y guima Jeova jusaga para taejinecog na jaane.</verse>
      </chapter>
      <chapter osisID='Ps.24'>
        <verse osisID='Ps.24.1'>Y tano iyon Jeova yan y binilaña: y tano yan y manasaga gui sanjalomña.</verse>
        <verse osisID='Ps.24.2'>Sa güiya fumatinas gui jilo y tase: ya gui jilo y janom nae japolo fitme.</verse>
        <verse osisID='Ps.24.3'>Jaye ucajulo gui egso Jeova? ya jaye ugaegue gui sagan y sinantosña.</verse>
        <verse osisID='Ps.24.4'>Ayo y gasgas canaeña yan y gasgas corasonña: ni ti pumopolo gui taebale y antiña ni ufanjula ni y dinague.</verse>
        <verse osisID='Ps.24.5'>Güiya uresibe y bendision Jeova: yan y tininas guine as Yuus satbasionña.</verse>
        <verse osisID='Ps.24.6'>Este na generasion y umaliligao güe: y umaliligao y matamo, O Yuus Jacob. Sila.</verse>
        <verse osisID='Ps.24.7'>Jatsa julo y ilonmiyo, O jamyo trangco sija ya umajatsa julo y taejinecog na potta sija, ya y Ray langet ujalom.</verse>
        <verse osisID='Ps.24.8'>Jaye este na Ray langet? Si Jeova, metgot yan matatnga: si Jeova matatnga gui guera.</verse>
        <verse osisID='Ps.24.9'>Jatsa julo y ilonmiyo, O jamyo trangca sija ya umajatsa julo y taejinecog na potta sija ya y Ray langet ujalom.</verse>
        <verse osisID='Ps.24.10'>Jaye este na Bay langet? Si Jeova gui inetnon sendalo, güiya ayo y Ray langet. Sila.</verse>
      </chapter>
      <chapter osisID='Ps.25'>
        <verse osisID='Ps.25.1'>YYAJAGO, O Jeova, nae jujatsa y antijo.</verse>
        <verse osisID='Ps.25.2'>O Yuusso, iyajago nae juangocoyo: chamo yo munamamamajlao; chamo pumopolo y enimigujo na ugana gui jilojo.</verse>
        <verse osisID='Ps.25.3'>Magajet, na todo y mumananggajao ti ufanmamajlao: sija ufanmamajlao ni y chumogüe dinague sin jafa.</verse>
        <verse osisID='Ps.25.4'>Y chalanmo, O Jeova, fanueyo; fanagüe yo, ni y chalanmo.</verse>
        <verse osisID='Ps.25.5'>Osgaejonyo gui minagajetmo ya unfanagüeyo; sa jago y Yuus ni y satbasionjo: iyajago nae jufannangga todotdia.</verse>
        <verse osisID='Ps.25.6'>Jaso, O Jeova, y mauleg na minaasemo; yan y mauleg na güinaeyamo, sa sija guinin apmam na tiempo.</verse>
        <verse osisID='Ps.25.7'>Chamo jumajaso y isao y pinatgonjo, ni y quinebrantaco ni y tinago: segun y güinaeyamo jasoyo, pot y minauleg y naanmo, O Jeova.</verse>
        <verse osisID='Ps.25.8'>Mauleg yan tunas si Jeova: pot enao na jafanagüe y maniisao ni y chalan.</verse>
        <verse osisID='Ps.25.9'>Y manmanso ufanfinanagüe gui juisio: yan y manmanso ufanguinia gui chalan.</verse>
        <verse osisID='Ps.25.10'>Todo y chalan Jeova güinaeya yan minagajet ni y ayo y umadadaje y tratuña yan y testimoniuña.</verse>
        <verse osisID='Ps.25.11'>Pot y naanmo, O Jeova, asie y isaojo sa gosdangculo.</verse>
        <verse osisID='Ps.25.12'>Jaye ayo na taotao y maañao as Jeova? güiya ufinanagüe ni y chalan mano y inayegña.</verse>
        <verse osisID='Ps.25.13'>Y antiña usaga gui mauleg: ya y semiyaña uereda y tano.</verse>
        <verse osisID='Ps.25.14'>Y secreton Jeova gaegue guiya sija y mumaañaogüe güe; ya güiya ufanagüe sija ni y tratuña.</verse>
        <verse osisID='Ps.25.15'>Y atadogjo siempre juatan si Jeova; sa güiya ujala y adengjo juyong gui laso.</verse>
        <verse osisID='Ps.25.16'>Atanyo, ya gaease ni guajo: sa guajo taeconsueloyo yan piniteyo.</verse>
        <verse osisID='Ps.25.17'>Y chinatsagan y corasonjo lumalamegae: najuyongyo gui pinitijo.</verse>
        <verse osisID='Ps.25.18'>Atan y trinesteco yan y pinitijo; ya unasie todo y isaojo.</verse>
        <verse osisID='Ps.25.19'>Atan y enimigujo, sa sija manmegae, ya sija chumatliiyo ni y fejman na chinatlie.</verse>
        <verse osisID='Ps.25.20'>Adaje y antijo ya nalibreyo: ya chajo mamamajlao, sa iyajago nae juangocoyo.</verse>
        <verse osisID='Ps.25.21'>Y minauleg yan y tininas juadádajeyo: sa jago junanangga.</verse>
        <verse osisID='Ps.25.22'>Nalibre, O Yuus, y iya Israel gui todo y chinatsagaña.</verse>
      </chapter>
      <chapter osisID='Ps.26'>
        <verse osisID='Ps.26.1'>JUSGAYO, O Jeova, sa guajo jumajanao yo gui tininasso: juangocoyo locue gui as Jeova: pot enao na ti jusulong.</verse>
        <verse osisID='Ps.26.2'>Ecsamina yo, O Jeova, ya chagueyo: chague y jinasojo gui jinalomjo yan y corasonjo.</verse>
        <verse osisID='Ps.26.3'>Sa y güinaeyamo gaegue gui menan atadogjo; ya gui minagajetmo nae jumajanaoyo.</verse>
        <verse osisID='Ps.26.4'>Ti jagasja matachongyo yan y ti manmagajet na taotao; ni jujalom yan y lumilipa.</verse>
        <verse osisID='Ps.26.5'>Juchatlie y inetnon y chumogüe taelaye: ya ti jufatachong yan y manaelaye.</verse>
        <verse osisID='Ps.26.6'>Jufagase y canaejo ni y tinaeisao: taegüije juoriya gui attatmo, O Jeova.</verse>
        <verse osisID='Ps.26.7'>Para junajungog y inagang y grasias yan para jusangan todo y ninamanmanmo.</verse>
        <verse osisID='Ps.26.8'>Jeova, yajo y sagan y guimamo: yan y lugat nae sumasaga minalagmo.</verse>
        <verse osisID='Ps.26.9'>Chamo na fandadaña yan y maniisao y antijo, ni y jaanijo yan y taotao cájaga.</verse>
        <verse osisID='Ps.26.10'>Sa ayosija na canaeñija mangaegue y nacacha: ya y agapa y canaeñija bula ni y catnada.</verse>
        <verse osisID='Ps.26.11'>Lao guajo jumajanao yo yan y tininasso: nalibreyo, ya gaease ni guajo.</verse>
        <verse osisID='Ps.26.12'>Y adengjo gaegue gui lugat ni yano: ya gui inetnon taotao nae jubendise si Jeova.</verse>
      </chapter>
      <chapter osisID='Ps.27'>
        <verse osisID='Ps.27.1'>SI Jeova y candetto yan y satbasionjo? ya jaye jumaañagüeyo? si Jeova y minetgot y linâlâjo, ya jaye yo nae jumaañao?</verse>
        <verse osisID='Ps.27.2'>Anae manmato guiya guajo y chumogüe taelaye para u jacano y catneco, y contrariojo yan y enimigujo, sija manmatompo ya manmatomba.</verse>
        <verse osisID='Ps.27.3'>Achogja ujapolo un inetnon sendalo contra guajo ti maañao y corasonjo: achogja ucajulo y guera contra guajo, este nae juangocoyo.</verse>
        <verse osisID='Ps.27.4'>Unoja na güinaja jugagao gui as Jeova, este jualiligao; na jugaegue gui guima Jeova todo y jaanen linâlâjo, para julie y guinatbon Jeova ya para jualigao gui temploña.</verse>
        <verse osisID='Ps.27.5'>Sa güiya munaatogyo gui tabernacoluña gui jaanen pinite: ya janaatogyo gui fanatog y tabernacoluña: ya japoloyo julo gui jilo y acho.</verse>
        <verse osisID='Ps.27.6'>Ya pago janataquiloyo y ilujo gui jilo y enimigujo gui oriyajo: ya junae gui tabernacoluña inefresen minagof; bae jucantae, magajet, jucantaye alabansa sija si Jeova.</verse>
        <verse osisID='Ps.27.7'>Jungog, O Jeova, anae juagang ni inagangjo, gaease locue ni guajo ya unopeyo.</verse>
        <verse osisID='Ps.27.8'>Anae ilegmo: Aligao jamyo y matajo; y corasonjo ilegña nu jago: O Jeova, y matamo jualiligao.</verse>
        <verse osisID='Ps.27.9'>Chamo munaaatog y matamo guiya guajo; chamo munasusuja yan y binibumo y tentagomo: jago guinin ayudajo; chamoyo yumuyute ya chamoyo dumidingo, O Yuus gui satbasionjo.</verse>
        <verse osisID='Ps.27.10'>Anae si tatajo yan nanajo yumuteyo: si Jeova jumocayo.</verse>
        <verse osisID='Ps.27.11'>Fanagüeyo, O Jeova, ni y chalanmo: ya osgaejonyo, gui chalan yano, pot rason y enimigujo.</verse>
        <verse osisID='Ps.27.12'>Chamoyo pumopolo gui minalago y contrariojo: sa mangajujulo contra guajo mandacon na testigo, ya jaye usinangang y taease.</verse>
        <verse osisID='Ps.27.13'>Guinin lalangoyo yaguin ti jujonggue na guaja nae julie y minauleg Jeova gui tano ni y manlâlâlâ.</verse>
        <verse osisID='Ps.27.14'>Nangga si Jeova: nametgotjao ya polo ya unamatatnga y corasonmo: magajet, na nangga jao si Jeova.</verse>
      </chapter>
      <chapter osisID='Ps.28'>
        <verse osisID='Ps.28.1'>YYAJAGO, O Jeova, juaagang; achojo, chamo fatilúluye yo: yaguin infatiluye yo, guajo uparejo yan y manútunog gui tadong y joyo.</verse>
        <verse osisID='Ps.28.2'>Jungog y inagang y guinagaojo anae juagang jao: anae jujatsa y canaejo gui sinantos templomo.</verse>
        <verse osisID='Ps.28.3'>Chamoyo cumocone guato gui manaelaye yan y chumogüe y taelaye: ya jasasangan y pas gui tiguangña ya y inacacha gaegue gui corasonñija.</verse>
        <verse osisID='Ps.28.4'>Nae sija taemanoja y chechoñija: ya taemanoja y taelayen chechoña. Nae sija taemanoja y finatinas y canaeñija: apase ni y para ujamarese.</verse>
        <verse osisID='Ps.28.5'>Sa timanmalago jalie y checho Jeova, ni y finatinas y canaeña, ufanyinilang sija ya ti uninafangajulo.</verse>
        <verse osisID='Ps.28.6'>Bendito si Jeova, sa jajungong y inagang y guinagaojo.</verse>
        <verse osisID='Ps.28.7'>Si Jeova y minetgotto yan y patangjo; y iyagüiya nae manangoco y corasonjo, ya guajo uayuda: Enao mina senmagof y corasonjo; ya y quinantaco nae jualabagüe.</verse>
        <verse osisID='Ps.28.8'>Si Jeova y minetgotñija: ya güiya y minetgot y satbasion para y pinalaeña.</verse>
        <verse osisID='Ps.28.9'>Nalibre y taotaomo ya bendise y erensiamo: ya nafañocho sija ya unmantiene sija para taejinecog.</verse>
      </chapter>
      <chapter osisID='Ps.29'>
        <verse osisID='Ps.29.1'>NAE si Jeova, O famaguon manmetgot, nae si Jeova ni inenra yan y minetgot.</verse>
        <verse osisID='Ps.29.2'>Nae si Jeova y inenra ni mauleg para y naanña: adora si Jeova ni guinatbon y sinantosña.</verse>
        <verse osisID='Ps.29.3'>Y inagang Jeova gaegue gui jilo y janomsija: ya y Yuus langet janajujulo: junggan, si Jeova, gui jilo y megae na janom.</verse>
        <verse osisID='Ps.29.4'>Y inagang Jeova y ninasiña: y inagang Jeova bula y minagas.</verse>
        <verse osisID='Ps.29.5'>Y inagang Jeova yumuyulang y trongcon y sedrosija: magajet na jayulang si Jeova y trongcon sedrosija y Líbano.</verse>
        <verse osisID='Ps.29.6'>Ya janafanayog sija locue taegüije y tatnero: y Líbano yan y Sirion taegüije y patgon y dadao na nubiyo.</verse>
        <verse osisID='Ps.29.7'>Y inagang Jeova umuutut y mañila y guafe.</verse>
        <verse osisID='Ps.29.8'>Y inagang Jeova munamayengyong y jalomtano: janameyeyengyong si Jeova y jalomtano guiya Cades.</verse>
        <verse osisID='Ps.29.9'>Y inagang Jeova munafanmañañago y binado sija ya janafanquesnuda y jalomtano: ya y temploña nae todo y güinaja ilegña: Minalag.</verse>
        <verse osisID='Ps.29.10'>Si Jeova anae guaja delubio matachong calang un ray; magajet na matatachong si Jeova calang ray na taejinecog.</verse>
        <verse osisID='Ps.29.11'>Si Jeova unae minetgot y taotaoña: si Jeova jabendise y taotaoña ni y pas.</verse>
      </chapter>
      <chapter osisID='Ps.30'>
        <verse osisID='Ps.30.1'>JUNATAQUILO jao, O Jeova; sa jago unnajatsa yo julo: ya ti unnafanmagof y enimigujo guiya guajo.</verse>
        <verse osisID='Ps.30.2'>O Jeova, Yuusso, juagangjao ya unnajomloyo.</verse>
        <verse osisID='Ps.30.3'>O Jeova, jago munacajulo y antijo gui naftan: unadajeyo na lâlâyo para mungayo tumunog gui naftan.</verse>
        <verse osisID='Ps.30.4'>Cantaye si Jeova, O jamyo mañantosña: ya innae grasias y santos na naaña.</verse>
        <verse osisID='Ps.30.5'>Sa pot didideja guaja linalaloña; gui finaboreseña nae guaja linâlâ: yaguin y pupuenge majon sumaga y tinanges; y egaan mato y minagof.</verse>
        <verse osisID='Ps.30.6'>Ya guajo jagas ileco anae lumálaguaja yo: ti jucalamten talo taejinecog.</verse>
        <verse osisID='Ps.30.7'>Sa jago, Jeova, pot y finaboresemo jagasja unnafitme y egsojo: lao unnana y matamo, ya guajo chumatsaga.</verse>
        <verse osisID='Ps.30.8'>Yya jago, O Jeova, juaagangjao: ya si Jeova jutayuyut.</verse>
        <verse osisID='Ps.30.9'>Jafayo probechoco gui jâgâjo, anae tumunog yo gui naftan? Ada uinalabajao ni y petbos? Ada usangan y minagajetmo?</verse>
        <verse osisID='Ps.30.10'>Jungog, O Jeova, ya gaease ni guajo: Jeova, jago para inayudajo.</verse>
        <verse osisID='Ps.30.11'>Jago bumira y inigongjo gui baela: ya unpula y lutojo ya unnaquinereasyo ni y minagof;</verse>
        <verse osisID='Ps.30.12'>Para jucantaye jao inenra ya ti jufamatquilo: O Jeova, Yuusso, junaejao grasias para taejinecog.</verse>
      </chapter>
      <chapter osisID='Ps.31'>
        <verse osisID='Ps.31.1'>YYAJAGO, O Jeova, nae juangoco: chamoyo munamamamajlao para taejinecog: nalibreyo gui tininasmo.</verse>
        <verse osisID='Ps.31.2'>Egueng papa guiya guajo y talangamo, nalibreyo guse: jago y para guajo acho ni y fitme, pot y guima lumijing nae para unnalibreyo.</verse>
        <verse osisID='Ps.31.3'>Sa jago y achojo yan y castiyujo; enao mina pot y naanmo esgaejonyo ya chachalalaneyo.</verse>
        <verse osisID='Ps.31.4'>Chuleyo gui lagua ni y munanaaatogyo gui ti umatungo: sa jago y seguro na sagajo.</verse>
        <verse osisID='Ps.31.5'>Y canaemo nae, junae ni y espiritujo: unnalibreyo, O Jeova, jago Yuus minagajet.</verse>
        <verse osisID='Ps.31.6'>Juchatlie ayo sija y numanangga y taebale na dinague: lao guajo si Jeova juangongoco.</verse>
        <verse osisID='Ps.31.7'>Jumagof ya jusenmagof gui minaasemo: sa jagas unlie y pinitijo: ya jagas untungo y antijo gui chinatsaga.</verse>
        <verse osisID='Ps.31.8'>Ya jago ti jumujuchomyo gui canae y enimigujo: jagas unpolo y adengjo gui dangculo na sagayan.</verse>
        <verse osisID='Ps.31.9'>Gaease ni guajo, O Jeova, sa estagüe yo gui chinatsaga: sa y atadogjo linachae ni y pinite, junggan, y antijo yan y tataotaojo.</verse>
        <verse osisID='Ps.31.10'>Sa y jaanijo linachae ni y trinestico, ya y sacanjo ni y suspiros: linalachae y minetgotto pot y tinaelayeco: ya y telangjo mananglo.</verse>
        <verse osisID='Ps.31.11'>Pot todo y enimigujo, jumuyongyo mamajlao, magajet na sentaegüijeja a para y tiguangjo yan y minaañao ni y manatungoyo: ya y lumiliiyo gui sanjiyong mañuja guiya guajo.</verse>
        <verse osisID='Ps.31.12'>Sa esta malefayo taegüije y matae ni ti manjaso: taegüijeyo y an mafag baso.</verse>
        <verse osisID='Ps.31.13'>Sa jujungog y dinisonran y lajyayan: minaañao sija gui todo oriya: anae manafaesen entresija contra guajo, ya majasusuye para umacone y antijo.</verse>
        <verse osisID='Ps.31.14'>Lao guajo, iya jago nae juangocoyo, O Jeova: ileco: Jago y Yuusso.</verse>
        <verse osisID='Ps.31.15'>Y canaemo nae gaegue y tiempoco: nalibre yo gui canae y enimigujo yan y pumetsisigueyo.</verse>
        <verse osisID='Ps.31.16'>Nafanina y matamo gui jilo y tentagomo: nalibreyo ni y güinaeyamo.</verse>
        <verse osisID='Ps.31.17'>O Jeova, chamo yo munamámamajlao; sa jagasja juaagangjao: polo y manaelaye ya ufanmamajlao: polo sija ya ufanmamatquilo gui naftan.</verse>
        <verse osisID='Ps.31.18'>Nafanmamatquilo y labios ni y manmandadague; sa manguecuentos saguat contra y manunas, yan sobetbia yan despresio.</verse>
        <verse osisID='Ps.31.19'>Jafa muna dangculo y minaulegmo ni unadadaje para y mumaañaogüe jao, na unfatinas para y umangocojao gui menan y famaguon y taotao.</verse>
        <verse osisID='Ps.31.20'>Jago nae ufanatog sija na ti umatungo gui menamo guinin y taelaye na contraton taotao; jago unadaje sija gui guima lumijing guinin y inaguaguat y jila sija.</verse>
        <verse osisID='Ps.31.21'>Bendito si Jeova: sa jafanueyo ninamanman gui minaaseña gui siudan manmetgot.</verse>
        <verse osisID='Ps.31.22'>Ya guajo ileco y nalulajo: Juutut yo gui menan atadogmo; lao magajet na jago jumungog y vos y guinagaojo anae juagangjao.</verse>
        <verse osisID='Ps.31.23'>Guaeya si Jeova todo jamyo mañantos; ya y manmauleg adaje si Jeova, ya apase megagae y fumatitinas ni y sobetbia.</verse>
        <verse osisID='Ps.31.24'>Nafanmetgot jamyo, ya inafanmatatnga y corasonmiyo, todo y numanangga si Jeova.</verse>
      </chapter>
      <chapter osisID='Ps.32'>
        <verse osisID='Ps.32.1'>DICHOSO y maasie ni y taelayen finatinasña, ya y isaoña matampe.</verse>
        <verse osisID='Ps.32.2'>Dichoso y taotao ni y ti jacatgaye si Jeova ni tinaelaye, ni uguaja gui espirituña dinague.</verse>
        <verse osisID='Ps.32.3'>Anae mamatquiloyo, y telangjo ninafanbijo, ni y inigongjo todotdia.</verse>
        <verse osisID='Ps.32.4'>Sa y jaane yan y puenge y canaemo macat guiya guajo; ya y finetgonjo mabira para y inanglo gui tiempon maepe. Sila.</verse>
        <verse osisID='Ps.32.5'>Y isaojo junatungo jao ya y tinaelayeco ti junaatog; ya ileco: Guajo bae juconfesatñaejon y tinaelayen finatinasso as Jeova; ya jago unasie y taelayen y isaojo. Sila.</verse>
        <verse osisID='Ps.32.6'>Sa este nae umatayuyut jao y mandeboto todos gui tiempo anae mojon siña ujasoda: senmagajet anae machuchuda inetnon y janom, ti ufato guiya güiya.</verse>
        <verse osisID='Ps.32.7'>Jago y fanatugco; ya gui chinatsaga jago unadajeyo: ya nu y cantan linibre, jago unoriyayeyo.</verse>
        <verse osisID='Ps.32.8'>Junatungo jao ya jufanagüe jao ni y chalan anae jumajanao: jupagat jao nu y atadogco.</verse>
        <verse osisID='Ps.32.9'>Chamo pumarérejo yan y cabayo, pat y mula ni taya tiningoñija: na nesesita y modasa yan y freno para umantiene; yaguin taya estesija ti malago guaguato guiya jago.</verse>
        <verse osisID='Ps.32.10'>Megae na triniste para y manaelaye: lao y numaangongoco si Jeova, minaase umoriyayayegüe.</verse>
        <verse osisID='Ps.32.11'>Fanmagof as Jeova, ya infansenmagof, O jamyo manunas; ya fanagang ni y minagof, todo y manunas na corason.</verse>
      </chapter>
      <chapter osisID='Ps.33'>
        <verse osisID='Ps.33.1'>FANMAGOF gui as Jeova jamyo manunas: sa y manunas bonito na alabansa.</verse>
        <verse osisID='Ps.33.2'>Fanmannae grasias indandane si Jeova ni atpa: cantaye güe ni alabansa nu y guitala ni y gaecuetdas dies.</verse>
        <verse osisID='Ps.33.3'>Cantaye güe ni y nuebo na canta: dandan mauleg ni y agang.</verse>
        <verse osisID='Ps.33.4'>Sa y fino Jeova tunas: ya todo y chechoña esta mafatinas ni y minagajet.</verse>
        <verse osisID='Ps.33.5'>Güiya yaña y tininas yan y juisio; ya cariño na güinaeya gui as Jeova, bula y tano.</verse>
        <verse osisID='Ps.33.6'>Pot y fino Jeova esta mafatinas y langetsija: ya pot y jajaja ni y pachotña, todo y inetnonñija.</verse>
        <verse osisID='Ps.33.7'>Güiya munadaña gui un monton y janom gui tase: güiya pumolo gui atmasén y tinadongsija.</verse>
        <verse osisID='Ps.33.8'>Manmaañao as Jeova todo y tano: manmaañao nu güiya todo mañasaga gui tano.</verse>
        <verse osisID='Ps.33.9'>Sa güiya umalog ya jumuyong: güiya manago ya sumaga fitme.</verse>
        <verse osisID='Ps.33.10'>Si Jeova munataesetbe y pinagat y nasion; ya güiya munataebale y jinaso y taotao.</verse>
        <verse osisID='Ps.33.11'>Y pinagat Jeova sumaga para taejinecog: y jinason y corasonña para todo y generasion.</verse>
        <verse osisID='Ps.33.12'>Dichoso y nasion ni si Jeova Yuusña: yan y taotao ni y jaayeg pot erensia para güiya.</verse>
        <verse osisID='Ps.33.13'>Desde y langet jaatan si Jeova: jalilie todos y famaguon Adam.</verse>
        <verse osisID='Ps.33.14'>Desde y sagaña na lugat jaatan; jaatitutuye todo y mañasaga gui jilo y tano.</verse>
        <verse osisID='Ps.33.15'>Güiya fumatinas y corasonñija todos: yan jaatitutuye todo y chechoñija.</verse>
        <verse osisID='Ps.33.16'>Y ray ti umalibre pot y dangculon inetnon sendaloña: y matatnga na taotao ti umasatba pot y dangculon minetgotña.</verse>
        <verse osisID='Ps.33.17'>Y cabayo taebale para useguro: sa güiya ti unalibre ni uno nu y dangculon jinilatña.</verse>
        <verse osisID='Ps.33.18'>Estagüeja, y atadog Jeova gui jilo y manmaañagüe güe: gui jiloñija y numanangga y minaaseña.</verse>
        <verse osisID='Ps.33.19'>Para unalibre gui finatae y antiñija: ya para unae linâlâ gui ñinalang.</verse>
        <verse osisID='Ps.33.20'>Y antita jagas jananangga si Jeova: y ayudata yan y patangta güiya.</verse>
        <verse osisID='Ps.33.21'>Pot güiya manmagof y corasonta, sa y sinantos naanña nae jagas taangocojit.</verse>
        <verse osisID='Ps.33.22'>Polo y minaasemo, O Jeova, ugaegue guiya jame, según ninangganmamame guiya jago.</verse>
      </chapter>
      <chapter osisID='Ps.34'>
        <verse osisID='Ps.34.1'>JUBENDISE si Jeova gui todo y tiempo: y alabansaña siésiempreja sumaga gui pachotto.</verse>
        <verse osisID='Ps.34.2'>Si Jeova umalaba y antijo: man manjungog y manmanso ya ninafanmagof.</verse>
        <verse osisID='Ps.34.3'>Junadangculo si Jeova guiya guajo: ya nita tanataquilo y naanña gui un vos.</verse>
        <verse osisID='Ps.34.4'>Jualigao si Jeova ya güiya jajungogyo: ya todo y minaañaojo janalibreyo.</verse>
        <verse osisID='Ps.34.5'>Sija inatangüe ya infaninina: ya y matañija ti ufanmamajlao.</verse>
        <verse osisID='Ps.34.6'>Este y namase na taotao umagang, ya si Jeova jumungog, ya ninalibre todo gui chinatsagaña.</verse>
        <verse osisID='Ps.34.7'>Y angjet Jeova jaoriyaye sija y manmaañao nu güiya ya janalibre sija.</verse>
        <verse osisID='Ps.34.8'>Chague ya unlie na mauleg si Jeova: dichoso y taotao ni umangocogüe guiya güiya.</verse>
        <verse osisID='Ps.34.9'>Fanmaañao as Jeova, jamyo mañantosña: sa taya ufatta para y manmaañao nu güiya.</verse>
        <verse osisID='Ps.34.10'>Y mandiquique na león mannamase ya manñalang; ya y umaliligao si Jeova ti ufatta ni jafa na minauleg.</verse>
        <verse osisID='Ps.34.11'>Maela jamyo famaguon, ecungog yo: ya jufanagüe jamyo ni y minaañao as Jeova.</verse>
        <verse osisID='Ps.34.12'>Jaye enao na taotao y tumátana y linâlâ, ya yaña megae na jaane para ulie y minauleg?</verse>
        <verse osisID='Ps.34.13'>Adaje y jilamo gui taelaye, yan y labiosmo na ucuentos mandague.</verse>
        <verse osisID='Ps.34.14'>Suja gui taelaye ya fatinas y mauleg; aligao y pas ya dalalag.</verse>
        <verse osisID='Ps.34.15'>Y atadog Jeova gaegue gui jilo y manunas: ya y talangaña esta mababa pot y inagangñija.</verse>
        <verse osisID='Ps.34.16'>Y matan Jeova contra y fumatitinas y taelaye para uutut gui tano y jinasoñija.</verse>
        <verse osisID='Ps.34.17'>Managang y manunas ya si Jeova jumungog: ya todo y chinatsagañija ninafanlibre.</verse>
        <verse osisID='Ps.34.18'>Jijot esta si Jeova gui manmaque branta na corason: yan y manmañetnot na espiritu janalibre.</verse>
        <verse osisID='Ps.34.19'>Megae y pinitiñiñija y manunas: lao todo ayo si Jeova munafanlibre.</verse>
        <verse osisID='Ps.34.20'>Jaadaje todo y telangñija: ya ni uno guiya sija umayamag.</verse>
        <verse osisID='Ps.34.21'>Y tinaelaye upinino y taotao ni taelaye: ya y chumatlie y manunas ufansinentensia.</verse>
        <verse osisID='Ps.34.22'>Janalilibre si Jeova y linâlâ y tentagoña: ya taya ni uno ni umangoco güe usinentensia.</verse>
      </chapter>
      <chapter osisID='Ps.35'>
        <verse osisID='Ps.35.1'>AGUAGUATE, O Jeova, ayo y umaguaguaguateyo; mumo yan ayo y amumumujo.</verse>
        <verse osisID='Ps.35.2'>Mantiene y patang yan guinegüe, ya tojgue para unayudayo.</verse>
        <verse osisID='Ps.35.3'>Ya chule y lansa ya patang y chalan contra ayo y pumetsisigueyo: alog ni antijo: Guajo y satbasionmo.</verse>
        <verse osisID='Ps.35.4'>Polo ya ufanmamajlao, ya ufanquinenfunde y umaliligao y antijo: polo ya ufanalo tate ya ufanmamajlao y jumajaso y taelayejo.</verse>
        <verse osisID='Ps.35.5'>Polo sija ya calang y paja gui menan y manglo: ya y angjet Jeova ufanchineneg sija.</verse>
        <verse osisID='Ps.35.6'>Polo y chalanñija ya jomjom yan palagse: ya y angjet Jeova ufanpinetsigue sija.</verse>
        <verse osisID='Ps.35.7'>Sa sin causa manatog para guajo y lagua gui joyo: ya sin causa manmanguadog joyo para y antijo.</verse>
        <verse osisID='Ps.35.8'>Polo ya ufato guiya güiya ya yinilang ni ti jatungo: polo ya y lagua ni janaaatog, ucone maesagüe: yan y jalom yinilang nae upodong güe.</verse>
        <verse osisID='Ps.35.9'>Ya umagof y antijo gui as Jeova: ya umagof gui satbasionña.</verse>
        <verse osisID='Ps.35.10'>Todo y telangjo y ilegñija: Jeova, jaye parejumo? ni unalibre y mamoble gui mas manmetgot qui güiya: magajet na y mamoble yan y mannesesitao, guinin y jachulelejguan?</verse>
        <verse osisID='Ps.35.11'>Mangajulo testigon mandague: ya jafaesenyo ni y ti jutungo.</verse>
        <verse osisID='Ps.35.12'>Manaeyo ni taelaye pot y mauleg, ya manataelaye y antijo.</verse>
        <verse osisID='Ps.35.13'>Lao guajo anae manmalango sija, magagojo y luto: junatriste y antijo yan umayunat: y tinaetaejo tumalo jalom gui pechoco.</verse>
        <verse osisID='Ps.35.14'>Mamomocat yo ya ileleco: Güiya buente y gachongjo, pat y chelujo: ya tumecon yo triste calang uno ni y umuugung pot si nanaña.</verse>
        <verse osisID='Ps.35.15'>Lao anae desgrasiaoyo, sija manmagof ya mandaña: ya y gosnamaase mandaña contra guajo ya guajo ti jutungo: sija matitegyo ya ti manbasta.</verse>
        <verse osisID='Ps.35.16'>Parejo yan y áplacha na minefea gui fandango, janachéchegcheg y nifenñija guiya guajo.</verse>
        <verse osisID='Ps.35.17'>Jeova, asta ngaean nae unatan? nalibre y antijo gui yinilangña, yan y beya y corasonjo gui león.</verse>
        <verse osisID='Ps.35.18'>Junae jao grasias gui dangculon y inetnon taotao: ya jualaba jao gui entalo linajyan taotao.</verse>
        <verse osisID='Ps.35.19'>Chamo pumopolo na ufanmamagof guiya guajo y enimigujo sin jafa? ni ayo y chumatlieyo sin causa jaachetgue yo nu y atadog.</verse>
        <verse osisID='Ps.35.20'>Sa ti manguecuentos pas: ya contra y manmanso gui tano jajajaso y finijo dinague.</verse>
        <verse osisID='Ps.35.21'>Magajet na jabababa y pachotñija contra guajo; ilegñija: Ja, ja y atadogmameja lumie.</verse>
        <verse osisID='Ps.35.22'>Unlie este, O Jeova; chamo famatquiquilo: O Jeova, chamo chachago guiya guajo.</verse>
        <verse osisID='Ps.35.23'>Jaso ya fagmata para y juisioco; junggan, para y causaco Yuusso yan y Señotto.</verse>
        <verse osisID='Ps.35.24'>Jusgayo taemanoja y tininasmo, O Jeova, Yuusso, ya chamo pumopolo na ufanmamagof guiya guajo.</verse>
        <verse osisID='Ps.35.25'>Chamo pumopolo na ujaalog gui corasonñija: Ja, taegüije manmalagojit; chamo pumopolo na ujaalog: Jita jagas tacalamot güe.</verse>
        <verse osisID='Ps.35.26'>Polo ya ufanmamajlao ya ufañatsaga ayo sija y manmagof pot y manadañujo: polo ya ufanminagago ni y minamajlao yan y disonra y munadangculo sija contra guajo.</verse>
        <verse osisID='Ps.35.27'>Polo ya ufanagang ni minagof ya ufanmagof y gumaeya y tinas na causaco: junggan, polo ya ujaalog siempre: innadangculo si Jeova, ni y yaña na memegae y tentagoña.</verse>
        <verse osisID='Ps.35.28'>Ya y jilajo usangan ni y tininasmo, yan todotdia ni y alabansamo.</verse>
      </chapter>
      <chapter osisID='Ps.36'>
        <verse osisID='Ps.36.1'>YINEMBESTE y taelaye, ilegña gui corasonjo, taya minaañao as Yuus gui menan atadogña.</verse>
        <verse osisID='Ps.36.2'>Sa pot enao jafaande maesa güe gui atadogña, ya ti usoda y taelayeña ya umachatlie gue.</verse>
        <verse osisID='Ps.36.3'>Y finijo gui pachotña manaelaye yan finababa: basta güe ni utungo yan ufatinas y mauleg.</verse>
        <verse osisID='Ps.36.4'>Y tinaelaye jajajaso gui jilo camaña: japolo maesa güe gui un chalan ni y ti mauleg: ti jachatlie y inacacha.</verse>
        <verse osisID='Ps.36.5'>O Jeova, asta y langet y güinaeyamo; y minagajetmo inataca asta y mapagajes.</verse>
        <verse osisID='Ps.36.6'>Y tininasmo taegüije y egso Yuus; y juisiomo sija dangculoña tinadong: y taotao yan y gâgâ, jago umadadaje, O Jeova.</verse>
        <verse osisID='Ps.36.7'>Gosdangculo y balotña y güinaeyamo, O Yuus! ya y famaguon taotao ufanmagogue gui papa y anineng y papamo.</verse>
        <verse osisID='Ps.36.8'>Ufansennajong ni y minegae y guimamo: ya jago unnafanguimen ni y sadog y minagofmo.</verse>
        <verse osisID='Ps.36.9'>Sa iyajago nae gaegue y bebô y linâlâ: ya y ininamo nae infanmalie inina.</verse>
        <verse osisID='Ps.36.10'>Sisigueja y güinaeyamo para y tumungo jao; ya y tininasmo para manunas na corason.</verse>
        <verse osisID='Ps.36.11'>Chamo pumopolo ya ufato contra guajo y patas y sobetbio: ni y canae y manaelaye unasuja yo.</verse>
        <verse osisID='Ps.36.12'>Ayo nae mamodong y manmamatitinas ni y taelaye: sija manmachoneg ya ti siña ufangajulo.</verse>
      </chapter>
      <chapter osisID='Ps.37'>
        <verse osisID='Ps.37.1'>CHAMO umestotban mamaesa jao ni y chumogüe daño, ni unguaja embidia, ni y fumatitinas y taelaye.</verse>
        <verse osisID='Ps.37.2'>Sa ufanmautut guse taegüijeja y chaguan, ya ufanmalayo taegüije y chaguan betde.</verse>
        <verse osisID='Ps.37.3'>Angocojao as Jeova, ya fatinas y mauleg: saga gui tano ya unchogüe minauleg.</verse>
        <verse osisID='Ps.37.4'>Magofjao as Jeova: ya güiya unninae ni guinagao y corasonmo.</verse>
        <verse osisID='Ps.37.5'>Bira y chalanmo para as Jeova: ya angocogüe locue, ya güiya unajuyong este.</verse>
        <verse osisID='Ps.37.6'>Ya janajanao y tininasmo taegüije y manana: ya y juisiomo taegüije y taloane.</verse>
        <verse osisID='Ps.37.7'>Quieto jao as Jeova, ya nanggagüe nu y siningon: chamo umestotban mamaesa jao ni y mumegae, gui chalanña ni y taotao ni fumatitinas y dinague.</verse>
        <verse osisID='Ps.37.8'>Basta y binibo, ya polo y linalalo; chamo umestotban mamaesa jao para unfatinas y dano.</verse>
        <verse osisID='Ps.37.9'>Sa y chumogüe dano ufanmautut: lao y numanangga si Jeova, sija ujaereda y tano.</verse>
        <verse osisID='Ps.37.10'>Ya desde este didide ti utaegüe y taelaye: magajet na jaguefjajaso y sagaña ya utaegüe güe.</verse>
        <verse osisID='Ps.37.11'>Lao y manmanso ujaereda y tano: ya ufanmagof maesa sija ni megae na pas.</verse>
        <verse osisID='Ps.37.12'>Y taelaye man jajaso dinague contra y manunas ya janachechegcheg y nifenñija guiya güiya.</verse>
        <verse osisID='Ps.37.13'>Si Jeova chumachaleg pot güiya: sa jalilie na ufato gui jaaniña.</verse>
        <verse osisID='Ps.37.14'>Y manaelaye jalagnos y espada, yan janadilog y atcosñija para uyute papa y mamoble yan y mannesesitao: para ujapuno sija y manunas gui chalan.</verse>
        <verse osisID='Ps.37.15'>Y espadañija jumalom gui corasonñijaja ya y atcosñija umayamag.</verse>
        <verse osisID='Ps.37.16'>Maulegñaja y didide gui manunas, qui y minegae gui megae na manaelaye.</verse>
        <verse osisID='Ps.37.17'>Sa y canae y manaelaye ufanmayamag: lao si Jeova jamantietene y manunas.</verse>
        <verse osisID='Ps.37.18'>Jatungo si Jeova y jaanen y manunas: ya y erensiañija usaga para taejinecog.</verse>
        <verse osisID='Ps.37.19'>Sija, ti ufanmamajlao gui taelaye na tiempo: ya y jaanen ñinalang ufanjaspog.</verse>
        <verse osisID='Ps.37.20'>Lao y manaelaye ufanmalingo: yan y enimigon Jeova ufanparejo y sebon cotdero sija: sija ufanlinachae, calang aso ufanguelinachae.</verse>
        <verse osisID='Ps.37.21'>Y manaelaye mañuñule inayao ya ti jaapapasetalo: ya y manunas guaja minaaseñija ya mannae.</verse>
        <verse osisID='Ps.37.22'>Sa ayosija y manbendise pot güiya ujaereda y tano: ya ayosija y manmatdise pot güiya ufanmautut.</verse>
        <verse osisID='Ps.37.23'>Sa y jinanao y mauleg na taotao si Jeova mumantietene; ya güiya yaña y chalanña.</verse>
        <verse osisID='Ps.37.24'>Yaguin matomba, ti uguefpodong: sa si Jeova mumantietene nu y canaeña.</verse>
        <verse osisID='Ps.37.25'>Guine patgon yo ya estayo bijo; lao tatnae julie y mauleg madingo, ni y semiyaña manegagao nengcanoñija.</verse>
        <verse osisID='Ps.37.26'>Todotdia guaja minaase yan ninaayao: ya y simiyaña para bendision.</verse>
        <verse osisID='Ps.37.27'>Suja gui taelaye, ya fatinas y mauleg; ya sumasasaga jao para taejinecog.</verse>
        <verse osisID='Ps.37.28'>Sa si Jeova yaña y juisio, ya ti jadingo y mañantosña: sija ufanmaadaje para siempre: ya y semiyan y manaelaye ufanmautut.</verse>
        <verse osisID='Ps.37.29'>Y manunas ujaereda y tano ya usaga para taejinecog gui jiloña.</verse>
        <verse osisID='Ps.37.30'>Y pachot y manunas manguecuentos minalate, ya y jilaña cumuecuentos juisio.</verse>
        <verse osisID='Ps.37.31'>Y lay y Yuusña gaegue gui corasonña, pot enao na y adengña ti usulong.</verse>
        <verse osisID='Ps.37.32'>Y taelaye jaespipia y tinas ya jaegaga para upuno.</verse>
        <verse osisID='Ps.37.33'>Si Jeova ti upinelo gue gui canaeña: ni usinentensia güe yan manjusga.</verse>
        <verse osisID='Ps.37.34'>Nangga si Jeova ya adaje y chalanña, ya güiya unninataquilo para unereda y tano: anae y manaelaye ufanmautut, jago siempre unlie.</verse>
        <verse osisID='Ps.37.35'>Guajo jagas julie y taelaye na dangculo ninasiñaña, ya janamayao güe, calang y atbot ni betde gui edaña.</verse>
        <verse osisID='Ps.37.36'>Ya jumalofan ya estagüe, na taegüe: magajet na jualigao ya tisiña masoda.</verse>
        <verse osisID='Ps.37.37'>Jaso y cabales, ya atan y tinas na taotao: sa y uttimoña ayo na taotao y pas.</verse>
        <verse osisID='Ps.37.38'>Lao y manaelaye todo manmayulang: ya y uttimon y manaelaye ufanmautut.</verse>
        <verse osisID='Ps.37.39'>Lao y satbasion y manunas gui as Jeova: güiya y minetgotñija gui tiempon y chinatsaga.</verse>
        <verse osisID='Ps.37.40'>Ya si Jeova ufaninayuda ya uninafanlibre gui manaelay: ya uninafansatba sa sija numananggagüe.</verse>
      </chapter>
      <chapter osisID='Ps.38'>
        <verse osisID='Ps.38.1'>O Jeova, chamoyo lumalálatde nu y lalalomo, ni uncastigayo nu y binibumo.</verse>
        <verse osisID='Ps.38.2'>Sa y flechamo cheton guiya guajo: ya y canaemo macat gui jilojo.</verse>
        <verse osisID='Ps.38.3'>Taya jinemlo gui catneco pot y binibumo: ya taya pas gui telangjo pot causa y isaojo.</verse>
        <verse osisID='Ps.38.4'>Sa y tinaelayeco malofan gui jilo ilujo: sija sen macat guiya guajo taegüije y catga macat.</verse>
        <verse osisID='Ps.38.5'>Y chetnotto manmutung yan manpotlilo, pot causa y binabajo.</verse>
        <verse osisID='Ps.38.6'>Pinite yo yan gostumecon yo: todotdia jumajanaoyo yan umuugong yo.</verse>
        <verse osisID='Ps.38.7'>Sa y atayojo bula sinenggue: ya taya jinemlo gui catneco.</verse>
        <verse osisID='Ps.38.8'>Manyafaeyo yan gosmamuteyo: cumate yo pot y atboroto gui corasonjo.</verse>
        <verse osisID='Ps.38.9'>Jeova, y menamo nae gaegue todo y tinangajo: ya y inigongjo tiunaatog guiya jago.</verse>
        <verse osisID='Ps.38.10'>Y corasonjo bobongbong, y minetgotto malingo: ya y minalag y atadogjo fatta esta.</verse>
        <verse osisID='Ps.38.11'>Y gumaeya yo yan y mangachongjo manotojgue chago gui chetnotto; ya parientesso manotojgue gui chago.</verse>
        <verse osisID='Ps.38.12'>Ayosija ni y umaliligao y antijo manmaplanta laso para guajo; ya y umaliligao y dañujo manguecuentos tinaelaye: ya todotdia manmanajaso ni y finababa.</verse>
        <verse osisID='Ps.38.13'>Lao guajo, calang tanga, ti jujungog: ya guajo calang udo ni ti ubaba y pachotña.</verse>
        <verse osisID='Ps.38.14'>Magajet na guajo calang un taotao ni ti manjujungog: ya taya linalatde gui pachotña.</verse>
        <verse osisID='Ps.38.15'>Sa iya jago, O Jeova, junanangga: jago unfanope, O Jeova, Yuusso.</verse>
        <verse osisID='Ps.38.16'>Sa ileco: Chañija fanmamagof guiya guajo: anae sulong y adengjo manladangculon sija guiya guajo.</verse>
        <verse osisID='Ps.38.17'>Sa guajo cana na ugadon: ya y pinitijo gaegue siesiempre gui menajo.</verse>
        <verse osisID='Ps.38.18'>Sa bae jusangan y tinaelayeco; bae jutriste pot y isaojo.</verse>
        <verse osisID='Ps.38.19'>Sa y enimigujo manlâlâ ya manmetgot: ya mumemegaeja y chumatlieyo sin jafa.</verse>
        <verse osisID='Ps.38.20'>Ayosija locue ni y jaapapase y mauleg pot y taelaye, sija contrarionjo, sa judadalalag y mauleg.</verse>
        <verse osisID='Ps.38.21'>Chamo dumidingoyo, O Jeova: O Yuusso, chamo chachago guiya guajo.</verse>
        <verse osisID='Ps.38.22'>Laguse ya unayudayo, O Jeova y satbasionjo.</verse>
      </chapter>
      <chapter osisID='Ps.39'>
        <verse osisID='Ps.39.1'>GUAJO ileco bae juadaje y chalanjo, para chajo umiisao pot y jilajo: bae juadaje y pachotto ni freno, anae y manaelaye mangaegue gui menajo.</verse>
        <verse osisID='Ps.39.2'>Jugueffamatquilo ya juquieto gui minauleg: ya y pinitijo manatbororota.</verse>
        <verse osisID='Ps.39.3'>Y corasonjo maepe gui sanjalomjo: anae jujajaso, y guafe mañoñonggue: ayo nae cumuentos yo yan y jilajo.</verse>
        <verse osisID='Ps.39.4'>Natungo yo, Jeova, ni uttimoco, yan y medidan y jaanijo cuanto guaja; natungoyo jafa na checayo.</verse>
        <verse osisID='Ps.39.5'>Estagüe na un atafja unnae y jaanijo; ya y sacanjo calangja taya gui menamo: sen magajet na todo y taotao taebale anae guaja mas balotña.</verse>
        <verse osisID='Ps.39.6'>Senmagajet na calang anineng jumajanao todo y taotao: senmagajet na taesetbe y atborotoñija: Sa manrecocoje y güinaja ya ti jatungo jaye y chinile.</verse>
        <verse osisID='Ps.39.7'>Ya pago, Jeova, jafa junangga? y ninanggaco gaegue guiya jago.</verse>
        <verse osisID='Ps.39.8'>Nalibre yo gui todo y tinaelayeco, chamoyo pumopolo na jumanamamajlao gui taetiningo.</verse>
        <verse osisID='Ps.39.9'>Guajo mamatquilo, ti jubaba y pachotto: sa jago fumatinas.</verse>
        <verse osisID='Ps.39.10'>Najanao guiya guajo y sinaulagmo: sa pot y tinetpen y canaemo lumachaeyo.</verse>
        <verse osisID='Ps.39.11'>Anae unnatunas y taotao nu y linalatde, pot y tinaelaye, ninalachae y bonituña taegüije y puliya: senmagajet na todo y taotao taebale.</verse>
        <verse osisID='Ps.39.12'>Jungog y tinaetaejo, O Jeova, ecungog y inagangjo: chamo famatquilo gui menan y lagojo: sa taotao tumano yo guiya jago: pago finatoyo taegüeje y mañaenajo todos.</verse>
        <verse osisID='Ps.39.13'>Poloyo ya jufañule minetgot, antes de jujanao ya ti jutalo.</verse>
      </chapter>
      <chapter osisID='Ps.40'>
        <verse osisID='Ps.40.1'>JUNANGGA nu y siningon as Jeova; ya janaegueng maesa güe guiya guajo, ya jajungog y inagangjo.</verse>
        <verse osisID='Ps.40.2'>Ya güiya chumule yo guinin un joyo chatliion, guinin fache na tadong: ya japolo y adengjo gui jilo acho, ya janafitme y jinanaojo.</verse>
        <verse osisID='Ps.40.3'>Ya japolo gui pachotto canta na mannuebo, junggan, y alabansa gui Yuusta. Megae lumie ya manmaañao, ya ufanangoco as Jeova.</verse>
        <verse osisID='Ps.40.4'>Dichoso y taotao ni jaangoco gui as Jeova: ya ti jaaatan y mansobetbio ni y manabag manmalag y mandague.</verse>
        <verse osisID='Ps.40.5'>Megae O Jeova, y ninamanmanmo ni unfatinas: yan y jinasomo para jame; ti siña maaregla sija gui menamo: yaguin guajo judeclara ya jusangang sija, tisiña matufong sa gosmegae.</verse>
        <verse osisID='Ps.40.6'>Y inefresen ninae ti yamo: y talangajo jagasja unbaba: inefresen sinenggue ya y ninae pot y isao, ti jagasja ungagao.</verse>
        <verse osisID='Ps.40.7'>Ayo nae ileco: Estagüe na matoyo: gui finalulon y leblo nae esta matugue pot guajo.</verse>
        <verse osisID='Ps.40.8'>Yajo para jufatinas y minalagomo, O Yuusso: magajet na y laymo gaegue gui jalom corasonjo.</verse>
        <verse osisID='Ps.40.9'>Guajo jagas jusangan y tininas gui jalom y dangculo na inetnon taotao: estagüe, na ti junaquiequeto y labiosso, O Jeova, jago tumungo.</verse>
        <verse osisID='Ps.40.10'>Ti junaatog y tininasmo gui jalom corasonjo; y minagajetmo yan satbasionmo jagas jusangan: ti jupune y minaasemo yan y minaulegmo gui dangculon inetnon taotao.</verse>
        <verse osisID='Ps.40.11'>Jago, O Jeova, chamo dumitietietene y minaasemo para guajo: sa y minaasemo yan y minagajetmo juadadaje yo para taejinecog.</verse>
        <verse osisID='Ps.40.12'>Sa gaegue gui oriyajo y tinaelaye asta ti tufungon: jajiguef yo y tinaelayeco sija, ya ti siña juatan julo; megaeña mas que y gapotulo gui ilujo, ya y corasonjo yafae esta.</verse>
        <verse osisID='Ps.40.13'>Malagojao, O Jeova, unnalibreyo: O Jeova, laguse para unayudayo.</verse>
        <verse osisID='Ps.40.14'>Polo ya ufanmamajlao ya ufaninestotba ayo y umaliligao y antijo para uyulang: polo ya ufanalo tate ya ufanmamajlao, ni y yañija y munataelaye yo.</verse>
        <verse osisID='Ps.40.15'>Polo ya ufanlapoble sija, pot y minamajlaoñija, ni y umaalog ni guajo: Ja, ja.</verse>
        <verse osisID='Ps.40.16'>Polo ya ufanmagof ya ufansemagof ni jago, todo y umaliligao jao: ya polo ya siesiempreja ujaalog, y gumaeya y satbasionmo: Ladangculo Jeova.</verse>
        <verse osisID='Ps.40.17'>Ya guajo pobleyo ya nesesitaoyo; lao si Jeova jajajasoyo. Jago y umayuyudayo yan y munalibre yo: O Yuusso, chamo atrasasao.</verse>
      </chapter>
      <chapter osisID='Ps.41'>
        <verse osisID='Ps.41.1'>DICHOSO ayo y maase ni y mamoble; sa y jaanen y tinaelaye nae, si Jeova ulinibre.</verse>
        <verse osisID='Ps.41.2'>Si Jeova uinadajegüe, yan umantiene güe lâlâ; ya güiya udichoso gui tano; ya tiuenentrega güe gui minalago y enemiguña.</verse>
        <verse osisID='Ps.41.3'>Si Jeova uinayuda güe jilo camaña ni y pinitiña; unfatinas todo y camaña anae malango.</verse>
        <verse osisID='Ps.41.4'>Guajo ilegco: Jeova gaease nu guajo: najomlo y antijo; sa umisaoyo contra jago.</verse>
        <verse osisID='Ps.41.5'>Y enemigujo jasangan y taelaye contra guajo ilegñija: Ngaean umatae, ya ufalingo y naanña?</verse>
        <verse osisID='Ps.41.6'>Anae mato para uliiyo, jasangan y taebale; y corasonña nae mandaña y tinaelaye pot güiyaja; anae jumanao juyong jasangan ayo.</verse>
        <verse osisID='Ps.41.7'>Todo y chumatliiyo manañangon entre sija contra guajo; contra guajo nae majaso y tinaelayeco.</verse>
        <verse osisID='Ps.41.8'>Ti mauleg na chetnot, ilegñija, sumaga guiya güiya; sa anae umason gui cama ti siña ninacajulo talo.</verse>
        <verse osisID='Ps.41.9'>Ya ayo y güinaeyaco nae juangocoyo, güiya y cumano y najo pan, jajatsa y dedegoña contra guajo.</verse>
        <verse osisID='Ps.41.10'>Lao jago Jeova, gaease nu guajo, ya unacajuloyo, para juapase sija.</verse>
        <verse osisID='Ps.41.11'>Pot este jutungo, na unmagof guiya guajo, sa y enemigujo ti ujagana yo.</verse>
        <verse osisID='Ps.41.12'>Ya guajo, gui quinabalesso unmantieneyo; ya unpoloyo gui menamo para taejinecog.</verse>
        <verse osisID='Ps.41.13'>Bendesido si Jeova ni y Yuus Israel, ni y taejinecog, yan taejinecog. Amen, Amen.</verse>
      </chapter>
      <chapter osisID='Ps.42'>
        <verse osisID='Ps.42.1'>TAEGÜIJE y benabo ni y guija, ni y malago ni y minilalag y janom: taegüijeja locue y antijo sumospípiros pot jago, O Yuus.</verse>
        <verse osisID='Ps.42.2'>Y antijo majo pot si Yuus, pot y lalâlâ na Yuus; ngaean nae jufato, ya juanog gui menan Yuus?</verse>
        <verse osisID='Ps.42.3'>Y lagojo guinin nengcanojo, jaane yan puenge, ya todo y jaane ilegñiñijaja nu guajo: Manggue y Yuusmo?</verse>
        <verse osisID='Ps.42.4'>Anae jujaso estesija, machuda juyong y antijo guiya guajo, anae manmalofan y linajyan taotao, maposyo, ya jucone sija asta y guimayuus; yan y minagof, yan y tinina; un linajyan na umadadaje y guipot na jaane.</verse>
        <verse osisID='Ps.42.5'>Jafa na dumilogjao, O antijo? yan jafa na estotbajao gui jinalomjo? Nangga jao si Yuus, sa guajo bae jutuna güe pot y ayudo gui menaña.</verse>
        <verse osisID='Ps.42.6'>Yuusso, y antijo esta dumilog gui jinalomjo; pot enao na jujajasojao desde y tano guiya Jordan, yan Hermonitas, desde y egso Misar.</verse>
        <verse osisID='Ps.42.7'>Un tinadong, jaagang y otro tinadong, pot palangpang y janommo sija: todo y napomo, yan y langatmo, manmalofan gui jilojo.</verse>
        <verse osisID='Ps.42.8'>Jatago si Jeova y minaaseña gui jaane, ya y puenge y cantaña guiya guajo, ya y tinaetae para y Yuus a linâlâjo.</verse>
        <verse osisID='Ps.42.9'>Jualog as Yuus, y achojo: Jafa na malefajao nu guajo? Jafa mina na tristeyo pot y chiniguit y enemigo?</verse>
        <verse osisID='Ps.42.10'>Parejoja yan y espada gui telangjo, y enemigujo mamofeayo, anae ilegñija cada jaane nu guajo: Mano nae gaegue y Yuusmo?</verse>
        <verse osisID='Ps.42.11'>Jafa na dumilog jao, O antijo? yan jafa na, estotbajao gui jinalomjo? Nangga si Yuus, sa bae jutuna güe, ni y ayuda nu y matajo, yan y Yuusso.</verse>
      </chapter>
      <chapter osisID='Ps.43'>
        <verse osisID='Ps.43.1'>JUSGAYO, O Yuus, ya unsangan y mumujo contra y nasion ni y ti manjonggue: O coneyo gui manmandadague, yan y manaelaye na taotao.</verse>
        <verse osisID='Ps.43.2'>Sa jago Yuus y ninasiñajo; jafa na unrechasa? ya fafa mina tristeyo pot y chiniguit y enemigo?</verse>
        <verse osisID='Ps.43.3'>O tago y mananamo, yan y minagajetmo; ya uesgaejonyo: ya uchuleyo asta y santos na egsomo, yan y tabetnaculumo.</verse>
        <verse osisID='Ps.43.4'>Sa bae jujalom gui attat Yuus, y as Yuus nae gaegue y dangculon minagofjo; Ja jutuna jao yan y atpa, O Yuus, Yuusso.</verse>
        <verse osisID='Ps.43.5'>Jafa na dumilog jao, O antijo? yan jafa na estotba jao gui jinalomjo? Nangga si Yuus; sa bae jutuna güe, ni y inayuda nu y matajo, yan y Yuusso.</verse>
      </chapter>
      <chapter osisID='Ps.44'>
        <verse osisID='Ps.44.1'>JAME injingog ni y talanganmame, O Yuus, na jasanganejam y tantanmane, ni y finatinasmo gui tiemponñija, gui antiguo na tiempo.</verse>
        <verse osisID='Ps.44.2'>Nu y canaemoja unyute y nasion, ya unpolo sija; unnafantriste y taotao sija, ya unnafanjanao.</verse>
        <verse osisID='Ps.44.3'>Sa ti inchile y tano pot espadanñija para iyonñija, ni ti unnafanlibre pot y canaeñija; lao y agapa na canaemo yan y canaemo, yan y minalag y matamo, sa unguaeya sija.</verse>
        <verse osisID='Ps.44.4'>Jago y Rayjo, O Yuus: fanago linibre para si Jacob.</verse>
        <verse osisID='Ps.44.5'>Pot jago na inyite papa y enemigonmame: pot y naanmo, na ingacha y mangajulo contra jame.</verse>
        <verse osisID='Ps.44.6'>Sa ti juangocoyo ni y flechaco, ni y espadajo ti ulibreyo.</verse>
        <verse osisID='Ps.44.7'>Sa jago umadadajejam gui enemigonmame; ya y chumatliijam unnafanmamajlao.</verse>
        <verse osisID='Ps.44.8'>Ya gui as Yuus tatunanmaesa jit todot dia; ya para taejinecog, intina y naanmo.</verse>
        <verse osisID='Ps.44.9'>Lao pago unyute jam, ya unnafanmamajlaojam; ya ti jumanaojao yan y inetnon sendalonmame.</verse>
        <verse osisID='Ps.44.10'>Unbirajam tate guinin y enemigonmame; ya ayo sija y chumatliijam, manmañaque para sija namaesa.</verse>
        <verse osisID='Ps.44.11'>Unpolojam taegüije y quinilo ni y para umacano; ya janafanmachalaponjam gui entalo y nasion.</verse>
        <verse osisID='Ps.44.12'>Unbende y taotaomo pot taya; ya ti mumegae y güinajamo pot y balenñija.</verse>
        <verse osisID='Ps.44.13'>Unnafanmamajlaojam ni y tiguangmame; pot y manmanmofefea, yan manmanbotlelea ni y mangaegue gui oriyanmame.</verse>
        <verse osisID='Ps.44.14'>Unnafanmafa y sinanganjam gui entalo y nasion, pot y yinengyong y ilonñija gui entalo y taotao sija.</verse>
        <verse osisID='Ps.44.15'>Y desenrajo gaegueja gui menajo todot dia; ya y minamajlao y matajo jatampe yo.</verse>
        <verse osisID='Ps.44.16'>Sa y inagang ayo y numanamamajlao, yan y chumatfino contra si Yuus; pot y enemigo yan y taotao ni y maneemog.</verse>
        <verse osisID='Ps.44.17'>Todo este manmato guiya jame; lao ti manmalelefajam nu jago, ni ti manmatinasjam mandague ni y tratumo.</verse>
        <verse osisID='Ps.44.18'>Y corasonmame ti inbira tate; ni y pinecatmame ti sumuja gui chalanmo.</verse>
        <verse osisID='Ps.44.19'>Masqueseaja unyamagjam gui sagan y jacal sija, ya untampejam ni y aninen y finatae.</verse>
        <verse osisID='Ps.44.20'>Yanguin manmalefajam ni y naan Yuusmame, ya inestira y canaemame pot y otro Yuus;</verse>
        <verse osisID='Ps.44.21'>Ada ti ualigaojam si Yuus? Sa jatungoja y secreton y corason.</verse>
        <verse osisID='Ps.44.22'>Junggan, pot y jago manmapunojam todo y inanaco y jaane; manmatufongjam taegüije y quinilo ni y para umapuno.</verse>
        <verse osisID='Ps.44.23'>Fagmata, jafajao na mamaego, Señot? Cajulo, chamojam yumuyute para siempre.</verse>
        <verse osisID='Ps.44.24'>Pot jafa nae unnaatog y matamo, ya malefajao ni y pinitenmame yan y chiniguitmame.</verse>
        <verse osisID='Ps.44.25'>Y antenmame esta dumilog gui petbos; ya y tiyanmame cheton papa gui tano.</verse>
        <verse osisID='Ps.44.26'>Cajulo ya unayudajam, ya unnafanlibrejam gui minaasemo.</verse>
      </chapter>
      <chapter osisID='Ps.45'>
        <verse osisID='Ps.45.1'>Y corasonjo machúchuda nu y mauleg na güinaja; jusangan ayo sija y para y ray; y jilajo, calang y pluman y chadeg mangue.</verse>
        <verse osisID='Ps.45.2'>Guefpaguñajao qui y famaguon y taotao sija: y grasia machúchuda jalom gui labiosmo; enaomina binendisejao as Yuus, para taejinecog.</verse>
        <verse osisID='Ps.45.3'>Gode y espadamo gui cháchagamo, O gosbalente jao, yan y langetmo yan y minagasmo.</verse>
        <verse osisID='Ps.45.4'>Ya y minagasmo sigue di mumegae, sa pot y minagajet, yan y minanso, yan tininas: ya y agapa na canaemo unfinanagüe ni y mannamaañao na güinaja.</verse>
        <verse osisID='Ps.45.5'>Y flechamo manacadedog; mamodong y taotao gui papamo; sija gaegue gui corason y enemigon y ray.</verse>
        <verse osisID='Ps.45.6'>Y tronumo taejinecog, yan taejinecog, O Yuus: y bariyan y raenomo, tunas na bariya.</verse>
        <verse osisID='Ps.45.7'>Unguaeya y tininas, ya unchatlie y tinaelaye; enaomina si Yuus ni y Yuusmo, pinalaejao ni y lañan minagof, mas qui y mangachongmo.</verse>
        <verse osisID='Ps.45.8'>Todo y magagumo mamaopao ni y mira, yan y chaguan na jajatot, yan y casia; manjuyong gui palasyon matfit, anae guinatbon musica manamagofjao.</verse>
        <verse osisID='Ps.45.9'>Y jaga sija y ray, mangaegue gui entalo y manonrada na famalaoanmo; ya y rayna matátachong gui agapamo yan y magaguña y oron Ofir.</verse>
        <verse osisID='Ps.45.10'>Jungog O jaga, jaso ya tecon y talangamo; ya unmalefa ni y mañataotaomo, yan y guima tatamo.</verse>
        <verse osisID='Ps.45.11'>Ya ugosmalago y ray ni y bonitamo; sa güiya y Señotmo yanguin unadora güe.</verse>
        <verse osisID='Ps.45.12'>Ya y jagan Tiro yan y ninae ugaegue güije; asta y manrico gui entalo y taotao unmagaogao ni y fabotmo.</verse>
        <verse osisID='Ps.45.13'>Y jagan y ray, gui palasyo gosbonita güe: y magaguña maadotna ni y oro.</verse>
        <verse osisID='Ps.45.14'>Macone guato gui as ray, yan y magaguña ni y mabotda: y bitgen sija mangachongña ni y tumattitiye, sija unquinenie guato.</verse>
        <verse osisID='Ps.45.15'>Sija machulilie guato yan minagof yan alegria: ufanjalom gui palasyon y ray.</verse>
        <verse osisID='Ps.45.16'>Gui lugat si tatamo, y ugaegae y famaguonmo; unnafanprinsipe gui todo y tano.</verse>
        <verse osisID='Ps.45.17'>Guajo junamajaso y naanmo gui todo y generasion sija: enaomina y taotao sija mannaejao grasias para taejinecog yan taejinecog.</verse>
      </chapter>
      <chapter osisID='Ps.46'>
        <verse osisID='Ps.46.1'>SI Yuus, güiya y guinegüeta yan y minetgotta, enseguidas manayuda gui chinatsaga.</verse>
        <verse osisID='Ps.46.2'>Enaomina mungajit manmaañao, achogaja ucalamten y tano, yan y egso umachule asta y talo gui tase sija;</verse>
        <verse osisID='Ps.46.3'>Achogaja manapangpang y janom ya chatsaga; achogaja umayeyengyong y egso sija, pot causa y minatatgaña. Sila.</verse>
        <verse osisID='Ps.46.4'>Ayogüeja y sadog yan y minilalagña sija janamamagof y siuda Yuus; y santos na sagan y tabetnaculo guiya Gueftaquilo.</verse>
        <verse osisID='Ps.46.5'>Si Yuus gaegue gui entaloña; ti ucalamten; si Yuus uinayuda y ininan y egaan.</verse>
        <verse osisID='Ps.46.6'>Manlalalo y nasion sija, ya mangalamten y raeno sija; umagang, ya maderite y tano.</verse>
        <verse osisID='Ps.46.7'>Manjijita yan y Señot y inetnon sendalo. Y Yuus Jacob, güiya y guinegüeta. Sila.</verse>
        <verse osisID='Ps.46.8'>Maela ya inlie y checho Jeova; Jafa na yinilang jafatinas gui jilo tano?</verse>
        <verse osisID='Ps.46.9'>Güiya munabasta y guera, asta y uttimon y tano; jayulang y atcos, ya jautut y lansa; güiya sumonggue y caretan guera gui guafe.</verse>
        <verse osisID='Ps.46.10'>Quieto, ya untungo na guajo si Yuus: jutaquilo gui entalo y nasion sija, jutaquilo gui tano.</verse>
        <verse osisID='Ps.46.11'>Manjijita yan y Señot y inetnon sendalo. Y Yuus Jacob, güiya y guinegüeta. Sila.</verse>
      </chapter>
      <chapter osisID='Ps.47'>
        <verse osisID='Ps.47.1'>NAFAMAGPAG y canaemiyo todo jamya na taotao; agang si Yuus ni y inagang guinana.</verse>
        <verse osisID='Ps.47.2'>Sa si Jeova sentaquilo yan namaañao; Güiya mas dangculo na ray gui jilo todo y tano.</verse>
        <verse osisID='Ps.47.3'>Güiya ugana todo y taotao ya upolo gui papata; yan y nasion sija gui papa adengta.</verse>
        <verse osisID='Ps.47.4'>Güiya umayig y erensiata ni y para jita: y minagas gui as Jacob ni y güinaeyaña. Sila.</verse>
        <verse osisID='Ps.47.5'>Si Yuus mapos julo yan y inagang, si Jeova yan y sonidon y trompeta.</verse>
        <verse osisID='Ps.47.6'>Fanganta tinina sija para si Yuus; fanganta tinina sija; fanganta tinina sija para y rayta, fanganta tinina sija.</verse>
        <verse osisID='Ps.47.7'>Sa si Yuus güiya ray todo y tano: fanganta y tinina sija, yan y tiningo.</verse>
        <verse osisID='Ps.47.8'>Si Yuus mangobiebietna gui jilo y nasion sija; si Yuus matatachong gui tronon y sinantosña.</verse>
        <verse osisID='Ps.47.9'>Sa y prinsipen y taotao sija mandaña ufantaotao y Yuus Abraham; sa y patang y tano, iyon Yuus: Güiya y sentaquilo.</verse>
      </chapter>
      <chapter osisID='Ps.48'>
        <verse osisID='Ps.48.1'>DANGCULO si Yuus, ya para umagueftuna, gui siuda y Yuusta, gui egso y sinantosña.</verse>
        <verse osisID='Ps.48.2'>Bonito na sagayan, y minagof todo gui tano, y egso Sion gui sumanlago na banda, siuda y dangculo na ray.</verse>
        <verse osisID='Ps.48.3'>Si Yuus esta matungo gui jalom y palasyoña, na para y guinegüe.</verse>
        <verse osisID='Ps.48.4'>Sa estagüe y ray sija na mandaña, manmalofan ya mandadañaja.</verse>
        <verse osisID='Ps.48.5'>Manmalie, ya luego ninafanmanman; ninafañatsaga, ya maninalulula manjanao.</verse>
        <verse osisID='Ps.48.6'>Y mayengyong gumote sija güije; yan y pinite taegüije y palaoan yan para ufañago.</verse>
        <verse osisID='Ps.48.7'>Jago yumamag y batcon Tarsis, ni y manglo sancatan.</verse>
        <verse osisID='Ps.48.8'>Jaftaemanoja y jiningogmame, taegüijeja liniimame gui siuda y Señot y inetnon sendalo; gui siuda y Yuusmame: si Yuus plumanta para taejinecog. Sila.</verse>
        <verse osisID='Ps.48.9'>Injaso y güinaeyamo, O Yuus, gui talo gui templomo.</verse>
        <verse osisID='Ps.48.10'>Jaftaemanoja y naanmo, O Yuus, taegüijeja y tininamo asta y uttimon y tano: y agapa na canaemo, bula ni y tininas.</verse>
        <verse osisID='Ps.48.11'>Namagof y egso Sion, yan sija jagan Juda ufanmagof; pot y jinisgamo sija.</verse>
        <verse osisID='Ps.48.12'>Famocat gui Sion, ya unjanagüe y oriyaña; ya untufong y tore güije.</verse>
        <verse osisID='Ps.48.13'>Matca y colatña ni y munaseguguro, ya injaso y palasyoña; para usiña jamyo insangane y generasion ni y mamamaela.</verse>
        <verse osisID='Ps.48.14'>Sa este na Yuus, y Yuusta para taejinecog, yan taejinecog: güiya uesgaejonjit, asta y finataeta.</verse>
      </chapter>
      <chapter osisID='Ps.49'>
        <verse osisID='Ps.49.1'>JINGOG este todo jamyo ni y taotao; ecungog jamyo todos ni y mañasaga. gui tano:</verse>
        <verse osisID='Ps.49.2'>Jamyo todo mandaña, y managpapa, y managquilo, y manrico, yan y mamoble.</verse>
        <verse osisID='Ps.49.3'>Y pachotto usangan y minalate; ya y jinason y corasonjo y tiningo.</verse>
        <verse osisID='Ps.49.4'>Bae juecungog y parabola; ya jubaba y jemjom sinanganjo gui atpa.</verse>
        <verse osisID='Ps.49.5'>Sajafa na maañaoyo gui jaanen y tinaelaye, anae y tinaelayen y dedegoco jaoriyayayeyo?</verse>
        <verse osisID='Ps.49.6'>Ayo y umangongoco sija ni y güinajañija, yan jatunanmaesaja ni y minegae y riniconñija;</verse>
        <verse osisID='Ps.49.7'>Taya guiya sija siña umapasiye y cheluña, ni unae si Yuus ni y rumescata güe;</verse>
        <verse osisID='Ps.49.8'>(Sa y ninálibre y antinñija, dangculo presiuña, ya para upolu para siempre.)</verse>
        <verse osisID='Ps.49.9'>Para ulâlâ asta y taejinecog, ya ti ulie minitong.</verse>
        <verse osisID='Ps.49.10'>Sa jalie na y manmalate na taotao sija manmamataeja, y manaejinaso yan y manbababa, manmalingo, ya japolo y güinajañija para y palo.</verse>
        <verse osisID='Ps.49.11'>Y jinason y sumanjalomñija, na y guimañija usaga para taejinecog, ya y anae mañasaga na lugat para y todo generasion sija; ya jafanaan y tanoñija, ni y naanñijaja.</verse>
        <verse osisID='Ps.49.12'>Lao y taotao ti sumaga gui onraña, parejoja yan y gâgâ na matae.</verse>
        <verse osisID='Ps.49.13'>Este y jinanaoñiñija, y binabanñiñijaja; ya anae esta manmapos, manmagof y taotao nu y sinanganñija. Sila.</verse>
        <verse osisID='Ps.49.14'>Sija ufanquinano gui naftan parejoja yan y manadan quinilo y finatae upinasto sija; ya y manunas mangaeninasiña gui jiloñija gui egaan; ya y boninituñija, para ulachae gui jalom naftan, sa taya sagaña.</verse>
        <verse osisID='Ps.49.15'>Lao si Yuus unalibre y antijo gui ninasiñan y naftan; sa uresibeyo. Sila.</verse>
        <verse osisID='Ps.49.16'>Chamo maaañao, yanguin guaja taotao urico; yanguin y güinaja, y guimaña mumémegae;</verse>
        <verse osisID='Ps.49.17'>Sa yanguin matae, taya uchule; y güinajaña, ti udinalalaggüe.</verse>
        <verse osisID='Ps.49.18'>Achogaja anae lalâlâ, dichoso y antiña; sa matutunajao ni y taotao sija, yanguin unfamauleg mamaesajao.</verse>
        <verse osisID='Ps.49.19'>Ujanao para y generasion tataña; ti ufanmanlie manana.</verse>
        <verse osisID='Ps.49.20'>Y taotao ni y maoonra, ya ti matungo; parejoja yan y gâgâ ni y umatae.</verse>
      </chapter>
      <chapter osisID='Ps.50'>
        <verse osisID='Ps.50.1'>SI Yuus, junggan, si Yuus, si Jeova sumangan, ya jaagang y tano desde y quinajulo y atdao asta y tumunogña papa güije.</verse>
        <verse osisID='Ps.50.2'>Y sumanjiyong Sion, gosbonito, sí Yuus umiina.</verse>
        <verse osisID='Ps.50.3'>Y Yuusta ufato, ya ti ufamatquilo: y guafe ufanlinachae gui menaña, ya uguaja dangculon pinagyo gui oriyaña.</verse>
        <verse osisID='Ps.50.4'>uagang gui taquilo na langet yan y tano, para ujusga y taotaoña.</verse>
        <verse osisID='Ps.50.5'>Nafandaña y mañantos guiya guajo; ayo sija y fumatinas y tratujo pot y inefrese.</verse>
        <verse osisID='Ps.50.6'>Y langet udineclara y tininasña: sa si Yuus güiyaja y jues. Sila.</verse>
        <verse osisID='Ps.50.7'>Jingog, O taotaojo, ya jusangan; O Israel, ya bae jusangan testimonio contra jago: guajo si Yuus, ni si Yuusmo.</verse>
        <verse osisID='Ps.50.8'>Ti julalatde jao pot y inefresimo, ya y inefresimo sinenggue, para todo y jaane gui menajo.</verse>
        <verse osisID='Ps.50.9'>Sa ti jufangone nubiyo gui guimamo, ni laje na chiba gui quelatmo.</verse>
        <verse osisID='Ps.50.10'>Sa todo y gâgâ gui jalom tano, gâjo, yan y gâgâ sija gui jilo y mit na sabana.</verse>
        <verse osisID='Ps.50.11'>Sa jutungo todo y pajaro gui jalom tano; y manmachaleg na gâgâ sija gui jalomtano; todo gâjo.</verse>
        <verse osisID='Ps.50.12'>Yanguin ñalangyo, ti jusanganejao; sa iyoco y tano, yan y sinajguanña.</verse>
        <verse osisID='Ps.50.13'>Juchoco catnen nubiyo, pat jugui. men jâgâ chiba?</verse>
        <verse osisID='Ps.50.14'>Nae si Yuus inefresen grasia; ya unapase y promesamo gui Gueftaquilo.</verse>
        <verse osisID='Ps.50.15'>Ya unagangyo gui jaanen y chinatsaga: junalibrejao, ya siempre unonrayo.</verse>
        <verse osisID='Ps.50.16'>Lao ilegña si Yuus ni y manaelaye; Jafa unfatinas para undeclara y tina. gojo, pat jagas unchule y tratujo gui pachotmo?</verse>
        <verse osisID='Ps.50.17'>Sa jago unchatlie y finanagüe, ya unyute y sinanganjo gui tatemo.</verse>
        <verse osisID='Ps.50.18'>Anae unlie y saque, undalalag güe; yan jagas gaepattejao yan y manábale.</verse>
        <verse osisID='Ps.50.19'>Sa unnasetbe y pachotmo gui tae laye, ya y jilamo fumatitinas ocodon dinague.</verse>
        <verse osisID='Ps.50.20'>Matátachongjao, ya cumuecuentosjao contra y chelumo; undesonra y lajin nanamo.</verse>
        <verse osisID='Ps.50.21'>Estesija finatinasmo, lao mamatquiquilojayo: jinasomo na parejojitja: lao bae julalatdejao, ya jupolo tinaelayemo sija gui menan matamo.</verse>
        <verse osisID='Ps.50.22'>Pago jaso este, jamyo ni y manmalefa as Yuus; na noseaja jusisi jamyo ya jufapidasos, ya taya unalibre.</verse>
        <verse osisID='Ps.50.23'>Y numaeyo inefresen tinina, jaonrayo; ya ayo y munatutunas y sinanganña, jufanue ni y satbasion Yuus.</verse>
      </chapter>
      <chapter osisID='Ps.51'>
        <verse osisID='Ps.51.1'>GAEASE nu guajo, O Yuus, jaftaemanoja y minauleg güinaeyamo, jaftaemanoja y minegae y minaasemo; fuñas y tinaelayeco.</verse>
        <verse osisID='Ps.51.2'>Gosfagaseyo todo ni y tinaelayeco, ya unnagasgasyo ni y isaojo.</verse>
        <verse osisID='Ps.51.3'>Sa jutungoja y tinaelayeco: ya y isaojo gaegueja siempre gui menajo.</verse>
        <verse osisID='Ps.51.4'>Sa contra jago, jagoja, juisagüe, ya jufatinas y daño gui menan matamo: para utunas yanguin cumuentosjao, ya utaefatta yanguin manjusgajao.</verse>
        <verse osisID='Ps.51.5'>Estagüeja, na mafatinasyo gui tinaelaye, yan y isao nae si nanajo mumapotguenaejonyo.</verse>
        <verse osisID='Ps.51.6'>Estagüeja, na unguaeya y magajet guiya jalolom; ya y umatog na lugat nae unnatungoyo ni y tiningo.</verse>
        <verse osisID='Ps.51.7'>Nagasgasyo ni hisopo, ya jumuyong gasgas: fagaseyo ya jumuyong apacaña, qui y niebe.</verse>
        <verse osisID='Ps.51.8'>Nafanjungogyo minagof yan y alegria para ufanmagof y telangjo ni y unyamag.</verse>
        <verse osisID='Ps.51.9'>Naatog y matamo gui isaojo; ya unfunas todo y inechongjo.</verse>
        <verse osisID='Ps.51.10'>Fatinas gui sumanjalomjo y gasgas na corason, O Yuus; ya unnanuebo y tinas na espiritu gui sumanjalomjo.</verse>
        <verse osisID='Ps.51.11'>Chamo yumuyuteyo gui menamo; yan chamo chumuchule y santos na Espiritumo guiya guajo.</verse>
        <verse osisID='Ps.51.12'>Natalo mague guiya guajo y minagof y satbasionmo: ya unmantieneyo ni y libre na Espiritumo.</verse>
        <verse osisID='Ps.51.13'>Ayo nae jufanagüe y manaelaye ni y chalanmo: ya y maniisao ufanmañotsot guiya jago.</verse>
        <verse osisID='Ps.51.14'>Nalibreyo gui isao gui jâgâ, O Yuus, jago Yuus y satbasinojo; ya y jilajo ucanta agang ni y tininasmo.</verse>
        <verse osisID='Ps.51.15'>O Jeova, baba y labiosso: ya y pachotto ufamanue ni y matunamo.</verse>
        <verse osisID='Ps.51.16'>Sa ti yamo inefrese para junaejao; ti magofjao ni y inefresen sinenggue.</verse>
        <verse osisID='Ps.51.17'>Y inefrese para si Yuus, manmayamag na espiritu: y mayamag yan y pinite na corason, O Yuus, jago siempre ti undespresia.</verse>
        <verse osisID='Ps.51.18'>Fatinas mauleg, ni y minauleg minagofmo, guiya Sion; fatinas y quelat Jerusalem.</verse>
        <verse osisID='Ps.51.19'>Ayo nae unmagof ni y inefresen tininas, y inefresen sinenggue yan y cabales na inefresen sinenggue: Ayo nae unmaofrese nubiyo gui attatmo.</verse>
      </chapter>
      <chapter osisID='Ps.52'>
        <verse osisID='Ps.52.1'>JAFA na tunanmaesajao gui inacacha, O matatnga na taotao? y minaasen Yuus sumasagaja cada jaane siempre.</verse>
        <verse osisID='Ps.52.2'>Y jilamo fumatitinas ocodon y taelaye: parejo yan y malagtos na inabajan batbas, machochoeho dinague.</verse>
        <verse osisID='Ps.52.3'>Unguaeyaña y daño mas qui y mauleg; yan y mandague, mas qui cumuentos ni y tininas. Sila.</verse>
        <verse osisID='Ps.52.4'>Unguaeya todo y mannanataelaye na sinangan: O, dacon na jula.</verse>
        <verse osisID='Ps.52.5'>Si Yuus unyinilang locue para taejinecog; unquinene, ya unjinala juyong gui guimamo magago; ya unjinale juyong gui tano y lalâlâ. Sila.</verse>
        <verse osisID='Ps.52.6'>Ya umalie ni y manunas; ya umaañao, ya umachatchatgue, ilegñija:</verse>
        <verse osisID='Ps.52.7'>Estagüe, yuje na taotao y ti japolo si Yuus para minetgotña: lao jaangoco güe ni y manadan güinajaña, ya janametgot güe ni y tinaelayeña.</verse>
        <verse osisID='Ps.52.8'>Lao guajo, parejoyo yan y betde na troncon oliba gui jalom guimayuus; juangongocoyo ni y minaase Yuus para taejinecog, yan taejinecog.</verse>
        <verse osisID='Ps.52.9'>Junaejao grasias, para taejinecog, sa unfatinas este; ya junangga y naanmo, sa este mauleg; gui menan y mañantosmo.</verse>
      </chapter>
      <chapter osisID='Ps.53'>
        <verse osisID='Ps.53.1'>ILEGÑA y taetiningo gui corasonña: Taya Yuus. Manpotlilo sija, mafatinas y chatliion na tinaelaye; taya ni uno ni fumatitinas mauleg.</verse>
        <verse osisID='Ps.53.2'>Si Yuus gui langet tumalag pápapa y famaguon taotao sija; para ulie cao guaja gaetiningo, ni y umaliligao si Yuus.</verse>
        <verse osisID='Ps.53.3'>Todos sija manalo tate; ya manjuyong potlilo sija; taya ni uno ni fumatitinas y mauleg, aje, taya ni uno.</verse>
        <verse osisID='Ps.53.4'>Taya tiningoñija ni chumogüe inechong? ni y macano y taotaojo sija, taegüije yan mañochocho pan: ya ti maagang si Yuus.</verse>
        <verse osisID='Ps.53.5'>Mangosmanmaañao sija gui anae taya minaañao: sa si Yuus janafanmachapon adisapatta y telang ayo y tumotojgue contra jago; jago jagas unnafanmamajlao, sa si Yuus manrenechasa sija.</verse>
        <verse osisID='Ps.53.6'>O, na y satbasion Israel mojon ujuyong guiya Sion! anae si Yuus janatalo y quinautiba y taotaoña; ayo nae umagof si Jacob, yan ufanmagof y Israel.</verse>
      </chapter>
      <chapter osisID='Ps.54'>
        <verse osisID='Ps.54.1'>SATBAYO, O Yuus, pot y naanmo, ya unjusgayo pot y minetgotmo.</verse>
        <verse osisID='Ps.54.2'>Jungog y tinaetaejo, O Yuus; ecungog y sinangan y pachotto.</verse>
        <verse osisID='Ps.54.3'>Sa y taotao juyong sija mangajulo contra guajo, yan y taotao ni y fijon y minatatgañija maaliligao y antijo; sija jagasja ti japopolo si Yuus gui menanñija. Sila.</verse>
        <verse osisID='Ps.54.4'>Estagüe na si Yuus umayuyudayo; si Jeova mañisija yan ayo y mumantietene y antijo.</verse>
        <verse osisID='Ps.54.5'>Güiya uapase taelaye y enemigujo sija; yulang sija gui minagajetmo.</verse>
        <verse osisID='Ps.54.6'>Sa inefresijo ni y minalagojo bae junaejao; bae jualaba y naanmo, O Jeova, sa mauleg.</verse>
        <verse osisID='Ps.54.7'>Sa güiya munalibreyo todo gui chinatsaga: sa y atadogjo jagasja jalie y minalagojo contra y enemigujo.</verse>
      </chapter>
      <chapter osisID='Ps.55'>
        <verse osisID='Ps.55.1'>JUNGOG y tinaetaejo, O Yuus: ya chamo umaatog maesa jao gui guinagaojo.</verse>
        <verse osisID='Ps.55.2'>Atituyeyo, ya opeyo: sa inestotbayo gui trinistieco, ya umugongyo;</verse>
        <verse osisID='Ps.55.3'>Sa pot y inagang y enemigo: sa pot y chiniguit y manaelaye; sa mayute y tinaelaye gui jilojo, ya pot y biniboñija, na machatliiyo, japetsigueyo.</verse>
        <verse osisID='Ps.55.4'>Y corasonjo gospute gui sumanjalomjo: yan y minaañao y finatae podong gui jilojo.</verse>
        <verse osisID='Ps.55.5'>Minaañao yan linaolao, manmato guiya guajo; y linijan ñumoñoyo.</verse>
        <verse osisID='Ps.55.6'>Ya ilegco: O mojon yanguin gaepapayo, taegüije y paluma! ayo nae jugupo chago, ya judescansa.</verse>
        <verse osisID='Ps.55.7'>Estagüe, ayo nae jujanao chago, ya jusaga gui jalomtano. Sila.</verse>
        <verse osisID='Ps.55.8'>Mojon bae jualula malag y guinegüe, guinin y duron manglo yan y pinagyo.</verse>
        <verse osisID='Ps.55.9'>Yulang, O Jeova, ya ipe y jilañija; sa jagasja julie y fijom na manaelaye, ya y manmanpotfifia gui siuda.</verse>
        <verse osisID='Ps.55.10'>Jaane yan puenge manjajanao gui sumanjilo y quelatña: inechong yan inacacha mangaegue gui entaloña.</verse>
        <verse osisID='Ps.55.11'>Manaelaye mangaegue gui entaloña; chiniguit yan dinague ti usuja gui chalanña.</verse>
        <verse osisID='Ps.55.12'>Sa ti y enemigo lumalatdeyo; ayo nae siña jusungon; ni ti ayo y chumatliiyo ni y munadangculo güe contra guajo: ayo nae junaatog maesayo guiya güiya.</verse>
        <verse osisID='Ps.55.13'>Lao jagoja, un taotao, ni y parejujo, yan y gachongjo, yan y senjuguflie na amigujo.</verse>
        <verse osisID='Ps.55.14'>Sa y mamis na inangoco manasangane jam y jinasonmame; ya tafanmamocat yan linajyan taotao gui guimayuus.</verse>
        <verse osisID='Ps.55.15'>Polo sija ya derepente ufanchinile ni y finatae: polosija ya ufansinetta papa manlalâlâ guiya sasalaguan; sa guaja y manaelaye gui sagañija yan y sanjalomñija.</verse>
        <verse osisID='Ps.55.16'>Lao guajo, bae juagang si Yuus; ya si Jeova usatbayo.</verse>
        <verse osisID='Ps.55.17'>Pupuenge, ogaan, yan taloane, jufanjaso ya juagang duro, ya güiya ujungog y inaganjo.</verse>
        <verse osisID='Ps.55.18'>Güiya jagasja munalibre y antijo qui pas, guinin y guera ni y comontrayo: sa megae pumotfifia yo.</verse>
        <verse osisID='Ps.55.19'>Si Yuus ufaninjingog, ya ufaninepe sija; asta ayo y mañasaga desde y apmam na tiempo. Sila. Ti taotao sija ni siempre jatulaeca, ya ti manmaañao as Yuus.</verse>
        <verse osisID='Ps.55.20'>Jaestira mona y canaeña contra ayo sija ni y manpas guiya güiya: jayulang y tratuña.</verse>
        <verse osisID='Ps.55.21'>Y sinangan y pachotña palagseña qui y mantica, lao guera gui jalom corasonña; y sinanganña mananana qui y laña; lao puro ayo sija espada in malagnos.</verse>
        <verse osisID='Ps.55.22'>Polo y catgamo gui as Jeova, ya güiya uminantiene; sa taya nae jasotta y manunas ya umanacalamten.</verse>
        <verse osisID='Ps.55.23'>Lao jago, O Yuus, ufansinetta sija papa gui joyon finatae; sa y manmejgá, yan manfáfababa na taotao sija, ti ufanlâlâ ni lamita gui jaaniñija; lao guajo juangocoyo nu jago.</verse>
      </chapter>
      <chapter osisID='Ps.56'>
        <verse osisID='Ps.56.1'>GAEASE nu guajo, O Yuus; sa y taotao malago na ujapañotyo; mumumo todot dia, ya jachichiguityo.</verse>
        <verse osisID='Ps.56.2'>Todot dia y enemigujo manmalago na ujapañotyo; sa megae mamumujo ya mansobetbio.</verse>
        <verse osisID='Ps.56.3'>Jafaja na tiempo nae maañaoyo, juangocojayo guiya jago.</verse>
        <verse osisID='Ps.56.4'>Gui as Yuus jualaba y finoña; gui as Yuus nae jagasja jupolo y inangococo, ti maañaoyo; jafa ufatinas y catne guiya guajo?</verse>
        <verse osisID='Ps.56.5'>Todot dia mabira y sinanganjo; sa todo y jinasoñija contra guajo para tinaelaye.</verse>
        <verse osisID='Ps.56.6'>Mandaña ya manatog maesasija; ya magueguesatituye y pinecatjo, anae jagas mananangga sija y antijo.</verse>
        <verse osisID='Ps.56.7'>Ufanescapa nu y tinaelaye? gui binibo nae unyute papa y taotao sija, O Yuus.</verse>
        <verse osisID='Ps.56.8'>Jago sumangan y jinanaojo; polo gui jalom boteyamo y lagojo: manaegüe sija gui leblomo?</verse>
        <verse osisID='Ps.56.9'>Ayo nae, ujabira sija tate y enemigujo y jaane nae juagangjao; este jutungo, na si Yuus para guajo.</verse>
        <verse osisID='Ps.56.10'>Gui as Yuus jualaba y finoña: gui as Jeova jualaba y finona.</verse>
        <verse osisID='Ps.56.11'>Gui as Yuus nae jagasja jupolo y inangococo; ya siempre ti jumaañao; jafa y taotao ufatinas guiya guajo?</verse>
        <verse osisID='Ps.56.12'>Y promesamo gaegue guiya guajo, O Yuus: ya juapasejao siempre ni y inefresen grasias.</verse>
        <verse osisID='Ps.56.13'>Sa jagasja unnalibre y antijo gui finatae; ti siempre unnalibre y adengjo an podong? para jufamocat gui menan Yuus gui candet y manlálâlâ.</verse>
      </chapter>
      <chapter osisID='Ps.57'>
        <verse osisID='Ps.57.1'>GAEASE nu guajo, O Yuus, gaease nu guajo; sa y antijo guinegüe güe guiya jago: magajet, y anineng y papamo ugogüeyo asta qui manmalofan y chinatsaga.</verse>
        <verse osisID='Ps.57.2'>Bae juagang si Yuus Gueftaquilo; si Yuus ni y jafatinas todo y güinaja para guajo.</verse>
        <verse osisID='Ps.57.3'>Ufanago guinin y langet ya unalibreyo; anae jalalatde ayo y malago pumañotyo. Sila. Si Yuus utago y minaaseña yan y minagajetña.</verse>
        <verse osisID='Ps.57.4'>Y antijo gaegue gui entalo y león sija: ya umaasonyo gui entalo ayo sija y minañila guafe, junggan, yan y lalajin taotao sija ni y nifenñija y lansa sija, yan flecha sija, ya y jilañija malagtos na espada.</verse>
        <verse osisID='Ps.57.5'>Nadangculojao gui jilo y langet, O Yuus; polo y inenramo todo gui sanjilo tano.</verse>
        <verse osisID='Ps.57.6'>Jagas mamatinas laso, para y pinecatto; y antijo tumecon papa; jagas manmaguadog joyo gui menajo; ya sija mamodong maesaja gui taloloja. Sila.</verse>
        <verse osisID='Ps.57.7'>Y corasonjo, esta meton, O Yuus, y corasonjo esta meton; bae jucanta, magajetja, jucanta alabansa sija.</verse>
        <verse osisID='Ps.57.8'>Fagmata, inenrajo; fagmata, guitala yan atpa; guajoja na maesa magmatayo taftaf.</verse>
        <verse osisID='Ps.57.9'>Bae junaetjao grasias, O Jeova, gui entalo y taotao sija; jucantayejao alabansa sija gui entalo y nasion sija.</verse>
        <verse osisID='Ps.57.10'>Sa asta y langet, dangculo y minaasemo, yan asta y mapagajes y minagajetmo.</verse>
        <verse osisID='Ps.57.11'>Nadangculojao gui jilo y langet, O Yuus; polo y minalagmo todo gui sanjilo y tano.</verse>
      </chapter>
      <chapter osisID='Ps.58'>
        <verse osisID='Ps.58.1'>MAGAJET na jamyo manudo, anae debe de unfanguentos jamyo tininas? manmanjujusga jamyo tunas, O jamyo, ni y lalajin taotao sija?</verse>
        <verse osisID='Ps.58.2'>Magajet, na y jalom corason nae manmachochocho jamyo tinaelaye; intajlang gui canaenmiyo y tinaelaye gui tano.</verse>
        <verse osisID='Ps.58.3'>Y manaelaye, manaotao juyong desde y jalom tuyan: enseguidas qui manmafañago, manabag manguecuentos ni y mandague.</verse>
        <verse osisID='Ps.58.4'>Y binenoñija, parejo yan y binenon y culebbla: sija parejo yan y tangan y serpiente, ni y jajuchum talangaña;</verse>
        <verse osisID='Ps.58.5'>Ya ti jaecungog y inagang y encantador, ni y gosfaye manencanta.</verse>
        <verse osisID='Ps.58.6'>Yamag y nifenñija gui jalom pachotñija, O Yuus: yamag juyong y dangculo na nifen y patgon leon, O Jeova.</verse>
        <verse osisID='Ps.58.7'>Polo ya ufanmadirite taegüije y janom ni y malalagoja gui iyoña: anae jaachechetgüe y flechaña, polo ya calang manutut.</verse>
        <verse osisID='Ps.58.8'>Polo ya utaegüije y acaleja ni y madirite ya umalofan: taegüije y taetiempo na mañagon palaoan, ni y ti guinin lumilie y atdao.</verse>
        <verse osisID='Ps.58.9'>Antes di usiente y lauyanmiyo y guafen y tituca, uchule sija ya unajanao, nu y remulinon manglo, ayo manbetde taegüije mansinenggue,</verse>
        <verse osisID='Ps.58.10'>Y manunas ufanmagof yanguin jalilie y inemog; ufagase y adengña gui jâgâ y taelaye.</verse>
        <verse osisID='Ps.58.11'>Para ualog y taotao: Magajet na guaja apasñija y manunas: magajet guaja si Yuus ni y manjujusga gui tano.</verse>
      </chapter>
      <chapter osisID='Ps.59'>
        <verse osisID='Ps.59.1'>NALIBREYO gui enemigujo sija, O Yuusso; polo yo gui jilo guinin ayosija ni y mangajujulo contra guajo.</verse>
        <verse osisID='Ps.59.2'>Nalibreyo gui chumogüe y tinaelaye, ya satbayo gui manmejga na taotao sija.</verse>
        <verse osisID='Ps.59.3'>Sa, estagüe, na mananangga y antijo: y manmetgot mandaña contra guajo; ti pot y tinaelayeco, ni ti pot y isaojo, O Jeova.</verse>
        <verse osisID='Ps.59.4'>Manmalago ya japrepara sija, sin y linachijo; fagmata, ya unayudayo, ya unlie.</verse>
        <verse osisID='Ps.59.5'>Jago Jeova, Yuus y inetnon sendalo, si Yuus Israel; fagmata ya unbisita todo y nasion sija; chamo gagaease ni y manaelaye. Sila.</verse>
        <verse osisID='Ps.59.6'>Manalo guato yan pupuenge: ya manboruruca taegüije y galago, ya malilicucue y siuda.</verse>
        <verse osisID='Ps.59.7'>Liija, sa mannutugap juyong guinin y pachotñija: espada sija guaja gui jalom labiosñija; jaye, ilegñiñija, cao jajungog?</verse>
        <verse osisID='Ps.59.8'>Lao jago, O Jeova, siempre unchatgue sija; siempre unmofea todo y nasion.</verse>
        <verse osisID='Ps.59.9'>O minetgotto, junanangga jao; sa si Yuus y guimajo lumijing.</verse>
        <verse osisID='Ps.59.10'>Si Yuusso nu y minaaseña, ugaegue gui menajo: si Yuus unaliiyo y minalagojo, gui jilo y enemigujo sija.</verse>
        <verse osisID='Ps.59.11'>Chamo pumupuno sija, sa trabia ti manmalelefa y taotaojo; chalapon sija pot y ninasiñamo; ya unchule sija papa, O Jeova, patangmame.</verse>
        <verse osisID='Ps.59.12'>Pot y isao y pachotñija, yan pot y sinangan y labiosñija, polo ya ufanmacone, pot y sobetbioñija: yan pot y matdision, yan manmandadague ni y sinanganñija.</verse>
        <verse osisID='Ps.59.13'>Lachae sija ni y binibumo, lachae sija, para sija ti ufangaegue talo: ya ujatungo na si Yuus mangobiebietna gui as Jacob, asta y uttimon y tano. Sila.</verse>
        <verse osisID='Ps.59.14'>Ya an pupuenge, polo ya ufanalo guato, ya unfanboruca taegüije y galago ya umalilicue y siuda.</verse>
        <verse osisID='Ps.59.15'>Nafanjajanao julo yan papa, ya ufanmanaliligao nañija; ya usaga todo puenge yanguin ti manjaspog.</verse>
        <verse osisID='Ps.59.16'>Lao guajo, jucanta ni y ninasiñamo; magajet, na jucanta agang ni y minaasemo yan ogaan; sa guinin jago y guimajo lumijing, yan y guinegüeco gui jaanen chinatsagaco.</verse>
        <verse osisID='Ps.59.17'>Jago, O minetgotjo, jucantaye y alabansa sija; sa si Yuus y guimajo lumijing, yan y Yuus y minaasejo.</verse>
      </chapter>
      <chapter osisID='Ps.60'>
        <verse osisID='Ps.60.1'>O Yuus, jago yumutejam, jago gumapotjam papa; guinin lalalojao; O, natalojam guato.</verse>
        <verse osisID='Ps.60.2'>Jago jagasja munamayengyong y tano; jago yumulang; nafanjomlo y yinilangña sija, sa manmayeyengyong.</verse>
        <verse osisID='Ps.60.3'>Unfanue y taotaomo sija ni y manmajetog na güinaja; unnafanguimenjam ni y binon na matulalaejon.</verse>
        <verse osisID='Ps.60.4'>Unnae ayo sija ni y manmaañao nu jago, un bandera para ujatsa pot y minagajet. Sila.</verse>
        <verse osisID='Ps.60.5'>Sa para ufanlibre y güinaeyamo; satba ni y agapa na canaemo, yan opejam.</verse>
        <verse osisID='Ps.60.6'>Si Yuus sumangan y sinantosña; siempre jumagof; ya siempre judibide iya Siquem, ya jumide y bayen Sucot.</verse>
        <verse osisID='Ps.60.7'>Iyoco Galaad, ya iyoco Manases: Efraim y guinegüe y ilujo; Juda y baston minagasso.</verse>
        <verse osisID='Ps.60.8'>Moab, y palanggana para jufagagaseyo; y jilo Edom nae juyute y sapatosso: Filistia, agangjao pot guajo.</verse>
        <verse osisID='Ps.60.9'>Jaye uchinileyo guato gui fitme na siuda? jaye uesgaejonyo guato Edom?</verse>
        <verse osisID='Ps.60.10'>Mungajao, O Yuus, ni y guinin yumutejam? yan jago, O Yuus, ti jumanao yan y inetnon sendalonmame.</verse>
        <verse osisID='Ps.60.11'>Naejam inayuda contra y contrario gui chinatsaga; sa taebale y inayudan taotao.</verse>
        <verse osisID='Ps.60.12'>Guinin as Yuus nae infatinas y minatatnga; sa güiyaja ni ugacha papa y contrarionmame.</verse>
      </chapter>
      <chapter osisID='Ps.61'>
        <verse osisID='Ps.61.1'>JUNGOG y inaganjo, O Yuus; atituye y tinaetaejo.</verse>
        <verse osisID='Ps.61.2'>Desde y uttimon y tano juagang jao, anae taeninasiña y corasonjo: chalaneyo asta y acho ni y mas taquilo qui guajo.</verse>
        <verse osisID='Ps.61.3'>Sa jago guinin y guinegüeco, yan y guiman lumijing guinin y enemigo.</verse>
        <verse osisID='Ps.61.4'>Jusaga gui jalom y tabetnaculumo para taejinecog: ya jugogüeyo gui tinampen y papamo. Sila.</verse>
        <verse osisID='Ps.61.5'>Sa jago O Yuus guinin jumungog y promesajo; jago guinin numaeyo ni y erensian ayo sija y manmaañao ni y naanmo.</verse>
        <verse osisID='Ps.61.6'>Jago munaanaco y jaanin y ray; y sacanña taegüije y megae na generasion sija.</verse>
        <verse osisID='Ps.61.7'>Usaga gui menan Yuus para taejinecog: O, nalisto y güinaeya yan y minagajet, para ufanadaje güe.</verse>
        <verse osisID='Ps.61.8'>Pot este jucantaye y naanmo para taejinecog, para jufatinas y prinimetijo cada jaane.</verse>
      </chapter>
      <chapter osisID='Ps.62'>
        <verse osisID='Ps.62.1'>Y antijo janananggaja si Yuus; sa guinin güiya nae mamaela y satbasionjo.</verse>
        <verse osisID='Ps.62.2'>Güiyaja y achojo yan y satbasionjo, güiya y torejo taquilo: ya ti megae jumanacalamten.</verse>
        <verse osisID='Ps.62.3'>Asta ngaen nae intigong contra unoja taotao? todos jamyo infanmapuno; taegüije y padet ni y cumba, yan taegüije y matomba na colat.</verse>
        <verse osisID='Ps.62.4'>Manafaesenja gui entaloñija na umayute papa gui ninasiñaña: manmagof ni y dinague sija: manmanbendidise ni y pachotñija, lao manmanmatdidise qui sumanjalomñija.</verse>
        <verse osisID='Ps.62.5'>Si Yuus nanggajao, O antijo; sa guinin güiya y ninanggaco.</verse>
        <verse osisID='Ps.62.6'>Güiyaja y achojo yan y satbasionjo; güiya y torejo taquilo, ya ti jumanacalamten.</verse>
        <verse osisID='Ps.62.7'>Gui as Yuus nae gaegue y satbasionjo yan y minalagjo; y acho y minetgotjo yan y guinegüeco mangaegue gui as Yuus.</verse>
        <verse osisID='Ps.62.8'>Angoco gue todo y tiempo, jamyo ni y taotao sija; chuda y corasonmiyo gui menaña: si Yuus y guinegüe para jita. Sila.</verse>
        <verse osisID='Ps.62.9'>Seguro todo y taotao sija ni y umitde condisioñija manjinaja; ya y managquilo condisioñija, un dinague; yanguin manmapolo gui balansa, todos manñajlalangña qui y jinaja.</verse>
        <verse osisID='Ps.62.10'>Chamo umangongoco jao gui inamot, yan chamo na gagaebale y sinaque: yanguin y güinaja manlalamegae; chamo pumópolo y corasonmo guiya sija.</verse>
        <verse osisID='Ps.62.11'>Guinin jasangan si Yuus un biaje; ya dos biaje jagasja jujungog este; na y ninasiña iyon Yuus.</verse>
        <verse osisID='Ps.62.12'>Sa iyomoja locue Jeova y minaase: sa unapapaseja cada taotao jaftaemano y chechonâ.</verse>
      </chapter>
      <chapter osisID='Ps.63'>
        <verse osisID='Ps.63.1'>O Yuus, jago y Yuusso; taftaf jualigao jao; y antijo majo pot jago, y catneco majalang nu jago, gui anglo an majo na tano, anae taya janom;</verse>
        <verse osisID='Ps.63.2'>Taegüije juatan jao gui templo para julie y ninasiñamo yan y minlagmo.</verse>
        <verse osisID='Ps.63.3'>Sa y mauleg güinaeyamo maulegña qui y linâlâ; y labiosso ualabajao.</verse>
        <verse osisID='Ps.63.4'>Taegüine jubendise jao gui linâlâjo; ya jujatsa julo y canaejo ni y naanmo.</verse>
        <verse osisID='Ps.63.5'>Y antijo ujaspog taegüije y ujaspog ni y titanos an montica; ya y pachotjo ualabajao yan y minagof y labiosso.</verse>
        <verse osisID='Ps.63.6'>Yanguin jujaso jao gui jilo camajo; ya y jinasoco nu jago gui ora nae bumebelayo an puenge.</verse>
        <verse osisID='Ps.63.7'>Sa jago guinin umayudayo; enaomina y anineng y papamo nae jumagof.</verse>
        <verse osisID='Ps.63.8'>Y antijo dangculo na tinatitiye jao: y agapa na canaemo mumantieteneyo.</verse>
        <verse osisID='Ps.63.9'>Lao ayo sija y umaliligao y antijo, para umayulang, sija ufanjanao para y mas tadong na joyo gui tano.</verse>
        <verse osisID='Ps.63.10'>Ufanmaentrega gui jinilat y espada; sija ugüinaja para y sora sija.</verse>
        <verse osisID='Ps.63.11'>Lao y ray umagof gui as Yuus; ya todo y manmanjula pot güiya unfanmagof: sa y pachot ayo sija y manmandadague ufanmajuchom.</verse>
      </chapter>
      <chapter osisID='Ps.64'>
        <verse osisID='Ps.64.1'>JUNGOG y inagangjo, O Yuus, gui quejaco: adaje y linâlâjo ni y minaañaoña ni y enemigo.</verse>
        <verse osisID='Ps.64.2'>Naatogyo gui secreto na pinagat y manaelaye; yan y inatborota ni y chumogüe y taelaye.</verse>
        <verse osisID='Ps.64.3'>Ni y janafanmalagtos y jilañija taegüije y espada, yan janafanapunta y flechañija, ni manmalaet na sinangan.</verse>
        <verse osisID='Ps.64.4'>Para ujaflecha gui secreto y cabales; ya derepente manflecha güe, ya ti maañao.</verse>
        <verse osisID='Ps.64.5'>Janafanfitmeja sija gui na jinasuye taelaye: manmanafaesen para ujananaplinanta y laso; ya ilegñija: Jaye ufanlinie?</verse>
        <verse osisID='Ps.64.6'>Manmanaliligao ni y tinaelaye; ilegñija na tacumple guse y inaligaota: cada uno guiya sija manacjalom jinasonñija yan corasonñija manadong.</verse>
        <verse osisID='Ps.64.7'>Lao si Yuus flumecha sija, ya enseguidas ninafanlamen nu y flecha.</verse>
        <verse osisID='Ps.64.8'>Ya taegüije ninafanmatompo; y jilañija contra sija; ya todo y lumie sija ujayengyong y ilonñija.</verse>
        <verse osisID='Ps.64.9'>Ya todo y taotao sija ufanmaañao; ya ujasangan y checho Yuus: sa ujaguesjaso y finatinasña.</verse>
        <verse osisID='Ps.64.10'>Y manunas ufanmagof sija gui as Jeova, ya ujaangoco nu güiya; yan todo y manunas na corason, ufanmalag.</verse>
      </chapter>
      <chapter osisID='Ps.65'>
        <verse osisID='Ps.65.1'>Y tinina unanangga jao guiya Sion, O Yuus; iya jago nae umapase y promesa.</verse>
        <verse osisID='Ps.65.2'>O jago ni y jumungog y utinaetae, todo y catne ufanmato guiya jago.</verse>
        <verse osisID='Ps.65.3'>Jaganayo y tinaelaye sija; lao y isaomame, jago umasie.</verse>
        <verse osisID='Ps.65.4'>Dichoso y taotao ni y unayeg, ya unnaguaguato guiya jago, para usaga gui sagamo: manjaspogjam ni y minauleg y guimamo, asta y santos na lugat gui templomo.</verse>
        <verse osisID='Ps.65.5'>Pot y namaañao na güinaja nae unopejam gui tininas; O Yuus y satbasionmame; jago y ninangga gui uttimon puntan tano todo, yan asta todo ayo sija y manlachago, ni y mangaegue gui jilo y tase.</verse>
        <verse osisID='Ps.65.6'>Ayo y pot ninasiñaña japlanta seguro y egso, madudog ni y ninasiñaña;</verse>
        <verse osisID='Ps.65.7'>Ni y janaquieto y palañgpang y tase sija, y palangpang y napoñija yan janafanbasta managuaguat y taotao sija.</verse>
        <verse osisID='Ps.65.8'>Ya ayo sija ni y mañasaga gui uttimon tano, manmaañao ni señatmo: unnamagof y jumuyong y egaan yan y pupuenge.</verse>
        <verse osisID='Ps.65.9'>Jago bumisita y tano yan unriega; unnagosrico; y sadog Yuus bula janom: unnafanmauleg y maies para sija yanguin esta unnalisto y tano taegüije.</verse>
        <verse osisID='Ps.65.10'>Unnafangosbula janom y sutcoñija: unnafitme a pujañija güije; ya unnamañaña ni y ichan; ya unbendise y sinisoñija.</verse>
        <verse osisID='Ps.65.11'>Uncorona y sacan sija ni y minaulegmo; ya y finaposmo manutujo y mantica.</verse>
        <verse osisID='Ps.65.12'>Manutujo gui jilo y pastaje sija gui desierto: ya y mandiquique na sabana madudog ni y minagof.</verse>
        <verse osisID='Ps.65.13'>Y pastaje sija manminagago ni y manadan gâgâ; y baye sija locue mantinampe ni y maies; manesalao ni y minagofñija, ya mangacanta locue.</verse>
      </chapter>
      <chapter osisID='Ps.66'>
        <verse osisID='Ps.66.1'>FATINAS y minagof na inagang gui as Yuus todo y tano.</verse>
        <verse osisID='Ps.66.2'>Canta y minagof gui naanña: namalag y tininaña.</verse>
        <verse osisID='Ps.66.3'>Alog as Yuus: jafa na manámaañao y chechomo: pot y dinangculon y ninasiñamo uninaseja y contrarionmo papa.</verse>
        <verse osisID='Ps.66.4'>Todo y tano umadodorajao yan macantatayejao: yan macantataye y naanmo. Sila.</verse>
        <verse osisID='Ps.66.5'>Maela ya inlie y checho Yuus: na ninámaañao y chechoña gui jilo y famaguon y taotao.</verse>
        <verse osisID='Ps.66.6'>Jatolaeca y tase y anglo na tano: ya japocacate y sadog: ya ayo nae manmagofjam nu güiya.</verse>
        <verse osisID='Ps.66.7'>Güiya jagobiebietna ni y minetgotña para taejinecog: y atadogña pumupulan y nasion sija: ya munga y managuaguat na ujajatsa sija. Sila.</verse>
        <verse osisID='Ps.66.8'>Fanmanbendise ni y Yuusta jamyo ni y taotao ya namajungog y inagang y tininaña:</verse>
        <verse osisID='Ps.66.9'>Ayo y mumantiene y antita gui linâlâ: ya ti japolo y adengta na usulong.</verse>
        <verse osisID='Ps.66.10'>Sa jago chumaguejam, O Yuus; jagasja unchague jam taegüije y salape an machague.</verse>
        <verse osisID='Ps.66.11'>Jago chumulejam gui jalom y laso: unpolo chinatsaga na catga gui sinturanmame.</verse>
        <verse osisID='Ps.66.12'>Jago namaudae y taotao guijilomame: jame infaposgüe y guafe an y janom: lao unchulejam asta y jalom y rico na sagayan.</verse>
        <verse osisID='Ps.66.13'>Jujalom gui jalom guimamo yan y sinenggue na inefrese sija: ya bae juapase jao ni y promesajo,</verse>
        <verse osisID='Ps.66.14'>Ni y labiosso sumangan, yan y pachotto jagas cumuentos anae estabayo gui chinatsaga.</verse>
        <verse osisID='Ps.66.15'>Bae junaejao sinenggue na inefrese ni y yemog yan paopao na tatneron quinilo: bae junaejao nobiyo yan chiba sija. Sila.</verse>
        <verse osisID='Ps.66.16'>Maela ya injingong, todo ayo y manmañao as Yuus, ya bae jusangane jamyo jafa finatinasña ni y antijo.</verse>
        <verse osisID='Ps.66.17'>Guajo juagang güe ni y pachotto: ya güiya umaalaba ni y jilajo.</verse>
        <verse osisID='Ps.66.18'>Yaguin jumantiene y tinaelaye gui corasonjo, si Jeova ti ujungogyo.</verse>
        <verse osisID='Ps.66.19'>Lao magajet na si Yuus jajungog: güiya umadaje y inagang y tinaetaejo.</verse>
        <verse osisID='Ps.66.20'>Bendito si Yuus, sa ti jabira y tinaetaejo ni y minaaseña guiya guajo.</verse>
      </chapter>
      <chapter osisID='Ps.67'>
        <verse osisID='Ps.67.1'>O Yuus, gaease ni jame ya unbendisejam: yan janafanmalag y mataña gui jilomame. Sila.</verse>
        <verse osisID='Ps.67.2'>Para usiña matungo y chalanmo gui jilo y tano yan y satbasionmo gui nasion todos:</verse>
        <verse osisID='Ps.67.3'>Polo y taotao ya umatuna jao, O Yuus: polo y taotao todo ya umatuna.</verse>
        <verse osisID='Ps.67.4'>O, polo y nasion sija ya ufanmagof yan ufanganta ni y minagof: sa jago siempre jumusga y taotao gui tininas yan ungobietna y nasion sija gui jilo y tano. Sila.</verse>
        <verse osisID='Ps.67.5'>Polo y taotao ya umatuna jao, O Yuus: polo y taotao todo ya umatuna.</verse>
        <verse osisID='Ps.67.6'>Ya y tano jagasja unajuyong megae tinegchaña: ya si Yuus ni y Yuusta ubendisejit.</verse>
        <verse osisID='Ps.67.7'>Si Yuus ubendisejit: yan todo y uttimon y tano umaañao nu güiya.</verse>
      </chapter>
      <chapter osisID='Ps.68'>
        <verse osisID='Ps.68.1'>POLO si Yuus ya ucajulo, polo y enimiguña ya ufanmachalapon: polo ayo sija y chumatlie güe ya ufanmalago gui menaña.</verse>
        <verse osisID='Ps.68.2'>Taegüije y manajanao y aso, taegüijeja yute sija: taegüije y maderite y danges gui menan guafe, taegüijeja manmalingoñija y manaelaye gui menan Yuus.</verse>
        <verse osisID='Ps.68.3'>Lao y manunas ufansénmagof: ufansenalegre gui menan Yuus: magajet ya usendangculo y minagofñija.</verse>
        <verse osisID='Ps.68.4'>Cantaye si Yuus, cantaye alabansa sija y naanña: nacajulo y chalan para ayo na maudae y inanaco y desierto sija; y naanña, si Yah ya fansenmagof gui menaña.</verse>
        <verse osisID='Ps.68.5'>Tatan y manaetata ya y jues para y manbiuda, si Yuus gui sinantos na sagaña.</verse>
        <verse osisID='Ps.68.6'>Si Yuus munafañaga y taeparientes gui familia sija: güiya chumule juyong preso para umegae: lao y managuaguat mañagaja gui anglo na tano.</verse>
        <verse osisID='Ps.68.7'>O Yuus, mientras unjanao gui menan y taotao; mientras na unfamocat gui inanaco desierto. Sila.</verse>
        <verse osisID='Ps.68.8'>Y tano mayeyengyong, y langet locue manutujo gui menan Yuus: ayo iya Sinae mayengyong gui menan Yuus, ni si Yuus guiya Israel.</verse>
        <verse osisID='Ps.68.9'>Jago, O Yuus, tumago megae na uchan, yan jago munafitme y erensiamo na taotao anae yayas.</verse>
        <verse osisID='Ps.68.10'>Y inetnon taotaomo mañaga güije: jago, O Yuus, fumamauleg y minaulegmo para y mamoble.</verse>
        <verse osisID='Ps.68.11'>Si Jeova jananae ni finijo: yan mandangculo ayo na inetnon famalaoan ni y munamatungo:</verse>
        <verse osisID='Ps.68.12'>Ray sija y inetnon sendalo falago chadig: ya güiya palaoan ni y sumasaga iya sija mafacae y inamot na güinaja.</verse>
        <verse osisID='Ps.68.13'>Yaguin manmalago jamyo dumescansa gui quelat quinilo; calang y papan y paluma nii platiao, yan y piluña nii amariyo calang oro.</verse>
        <verse osisID='Ps.68.14'>Anae ayo todo janasiña manafanmachalapon y ray sija guiya güiya: taegüije anae mamodong nieve guiya Salmón.</verse>
        <verse osisID='Ps.68.15'>Y egso Yuus y egso Basán: y gostaquilo na ogso y egso Basán.</verse>
        <verse osisID='Ps.68.16'>Sa jafa na manaatansegüet, jamyo nii manaquilo na osgo guato gui egso güinaeyan Yuus para sagaña: magajet na si Jeova sumaga güije para taejinecog.</verse>
        <verse osisID='Ps.68.17'>Y caretan Yuus y viente mil, junggan, miyares yan miyares ya si Jeova gui entaloñija taegüije iya Sinae, iya santos na sagaña.</verse>
        <verse osisID='Ps.68.18'>Jagasja jao cajulo iya jululo, jagas uncone y mamacautiba na megae: jagas unresibe ninae sija entre taotao sija: magajet entre y managuaguat locue, para si Jeova Yuus usiña sumaga gui entaloñija.</verse>
        <verse osisID='Ps.68.19'>Bendito si, Jeova nii todo y jaane jaencatga y catgata, junggan, ayo y Yuus y satbasionta. Sila.</verse>
        <verse osisID='Ps.68.20'>Si Yuus güiya si Yuus satbasion para jita: ya y jinanao guinin y finatae iyon Jeova, Señot.</verse>
        <verse osisID='Ps.68.21'>Lao si Yuus janafanlamen y ilon y enimiguña yan y cácagong y manmipe ayo y sisigueja gui isaoña.</verse>
        <verse osisID='Ps.68.22'>Ya si Jeova ilegña: Bae chule talo guinin Basán, bae chule sija talo, guinin y tádodong na tase.</verse>
        <verse osisID='Ps.68.23'>Ya y adengmo siña umanaatunog gui jâgâ ya y jila y gamo galago siña patten y enimigumo.</verse>
        <verse osisID='Ps.68.24'>Sija jalie y jinanaomo, O Yuus; magajet y jinanao y Yuusso, Rayjo gui sinantos na sagaña.</verse>
        <verse osisID='Ps.68.25'>Y mangacanta manjajanao gui menan, y mandadangdang yan y dandanñija jatatituye; y entaloñija y donseya sija ni y mandadangdang nii pandireta.</verse>
        <verse osisID='Ps.68.26'>Fanbendise si Yuus gui jalom y inetnon taotao; junggan, jamyo y tutujonña guiya Israel.</verse>
        <verse osisID='Ps.68.27'>Ayonae estaba y diquique as Benjamin y magasñija, y prinsipen Juda yan y compañia apapagat, y prinsipen Sabulon yan y prinsipen Neftali.</verse>
        <verse osisID='Ps.68.28'>Y Yuusmo tumago y minetgotmo; O Yuus, nametgot y chechomo para jame.</verse>
        <verse osisID='Ps.68.29'>Pot causa y templomo guiya Jerusalem, y ray sija manmañuñule ninae sija para jago.</verse>
        <verse osisID='Ps.68.30'>Lalatde y dadao na gâgâ gui piao, y manadan nobiyo yan y tatneron gataotao, nii guinocha papa adengñija y pedason salape sija: jochalapon ayosija taotao nii manmalago manguera.</verse>
        <verse osisID='Ps.68.31'>Ufanmato y prinsipe sija guinin Egipto: Etiopia guse ujaestira y canaeña gui as Yuus.</verse>
        <verse osisID='Ps.68.32'>Cantaye si Yuus jamyo nii raenon tano; O canta tinina para y Señot. Sila.</verse>
        <verse osisID='Ps.68.33'>Para ayo y maudae gui jilo y langet y langet sija, nii guinin ampman na tiempo; estagüe na güiya masangan nii inagang; nii gaeninasiña na inagang.</verse>
        <verse osisID='Ps.68.34'>Sangan y minetgot Yuus: y minagasña gaegue gui jilo Israel, yan y minetgotña gaegue gui jalom y mapagages.</verse>
        <verse osisID='Ps.68.35'>O Yuus, ninamaañaojao gui santos na sagamo sija: y Yuus Israel, güiya numae minetgot yan ninasiña y taotaoña: Bendito si Yuus.</verse>
      </chapter>
      <chapter osisID='Ps.69'>
        <verse osisID='Ps.69.1'>NALIBREYO, O Yuus; sa y janom manjalom asta y antijo.</verse>
        <verse osisID='Ps.69.2'>Magñoyo gui tadong na luño; anae ti siñayo tumojgue: guajo mato y jalom tadong na janom anae y milag malofan gui jilojo.</verse>
        <verse osisID='Ps.69.3'>Yayasyo ni y inagangjo: y agagajo ninaanglo: y atadogco linálachae mientras junanangga si Yuusso.</verse>
        <verse osisID='Ps.69.4'>Ayosija y chumatliiyo pot taya, megaeña qui y gapotulo gui ilujo: ayosija y manmalago umututyo nii enemigujo sin jafa na linache, mangaeninasiña: ayo nae guajo junatalo guato ayo y taya nae juchuleguan.</verse>
        <verse osisID='Ps.69.5'>O Yuus, jago tumungo y taetiningojo: yan y isaojo sija ti junaatog guiya jago.</verse>
        <verse osisID='Ps.69.6'>Chamo ayo sija y numananggajao munafanmamamajlao pot guajo, O Jeova, Yuus y inetnon sendalo: chamo ayo sija y umaliligaojao umadesonra pot guajo, O Yuus Israel.</verse>
        <verse osisID='Ps.69.7'>Sa pot jago jupadese y linalatde: minamajlao tumampe y matajo.</verse>
        <verse osisID='Ps.69.8'>Guinin manataotao juyong yo nii mañelujo; yan taotao juyongyo gui famaguon nanajo.</verse>
        <verse osisID='Ps.69.9'>Sa y inigo y guimamo cumanoyo: ya y linalatdeñija y ayo sija nii lumalatde jao manbasnag guiya guajo.</verse>
        <verse osisID='Ps.69.10'>Anae tumangesyo ya junamajalang y antijo pot ti chumocho, este y para malalatdeco.</verse>
        <verse osisID='Ps.69.11'>Anae jufatinas y luto para magagujo, jumuyongyo un cuentos nu sija.</verse>
        <verse osisID='Ps.69.12'>Ya ayo y manmatatachong gui petta, manadingan contra guajo: ya guajo y cantasionñija anae mangacanta y manbulacho.</verse>
        <verse osisID='Ps.69.13'>Lao guajoja, y tinaetaejo guiya jago, O Jeova, gui tiempon y finaboresemo: O Yuus, pot y minegae y minaasemo opeyo gui minagajet y satbasionmo.</verse>
        <verse osisID='Ps.69.14'>Nalibreyo gui liño ya chajo mamagño: polo ya ulibreyo güije sija nii chumatliiyo, yan gui y tinadong y janom sija.</verse>
        <verse osisID='Ps.69.15'>Chamo pumopolo y minilalag na janom na ufalofan gui jilojo, ni unpolo y tinadong na upañotyo; chamo pumopolo y joyo na ujuchom y pachotña gui jilojo.</verse>
        <verse osisID='Ps.69.16'>Opeyo, O Jeova; sa y minaasemo gosmauleg: taemanoja y minegae y minaasemo, birajao guiya guajo.</verse>
        <verse osisID='Ps.69.17'>Chamo na aatog y matamo gui tentagomo; sa gaegue yo gui chinatsaga: opeyo guse.</verse>
        <verse osisID='Ps.69.18'>Najijot jao gui antijo ya unnalibre: rescatayo sa juguaja y enimigujo sija.</verse>
        <verse osisID='Ps.69.19'>Jago tumungo y malalatdeco, yan y minamajlaojo yan y madesonraco: y contrariojo mangaegue todo gui menamo.</verse>
        <verse osisID='Ps.69.20'>Y linalatde yumulang y corasonjo: yan bulayo y pinite: ya manaliligaoyo jaye upinite, lao taya ni uno: yan y numamagofyo lao ti jusoda ni uno.</verse>
        <verse osisID='Ps.69.21'>Sija numaeyo locue lalaet para nengcanojo: yan anae majoyo, sija numaeyo binagle para juguimen.</verse>
        <verse osisID='Ps.69.22'>Polo ya lamasañija mamalaso gui menanñija: polo ya yaguin gaegue sija gui pas, este para ocodo.</verse>
        <verse osisID='Ps.69.23'>Polo ya ujomjom y atadogñija para chañija fanmalilie; yan janayeyengyong nii sinturanñija para todo y tiempo.</verse>
        <verse osisID='Ps.69.24'>Basija gui jiloñija y binibumo, ya polo y dangculon linalalomo ya ufanjeniguif sija.</verse>
        <verse osisID='Ps.69.25'>Polo y sagañija ya umayulang: yan taya ni uno siña sumaga gui tiendañija.</verse>
        <verse osisID='Ps.69.26'>Sa sija pumetsigue ayo sija y sinaolagmo: ya sija sumangan y pinitinja ni y ninafanlamenmo.</verse>
        <verse osisID='Ps.69.27'>Naye mas taelaye y tinaelayeñija, ya chamo munafanjajalom gui tininasmo.</verse>
        <verse osisID='Ps.69.28'>Palo ya umafunas sija gui leblon linâlâ: ya munga manmatugue sija yan y manunas.</verse>
        <verse osisID='Ps.69.29'>Lao guajo pobleyo yan tristeyo: polo y satbasionmo, O Yuus, ya upoloyo guiya jululo.</verse>
        <verse osisID='Ps.69.30'>Guajo bae jualaba y naan Yuus nu y cantasion, ya junadangculo güe nu y inefresen grasias.</verse>
        <verse osisID='Ps.69.31'>Ya este munaguefmagof si Jeova mas qui y nobiyo, pat y toro nii mangaecángjilon yan papaquis.</verse>
        <verse osisID='Ps.69.32'>Y manmanso, jalie este ya ninafanmagof: ya y corasonmiyo ufanlâlâ y unaaliligao si Yuus.</verse>
        <verse osisID='Ps.69.33'>Sa si Jeova jajungog y mannesesitao ya ti jachatlie y prenesuña sija.</verse>
        <verse osisID='Ps.69.34'>Polo y langet yan tano ya umaalaba güe, yan y tase sija yan todo y güinaja nii mangalalamten gui sanjalomña.</verse>
        <verse osisID='Ps.69.35'>Sa si Yuus ujasatba y Sion yan ujafatinas y siuda sija guiya Juda: para usiña sija mañaga güije yan uguaja para y iyonñija.</verse>
        <verse osisID='Ps.69.36'>Ya y semiya locue gui tentagoña uereda ni ayo: ya ayo sija y gumaeya y naanña unafañaga güije.</verse>
      </chapter>
      <chapter osisID='Ps.70'>
        <verse osisID='Ps.70.1'>NACHADIG, O Yuus, para unalibreyo: nachadig umayudayo, O Yuus.</verse>
        <verse osisID='Ps.70.2'>Polo sija ya ufanmamajlao yan ufaninistotba ni y umaliligao y antijo: polo sija ya ufanalo tate yan ufanmamajlao ni y manmagof nii desonraco.</verse>
        <verse osisID='Ps.70.3'>Polo sija ya ufanalo tate para apas y minamajlaoñija ja ni y ilegñija: Aha, Aha.</verse>
        <verse osisID='Ps.70.4'>Polo ayo todo y umaliligaojao ya unfanmagof yan ufansenmagof ni jago: ya polo ya ayo y gumaeya y satbasionmo ya ilelegñija siésiempreja: Umanasendangculo si Yuus.</verse>
        <verse osisID='Ps.70.5'>Lao guajo pobleyo yan nesesitaoyo: nachadig jao guiya guajo, O Yuus: sa jago umayuyudayo, yan y munalibreyo; O Jeova, chamo umatrasasao.</verse>
      </chapter>
      <chapter osisID='Ps.71'>
        <verse osisID='Ps.71.1'>YYAJAGO, O Jeova, nae jupolo y inangococo: ya chajo mamámajlao para taejinecog.</verse>
        <verse osisID='Ps.71.2'>Nalibreyo, nii tininasmo ya rescatayo: naapo y talangamo guiya guajo ya unsatbayo.</verse>
        <verse osisID='Ps.71.3'>Jago y acho y saga para guajo, anae mafatoyo todo y tiempo: jago mannae tinago na jumasatbayo: sa jago y finitmeco yan y castiyujo.</verse>
        <verse osisID='Ps.71.4'>Rescatayo, O Yuusso, juyong gui canae y manaelaye yan y canae y ti manunas yan y manrecto na taotao.</verse>
        <verse osisID='Ps.71.5'>Sa jago y ninanggaco, O Jeova Yuus: jago y inangococo desde y pinatgonjo.</verse>
        <verse osisID='Ps.71.6'>Sa jago mumantieneyo desde y jalom tuyan, jago chumuleyo juyong guinin y tiyan nana: ya y tininajo todo y tiempo guiya jago.</verse>
        <verse osisID='Ps.71.7'>Guajo taegüije y ninamanman gui linajyan; lao jago y megot na guinegüeco.</verse>
        <verse osisID='Ps.71.8'>Y pachotto ubula nii tininamo, an y inenramo todot dia.</verse>
        <verse osisID='Ps.71.9'>Chamoyo yumuyute gui tiempo y inamcojo: yaguin minetgotto esta jocog chamoyo dumidingo.</verse>
        <verse osisID='Ps.71.10'>Sa y enimigujo manadingan contra guajo; yan ayo sija y numanangga y antijo, manafaesen entre sija.</verse>
        <verse osisID='Ps.71.11'>Ylegñija: Diningogüe as Yuus: petsigue ya enchilegüe; sa taya para ulinibregüe.</verse>
        <verse osisID='Ps.71.12'>O Yuus, chamo chachago guiya guajo; Yuusso, nachadig yan para unayudayo.</verse>
        <verse osisID='Ps.71.13'>Polo sija ya ufanmamajlao yan ufanlinachae, ayo y contrarion y antijo; polo sija ya ufantinampe nii minamajlao yan y sinala, y umaliligao y dañujo.</verse>
        <verse osisID='Ps.71.14'>Lao guajo juananangga todo y tiempo, yan junalala megae y tininajo guiya jago.</verse>
        <verse osisID='Ps.71.15'>Y pachotto usinangan y tininasmo, yan y satbasionmo todot dia: sa ti jutungo y minegaeña.</verse>
        <verse osisID='Ps.71.16'>Bae jufalag y minetgot gui as Yuus, Jeova; ya jusangan y tininasmo, magajet, iyomoja namaesa.</verse>
        <verse osisID='Ps.71.17'>O Yuus, jago jagasja fumanagüe yo desde y pinatgonjo; yan asta pago jusangan claro nii ninamanman y chechomo.</verse>
        <verse osisID='Ps.71.18'>Pago locue anae estayo bijo ya chungeyo, O Yuus chamoyo dumidingo: asta que jusangan claro nii minetgotmo y manmámamaela na generasion, yan y ninasiñamo cada uno ni ayo y ufanmato.</verse>
        <verse osisID='Ps.71.19'>Yan y tinasmo locue, O Yuus, sumentaquilo; jagasja unfatinas y mandangculo na güinaja sija: O Yuus, jaye uparejumo?</verse>
        <verse osisID='Ps.71.20'>Sa jago y fumanuejam mandangculo na pinite yan chinatsaga, siempre unnalâlâjam talo, yan unchulejam talo julo guinin y tinadong y tano.</verse>
        <verse osisID='Ps.71.21'>Aumenta y dinangculoco; yan birajao ya unamamagofyo.</verse>
        <verse osisID='Ps.71.22'>Ya guajo locue bae jualaba jao yan y guitala: magajet, y minagajetmo, O Yuusso: yyajago nae jucantaye yan y atpa, O jagoja na Santos guiya Israel.</verse>
        <verse osisID='Ps.71.23'>Y labiosso sendangculo minagofña anae jucantayejao tinina; yan y antijo ni jago munalilibre.</verse>
        <verse osisID='Ps.71.24'>Y jilajo locue jasasangan y tininasmo todot dia: sa innafanmamajlao yan innafaninestotba ayo y umaliligao y dañujo.</verse>
      </chapter>
      <chapter osisID='Ps.72'>
        <verse osisID='Ps.72.1'>NAE y ray ni juisiomo, O Yuus, yan y tininasmo gui lajin y ray.</verse>
        <verse osisID='Ps.72.2'>Ya güiya ufanjusga y taotaomo gui tininas, yan y mamoblemo gui juisio.</verse>
        <verse osisID='Ps.72.3'>Ya y beca sija chumule y pas gui taotao yan y mandiquique na ogso sija pot y tininas.</verse>
        <verse osisID='Ps.72.4'>Güiya ufanjusga y mamoble na taotao, güiya ufañatba y famaguon y mannesesitao, yan ufanyinamag y manmachaleg.</verse>
        <verse osisID='Ps.72.5'>Sija ufanmaañao ni jago mientras gagaegue y atdao, yan y pilan gui todo y generasion yan y generasion.</verse>
        <verse osisID='Ps.72.6'>Güiya tumunog papa taegüije y ichan gui jilo y manmautot na chaguan: taegüije minatmon janom ni y nafotgon y tano.</verse>
        <verse osisID='Ps.72.7'>Ya y jaaniña sija, mumamta y tininas; ya y pas sumenmegae asta qui jocog y pilan.</verse>
        <verse osisID='Ps.72.8'>Güiya uguaja minagasña locue guinin y tase asta y tase, yan guinin y sadog asta y uttimon y tano.</verse>
        <verse osisID='Ps.72.9'>Ya ayo y mañasaga gui desierto, manecon gui menaña; ya y enimiguña sija mamanjojoflag gui eda.</verse>
        <verse osisID='Ps.72.10'>Y ray sija guiya Tarsis yan isla sija ufanmañuñule ninae: yan y ray sija guiya Sabá yan iya Seba ufanmannae ninae.</verse>
        <verse osisID='Ps.72.11'>Magajet, y ray todos ujatomba sija gui menaña: yan y nasion todos usinetbe güe.</verse>
        <verse osisID='Ps.72.12'>Sa güiya unalibre y nesesitao an jumagang; yan ayo locue y peble an ni y taya uinayuda.</verse>
        <verse osisID='Ps.72.13'>Güiya unafanmañotbla y mamoble yan y mannesesitao yan ujasatba y anten y mannesesitao.</verse>
        <verse osisID='Ps.72.14'>Güiya unafanlibre y antiñija guinin y chiniguit yan y finijom: yan ugagaebale y jâgâñija gui menan atadogña.</verse>
        <verse osisID='Ps.72.15'>Ya güiya lumala, ya para güiya umanae ni y oron Sabá; ya y tinayuyut locue mafatitinas pot güiya todo y tiempo; sa sija ufanbendise güe todot dia.</verse>
        <verse osisID='Ps.72.16'>Sa uguaja megae na maies gui jalom y eda gui sanjilo y puntan y beca sija; ya y tinegchaña ufanmayengyong taegüije y Libano.; ya sija gui siuda ninafangatbo taegüije y chaguan gui eda.</verse>
        <verse osisID='Ps.72.17'>Y naanña gagaegue para taejinecog: y naanña sisigueja taegüije y siniguen y atdao: yan todo y taotao ufandichoso guiya güiya; yan todo y nasion umafanaan güe dichoso.</verse>
        <verse osisID='Ps.72.18'>Bendito si Jeova Yuus, ni si Yuus Israel, sa güiyaja na maesa fumatinas y mannamanman na güinaja.</verse>
        <verse osisID='Ps.72.19'>Yan bendito y minalag y naanmo para taejinecog: ya polo todo y tano ya ufanbula ni y minalagmo. Amen yan Amen.</verse>
        <verse osisID='Ps.72.20'>Magpo y tinayuyut David ni y lajin Isai.</verse>
      </chapter>
      <chapter osisID='Ps.73'>
        <verse osisID='Ps.73.1'>SENMAGAJET si Yuus na mauleg para Israel, ni ayo sija y mangasgas na corason.</verse>
        <verse osisID='Ps.73.2'>Ya guajo cánaja sumuja y adengjo; didideja tentenjan sulon y pinecatta.</verse>
        <verse osisID='Ps.73.3'>Sa jumalatgue y mangaduco, anae julie y minauleg y manaelaye.</verse>
        <verse osisID='Ps.73.4'>Sa taya pinite gui finataeñija: lao y minetgotñija fitme.</verse>
        <verse osisID='Ps.73.5'>Taya chinatsagañija taegüije y otro taotao sija; ni ufanmasapet taegüije y palo na taotao sija.</verse>
        <verse osisID='Ps.73.6'>Enaomina na sobetbia y cadena nii lisayon y cueyoñija; y finijom tumampe sija taegüije y magago.</verse>
        <verse osisID='Ps.73.7'>Y atadogñija mamachom ni y yinemog; guajañija mas qui y corason siña umalatgue.</verse>
        <verse osisID='Ps.73.8'>Sija manmanbotlelea, yan jasasangan chiniguit gui tinaelaye: jasasangan y mansentaquilo.</verse>
        <verse osisID='Ps.73.9'>Japolo y pachotñija gui langet, yan y jilañija janafanmamocat gui inanaco y tano.</verse>
        <verse osisID='Ps.73.10'>Enao mina y taotaoña manalo mague: yan y binilan y janom gui posuelo umafugo nu sija.</verse>
        <verse osisID='Ps.73.11'>Ya ilegñija: Jaftaemano tungoña si Yuus? Ada guaja tiningo gui Gueftaquilo?</verse>
        <verse osisID='Ps.73.12'>Sa estagüe ya sija y manaelaye; ya sija manmegae gui tano, sa taya chinatsagañija todo y jaane.</verse>
        <verse osisID='Ps.73.13'>Senmagajet na taebale y junagasgas y corasonjo: yan jufagase y canaejo gui guinasgas.</verse>
        <verse osisID='Ps.73.14'>Sa todo y inanaco y jaane chatsagayo, yan y castigojo cada ogaan.</verse>
        <verse osisID='Ps.73.15'>Yaguin jagasja jualog, bae jusangan este; este na jagasja judague y generasion: y famaguonmo.</verse>
        <verse osisID='Ps.73.16'>Yaguin jujaso jaftaemano na jutungo este, sumenmacat para guajo;</verse>
        <verse osisID='Ps.73.17'>Asta que jujalom gui sinantos na sagayan gui as Yuus; ya jujaso y uttimoñija.</verse>
        <verse osisID='Ps.73.18'>Magajet na jago pumolo sija gui palagse na sagayan; jago yumute sija papa gui jalom y yinilang.</verse>
        <verse osisID='Ps.73.19'>Sa jaftaemano na ufanyinilang, gui un rato! sija chadig malimachae ni y minaañao sija.</verse>
        <verse osisID='Ps.73.20'>Taegüije güinife an magmata; taegüenaoja, O Señot, yaguin magmatajao, unchatlie y jechurañija.</verse>
        <verse osisID='Ps.73.21'>Sa y corasonjo estaba triste, ya matogchayo gui sumanjalom.</verse>
        <verse osisID='Ps.73.22'>Na taegüije taejinasoyo, yan taetiningoyo: taegüijeyo y gâgâ gui menamo.</verse>
        <verse osisID='Ps.73.23'>Masqueseaja gagaegueyo siempre guiya jago; jago mumantiene y agapa na canaejo.</verse>
        <verse osisID='Ps.73.24'>Jago umesgaejonyo ni y consejumo, ya despues unresibeyo gui langet.</verse>
        <verse osisID='Ps.73.25'>Ya jayeyo guajayo gui langet sino jagoja? ya taya gui jilo y tano güinaeyaco, na jagoja.</verse>
        <verse osisID='Ps.73.26'>Y catneco yan y corasonjo malachae: lao si Yuus y minetgot y corasonjo, yan y güinajajo para taejinecog.</verse>
        <verse osisID='Ps.73.27'>Sa, estagüe ya ayo sija y mañago guiya jago, na ufanmalingo: jago yumulang todo ayo sija y manjanao guiya jago para inábale.</verse>
        <verse osisID='Ps.73.28'>Lao mauleg para guajo y juguaguato jijot gui as Yuus: sa jupolo y inangococo gui Señot Jeova, para usiña jusangan todo y chechomo.</verse>
      </chapter>
      <chapter osisID='Ps.74'>
        <verse osisID='Ps.74.1'>O Yuus, sajafa na unyutejam para taejinecog? sajafa na y linalomo umasgon contra y quinilo sija gui pastajimo?</verse>
        <verse osisID='Ps.74.2'>Jaso y inetnonmo ni y unfajan gui ampmam na tiempo; y tribon y erensiamo, ni y jago sumatba; yan y egso Sion, anae sumasagajao.</verse>
        <verse osisID='Ps.74.3'>Jatsa y adengmo para taejinecog na yinilang: sa y enimigo jafatinas y tinaelaye todo gui jalom y sinantos na sagamo.</verse>
        <verse osisID='Ps.74.4'>Y contrariumo sija manaagang gui entalo y inetnonmo; ya japolo julo y banderañija para señat sija.</verse>
        <verse osisID='Ps.74.5'>Parejo yan y taotao y jajatsa julo y gachae sija gui jilo y chemchom na trongco jayo sija.</verse>
        <verse osisID='Ps.74.6'>Lao pago sija yumute papa y binetda na chocho un biajeja, ni y gachae yan y mattiyo sija.</verse>
        <verse osisID='Ps.74.7'>Sa sija sumanggüe y sinantos na sagamo, yan munainale y sagan y naanmo, sanpapa gui tano.</verse>
        <verse osisID='Ps.74.8'>Ylegñija gui corasonñija: Nije tayulang sija ni mandaño: ya sija sumonggue todo y sinagogan Yuus gui tano.</verse>
        <verse osisID='Ps.74.9'>Ti talie y señatta sija: ya taya ni uno profeta mas: ni uguaja sija ni utiningo asta ngaean.</verse>
        <verse osisID='Ps.74.10'>Asta ngaean, O Yuus, nae y contrario ulalatde? ya y enimigo ufañatfino contra y naanmo para taejinecog?</verse>
        <verse osisID='Ps.74.11'>Sajafa na unjedo y canaemo, junggan y agapa na canaemo? jala juyong gui pechomo ya unyulang.</verse>
        <verse osisID='Ps.74.12'>Sa si Yuus y Rayjo gui ampmam na tiempo, jafatitinas y satbasion gui entalo y tano.</verse>
        <verse osisID='Ps.74.13'>Jago dumibide y tase ni y ninasiñamo: jago yumamag y ilon y alo sija gui tase.</verse>
        <verse osisID='Ps.74.14'>Jago yumamag y ilon lebiatan, ni y dadao na güijan, an pidasito; yan unnae güe para nengcano y taotao ni y mañasaga gui desierto.</verse>
        <verse osisID='Ps.74.15'>Jago bumaba y matan janom yan y minilalag: jago munafananglo y manmetgot na sadog sija.</verse>
        <verse osisID='Ps.74.16'>Y jaane iyomo, y puenge locue iyomo: jago fumamauleg y inina yan y atdao.</verse>
        <verse osisID='Ps.74.17'>Jago pumolo todo y oriyan y tano: jago fumatinas y tiempon maepe yan y tiempom manengjeng.</verse>
        <verse osisID='Ps.74.18'>Jaso este, na y enimigo manmalalatde, O Jeova, ya ayo y mangaduco na taotao jachatfino y naanmo.</verse>
        <verse osisID='Ps.74.19'>O, chamo umintrerega y anten y gamo paluma gui dadao na gâgâ: chamo malelefa ni y dinaña y mamoblemo para taejinecog.</verse>
        <verse osisID='Ps.74.20'>Respeta y trato: sa y jemjom na sagayan sija gui tano manbula y sagan y manmalamaña.</verse>
        <verse osisID='Ps.74.21'>O, Chamo munafanatalo manmamajlao y manmachichiguit: polo y mamoble yan y mannesesitao ya umalalaba y naanmo.</verse>
        <verse osisID='Ps.74.22'>Cajulo, O Yuus, gogüe y causamo: jaso jaftaemano y manaejinaso na taotao ni y lumalatdejao cada jaane.</verse>
        <verse osisID='Ps.74.23'>Chamo malelefa ni y inangang y contrariumo sija; y borucan ayo sija y mangajulo contra jago, lumala cajuloja siesiempre.</verse>
      </chapter>
      <chapter osisID='Ps.75'>
        <verse osisID='Ps.75.1'>YYAJAGO, O Yuus, innae grasia; iyajago innae grasia sa y naanmo esta jijot: sa y ninamanman na chechomo masasangan.</verse>
        <verse osisID='Ps.75.2'>Ngaean nae jusoda y tiempo na mamatca, bae jujusga ni y tinas.</verse>
        <verse osisID='Ps.75.3'>Y tano yan todo y mañasaga mamalachae: guajo chumuchule julo y jaliguiña. Sila.</verse>
        <verse osisID='Ps.75.4'>Ya ileco ni y mansobetbio: Chamiyo fumatitinas y sinebetbio: yan ni y manaelaye, chamiyo jumajatsa julo y canggelon.</verse>
        <verse osisID='Ps.75.5'>Chamiyo jumajatsa y canggelonmiyo gui taquilo; chamiyo fanguecuentos ni y tiso na tongjo.</verse>
        <verse osisID='Ps.75.6'>Sa y jinatsa ni y ufato ni y guinin y sancatan, ni y guinin y sanlichan, ni y guinin y sajaya.</verse>
        <verse osisID='Ps.75.7'>Lao si Yuus y jues: güiya pumolo papa uno, yan jajatsa julo otro.</verse>
        <verse osisID='Ps.75.8'>Sa gaegue gui canae Jeova y copa, yan y bino ni lalálalo; bula dinaña, ya jachuda juyong taeguijeja; lao y asiento gui fondoña, todo y manaelaye gui tano jafufugo ya jaguiguimen sija.</verse>
        <verse osisID='Ps.75.9'>Lao guajo bae jusangan claro para taejinecog; ya bae jucantaye si Yuus Jacob, y alabansa sija.</verse>
        <verse osisID='Ps.75.10'>Todo y canggelon y manaelaye locue bae juutot: lao y canggelon y manunas umanafangajulo.</verse>
      </chapter>
      <chapter osisID='Ps.76'>
        <verse osisID='Ps.76.1'>MATUNGO si Yuus esta guiya Juda: y naanña manadangculo guiya Israel.</verse>
        <verse osisID='Ps.76.2'>Yya Salem nae gaegue y tabetnacoluña, ya y sagaña gaegue guiya Sion.</verse>
        <verse osisID='Ps.76.3'>Ayo nae jayamag sija y flechan y atcos; yan y patang yan y espada, yan y guera. Sila.</verse>
        <verse osisID='Ps.76.4'>Malagjao yan magas jao mas qui y tadong na jalomtano.</verse>
        <verse osisID='Ps.76.5'>Ya y manmajetog na corason manmayulang manafanaelaye; esta jamaego y minaegoñija; ya taya ni un taotao ni y gaeninasiña jasoda y canaeñija.</verse>
        <verse osisID='Ps.76.6'>Pot y chinemamo, O Yuus Jacob, todo careta yan y cabayo manmayute gui minaego y finatae.</verse>
        <verse osisID='Ps.76.7'>Jago, junggan jago, para unamaañao: ya jaye siña tumogue gui menamo yan lalalojao?</verse>
        <verse osisID='Ps.76.8'>Jago munamajungog y sentensia guinin y langet; ya y tano manmaañao, ya manmamatquilo.</verse>
        <verse osisID='Ps.76.9'>Anae si Yuus jacajulo gui juisio, para usatba todo y manmanso gui tano. Sila.</verse>
        <verse osisID='Ps.76.10'>Magajet na y binibon y taotao uinalabajao: yan y seblan y binibo, jago sumoma.</verse>
        <verse osisID='Ps.76.11'>Promete ya inapase si Jeova ni y Yuusmiyo: todo ayo y mangaegue gui oriyaña manmañuñule ninae para güiya ni y namaañao.</verse>
        <verse osisID='Ps.76.12'>Güiya munamautut y espiriton y prinsipe sija: sa güiya y namaañao para y ray sija gui tano.</verse>
      </chapter>
      <chapter osisID='Ps.77'>
        <verse osisID='Ps.77.1'>BAE juagang si Yuus ni y inagangjo; magajet na si Yuus ni y inagangjo; ya güiya jumungogyo.</verse>
        <verse osisID='Ps.77.2'>Y jaane y chinatsagaco jualigao y Señot: y canaejo maestira gui puenge ya pumapara: y antijo ti malago manamagof.</verse>
        <verse osisID='Ps.77.3'>Jujajaso, si Yuus ya janaestotbayo: umuugongyo, sa y espiritujo lalalango. Sila.</verse>
        <verse osisID='Ps.77.4'>Jago unadaje y atadogjo ni taemaego: sa taegüije chatsagayo na ti siñayo cumuentos.</verse>
        <verse osisID='Ps.77.5'>Sa guajo jujajaso y jaane ni y ampmam manmalofan, yan y sacan ni y ampmam na tiempo.</verse>
        <verse osisID='Ps.77.6'>Jujajaso y cantaco gui puenge: jujajaso ni y corasonjo; ya y espiritujo guine guefaligao?</verse>
        <verse osisID='Ps.77.7'>Ada uyute y Señot para taejinecog? ya ti utalo y finaboresiña?</verse>
        <verse osisID='Ps.77.8'>Cao y minaaseña usenjanaoja para taejinecog? ya y promesaña ufanlingo para taejinecog?</verse>
        <verse osisID='Ps.77.9'>Ya malefa si Yuus na uyóase? ya pot y linalaloña na jajuchom y güinaeyaña? Sila.</verse>
        <verse osisID='Ps.77.10'>Ya guajo ileco: Este y dinafejo: lao bae jujaso y sacan sija gui agapa na canae y Gueftaquilo.</verse>
        <verse osisID='Ps.77.11'>Bae jusangan y checho Jeova: sa bae jujaso y ninamanmanmo gui ampmam na tiempo.</verse>
        <verse osisID='Ps.77.12'>Bae jujaso locue todo y chechomo, yan jusangan sumanjalomjo y finatinasmo.</verse>
        <verse osisID='Ps.77.13'>Y chalanmo, O Yuus, gague gui sinantos na sagayan: jaye dangculo na yuus calang y Yuusta?</verse>
        <verse osisID='Ps.77.14'>Jago y Yuus ni y fumatinas y mannamanman: jago munamatungo y minetgotmo gui taotao sija.</verse>
        <verse osisID='Ps.77.15'>Jago yan y canaemo munafanlibre y taotaomo; ni y famaguon Jacob yan José. Sila.</verse>
        <verse osisID='Ps.77.16'>Y janom malie jao, O Yuus, y janom malie jao, ya sija ninafanmaañao: ya y tinadong locue ninafanmayengyong.</verse>
        <verse osisID='Ps.77.17'>Y mapagajes sija manmañuñuda janom: ya y langet mannae y inagang: ya y flechamo locue manjanao juyong.</verse>
        <verse osisID='Ps.77.18'>Ya y palampan y jilumo estaba gui remolino; ya y lamlam maniiina gui tano: ya y tano manmayengyong yan manlalaolao.</verse>
        <verse osisID='Ps.77.19'>Y chalanmo gui tase, ya y finaposmo gui mandangculo na janom, ya y guinachamo ti matungo.</verse>
        <verse osisID='Ps.77.20'>Jago umesgaejon y taotaomo taegüije y manadang quinilo pot y canae Moises yan Aaron.</verse>
      </chapter>
      <chapter osisID='Ps.78'>
        <verse osisID='Ps.78.1'>ECUNGOG, O taotaojo, y tinagojo: na inecungog ni y talanganmo y sinangan y pachotto.</verse>
        <verse osisID='Ps.78.2'>Bae jubaba y pachotto gui acomparasion: bae jusangan sinangan na gui jemjom gui ampmam na tiempo.</verse>
        <verse osisID='Ps.78.3'>Ayosija ni y injingog yan y intingo, yan y tatanmame ni jasanganejam.</verse>
        <verse osisID='Ps.78.4'>Ti innafanatog sija guinin y famaguonñija, masangangane y generasion ni y manmamamaela ni y tinina sija gui Señot, yan y minetgotña yan y mannamanman na chechoña ni y jachogüe.</verse>
        <verse osisID='Ps.78.5'>Sa güiya munacajulo y testimonio gui as Jacob, yan japolo tinago guiya Israel, ni y janatungo sija y famaguonñija.</verse>
        <verse osisID='Ps.78.6'>Para ujatungo y generasion ni y manmamamaela, y famaguonja ni y finañagonñija; ni y ufangajulo ya ujasangane y famaguonñija.</verse>
        <verse osisID='Ps.78.7'>Para usiña japolo y ninanggañija gui as Yuus, ya ti ufanmalefa ni y checho Yuus, lao jaadaje y tinagoña sija.</verse>
        <verse osisID='Ps.78.8'>Ya chañija fanaegüigüije y tatañija; un generasion ni managuaguat yan ti manmalago manmanosgue: y generasion ni y ti japolo y corasonñija gui tinas, yan ayo na espirituñija y ti manfitme gui as Yuus.</verse>
        <verse osisID='Ps.78.9'>Y famaguon Efraim, guaja atmas yan manmañule y atcos sija, manalo tate gui jaanen y guera.</verse>
        <verse osisID='Ps.78.10'>Ti jaadaje y traton Yuus, ya ti manmalago na ufanmamocat gui tinagoña.</verse>
        <verse osisID='Ps.78.11'>Ya manmalefa ni y chechoña, yan y ninamanmanña ni y manfinanue sija.</verse>
        <verse osisID='Ps.78.12'>Namanman na güinaja finatinasña gui menan y tatañija, gui tano Egipto, gui fangualuan Soan.</verse>
        <verse osisID='Ps.78.13'>Jadebide y tase ya janafanmalofan gui inanaco sija todo; yan janafañaga y janom taegüije y monton.</verse>
        <verse osisID='Ps.78.14'>Ya y jaane janafanenesgaegaejonja ni y mapagajes; yan todo puenge y finañila y guafe.</verse>
        <verse osisID='Ps.78.15'>Japanag y acho gue desierto, ya janae sija na ufanguinem taegüije na jumuyong guinin y dangculon tinadong.</verse>
        <verse osisID='Ps.78.16'>Ya mañule minilalag locue guinin y acho, yan janafalalago y janom taegüije y sadog.</verse>
        <verse osisID='Ps.78.17'>Lao trabia sisigueja mas isagüegüe, ya manmanembeste contra Gueftaquilo gui desierto.</verse>
        <verse osisID='Ps.78.18'>Ya sija jatienta si Yuus gui corasonñija, yan mangagagao catne pot y güinaeyañija.</verse>
        <verse osisID='Ps.78.19'>Magajet na sija manguentos contra si Yuus; ilegñija: Ada siña si Yuus jafamaulequejit lamasa gui desierto?</verse>
        <verse osisID='Ps.78.20'>Sa, estagüe, na anae japanag y acho, manjuyong y janom, ya y minilalag manmachuchuda. Ada siña güe manae pan locue? umafamauleg catne para y taotaoña?</verse>
        <verse osisID='Ps.78.21'>Enao mina anae jajungog este, y Señot ninabubo: ya umasonggue y guafe contra as Jacob, yan y linalalo locue cajulo contra Israel;</verse>
        <verse osisID='Ps.78.22'>Sa ti jajonggue si Yuus, yan ti jaangoco sija gui satbasionña.</verse>
        <verse osisID='Ps.78.23'>Lao güiya tumago y mapagajes guinin y sanjilo; yan jababa y pettan langet.</verse>
        <verse osisID='Ps.78.24'>Yan janauchan papa y mana gui jiloñija para ujacano, yan janae sija ni y maies y langet.</verse>
        <verse osisID='Ps.78.25'>Y taotao cumano y na y manmetgot: güiya numae sija catne para ufanjaspog.</verse>
        <verse osisID='Ps.78.26'>Jatago y manglo sancatan na ufanguaefe gui jalom y langet: yan pot y ninasiñaña jachachalane y manglo sanjaya.</verse>
        <verse osisID='Ps.78.27'>Janauchan catne locue gui jiloñija taegüije y petbos; yan y pajaro ni gaepapa taegüije inae gui tase;</verse>
        <verse osisID='Ps.78.28'>Ya japolo ayo sija na ufanbasnag gui entalo y campoñija, ya gui oriyan y sagañija.</verse>
        <verse osisID='Ps.78.29'>Ya sija jacano, ya mangosjaspog sija; sa güiya numae sija ni y tinangañiñija.</verse>
        <verse osisID='Ps.78.30'>Lao ti janajanao guiya sija y tinangañija; lao estabaja trabia y catneñija gui jalom y pachotñija,</verse>
        <verse osisID='Ps.78.31'>Ya y binibon Yuus mato gui jiloñija, ya japuno y mas manyomog guiya sija, yan jayute papa y patgon na taotao sija guiya Israel.</verse>
        <verse osisID='Ps.78.32'>Lao contodo este, sigueja di maaiisao trabia: yan ti majonggue y mamnamanman na chochoña.</verse>
        <verse osisID='Ps.78.33'>Ya pot este na y jaaneñija janafanlinachae ni y banidá; yan y sacanñija gui minaañao.</verse>
        <verse osisID='Ps.78.34'>Ya anae japuno sija, ayo nae manafaesen pot güiya yan jabira sija ya maaligao guse si Yuus.</verse>
        <verse osisID='Ps.78.35'>Yan jajaso na si Yuus y achoñija, yan y Gueftaquilo na Yuus y Satbadotñija.</verse>
        <verse osisID='Ps.78.36'>Achogja ujafaande güe ni y pachotñija yan ujadague ni y jilañija.</verse>
        <verse osisID='Ps.78.37'>Sa y corasonñija ti tunas guiya güiya: ni ufanfitme gui tratuña.</verse>
        <verse osisID='Ps.78.38'>Lao güiya, bula minaase jaasie ni y tinaelayeñija, yan ti jayuyulang sija: magajet, megae na tiempo nae jabira y linalaloña, yan ti jajatsa julo y binibuña.</verse>
        <verse osisID='Ps.78.39'>Sa jajaso na sija catneja; y manglo na malofan ya mapos ya ti mamaela talo.</verse>
        <verse osisID='Ps.78.40'>Cuanto biaje manmanembeste contra güiya gui jalomtano yan manatriste güe gui desierto!</verse>
        <verse osisID='Ps.78.41'>Ya manalo tate ya matienta si Yuus; ya macase y Santosgüe guiya Israel.</verse>
        <verse osisID='Ps.78.42'>Ya ti jajaso y canaeña; ni jaane anae ninafanlibre gui contrario.</verse>
        <verse osisID='Ps.78.43'>Ni y pineloña na señatña guiya Egipto: yan y ninamanmanña gui fangualuan Soan:</verse>
        <verse osisID='Ps.78.44'>Yan jatulaeca y Sadog janajâgâ; yan y minilalag para chañija fanguiguimen.</verse>
        <verse osisID='Ps.78.45'>Janae megae na lalo para ufanquinano; yan rana sija para ufanyinilang.</verse>
        <verse osisID='Ps.78.46'>Janae y ilo oruga ni y aumentan tano; ya y finachochoñija y apacha.</verse>
        <verse osisID='Ps.78.47'>Jayulang y fangualuanñija ubas ni y ichan grano; yan y trongco igos sija ni y hielo.</verse>
        <verse osisID='Ps.78.48'>Japolo y gañija gâgâ locue gui papa y ichan grano, ya y manadan gañija gui minaepen lamlam.</verse>
        <verse osisID='Ps.78.49'>Jayute gui jiloñija y fijom na binibuña; binibo, linalalo, yan chinatsaga; y manadan manaelaye na angjet sija.</verse>
        <verse osisID='Ps.78.50'>Mamatinas chalan para y linalaloña; ya ti jachoma y antiñija guinin y finatae, lao japolo y linâlâñija gui peste.</verse>
        <verse osisID='Ps.78.51'>Ya japuno todo y finenena na finañagon guiya Egipto, y mas magas naminetgotñija gui jalom y tiendan Cam!</verse>
        <verse osisID='Ps.78.52'>Lao chalane juyong y taotaoña taegüije y quinilo sija, yan jaesgagaejon sija gui desierto taegüije y manadan, gâgâ.</verse>
        <verse osisID='Ps.78.53'>Ya jachule sija gui seguro, ya sija ti manmaañao: lao y tase tumampe y enimigoñija.</verse>
        <verse osisID='Ps.78.54'>Ya jacone sija asta y oriyan y sinantos na sagaña, güineja na ogso ni y guinanan y agapa na canaeña.</verse>
        <verse osisID='Ps.78.55'>Jayute juyong y nasion locue gui menañija, yan jafacae guiya sija y erensiañija ya jaraya, ya janafañaga y tribon Israel gui jalom y tiendañija.</verse>
        <verse osisID='Ps.78.56'>Lao sija trabia jatietentaja, yan manmanembebesteja contra y Gueftaquilo na Yuus, yan ti jaadaje y tinagoña.</verse>
        <verse osisID='Ps.78.57'>Lao manalo tate, yan manmafatinas dinague taegüije y tatañija: ya manmabira sija gui un banda taegüije y dacon na atco.</verse>
        <verse osisID='Ps.78.58'>Sa macase güe ya mannalalalo pot y sagañija ni taquilo ya masuog güe ya manafanugo ni y imageñija ni tinaga.</verse>
        <verse osisID='Ps.78.59'>Anae jajungog este si Yuus, ninabubo, yan jagoschatlie iya Israel.</verse>
        <verse osisID='Ps.78.60'>Ya pot ayo na jadingo y tabetnaculo guiya Silo, yan y tienda ni y japolo gui entalo taotao sija.</verse>
        <verse osisID='Ps.78.61'>Ya janae ni y minetgotña y cautibo, ya y minalagña gui canae y contrario.</verse>
        <verse osisID='Ps.78.62'>Janae y espada ni y taotaoña: yan ninabubo ni y erensiaña.</verse>
        <verse osisID='Ps.78.63'>Linachae ni y guafe y manpatgon na lalaje; ya y manpatgon na famalaoan taya cantan umasagua.</verse>
        <verse osisID='Ps.78.64'>Ya y mamaleñija manmodong gui espada; ya y manbiuda sija ti ninafantriste.</verse>
        <verse osisID='Ps.78.65'>Ya y Señot magmata taegüije y uno ni y guinin mamaego, yan taegüije y matatñga na taotao ni y ninaaagang pot rason di y bino.</verse>
        <verse osisID='Ps.78.66'>Ya japuno y enimiguña sija ni y mañasaga gui santate: yan japolo sija güi taejinecog na minamajlao.</verse>
        <verse osisID='Ps.78.67'>Ademas jarechasa y tabetnaculo gui as José, ya ti jaayeg y tribon Efraim.</verse>
        <verse osisID='Ps.78.68'>Lao jaayeg tribon Juda, ayo ogso Sion ni y güinaeyaña.</verse>
        <verse osisID='Ps.78.69'>Ya jafatinas y sinantos na sagaña taegüije y manaquilo na sagayan sija, taegüije y tano na japlanta para taejinecog.</verse>
        <verse osisID='Ps.78.70'>Jaayeg si David locue na tentagoña, yan jacone güe guinin y quelat y quinilo,</verse>
        <verse osisID='Ps.78.71'>Chinile güe ni guinin jatatitiye y manmanago na quinilo ya jacone para unafañocho y taotaoña gui as Jacob yan y erensiaña guiya Israel.</verse>
        <verse osisID='Ps.78.72'>Ya taegüije janafañocho sija segun y tininas y corasonña; yan jaesgaejon sija pot y tiningon y canaeña.</verse>
      </chapter>
      <chapter osisID='Ps.79'>
        <verse osisID='Ps.79.1'>O Yuus, y nasion ni ti manjonggue manmato ya manjalom gui erensiamo: ya manataelaye y santos na templomo; ya mayulang ya mapolo y Jerusalem pot montón sija.</verse>
        <verse osisID='Ps.79.2'>Ya y tataotao y manmatae na tentagomo manmanae nañija y pajaro gui langet: ya y catnen y mañantosmo y gâgâ gui tano.</verse>
        <verse osisID='Ps.79.3'>Y jâgâñija manmachuda taegüije y janom, gui oriyan Jerusalem; sa taya jaye ufanjinafog.</verse>
        <verse osisID='Ps.79.4'>Manafanmamamajlaojam ni y tiguangmame: manmamofeajam yan manmabotleajam ni y mañasaga gui oriyanmame.</verse>
        <verse osisID='Ps.79.5'>Asta ngaean, O Señot, unlalalo para taejinecog? ya y inigomo sinenggue taegüije y guafe?</verse>
        <verse osisID='Ps.79.6'>Chuda juyong y binibumo gui jilo y nasion ni y ti tumungojao, yan y jilo y raeno sija ni y ti umaagan y naanmo.</verse>
        <verse osisID='Ps.79.7'>Sa sija lumachae si Jacob, yan jayulang y sagañija.</verse>
        <verse osisID='Ps.79.8'>Chamo jumajaso contra jame y tinaelayen y tatamname: Polo y minauleg minaasemo ya uchadig insedajam; sa manafangostagpapjamam.</verse>
        <verse osisID='Ps.79.9'>Ayudajam, O Yuus, gui satbasionmame pot y minalag y naanmo; yan nafanlibrejam, yan fagase y isaomame pot y naanmo.</verse>
        <verse osisID='Ps.79.10'>Sa jafa ilegñija y nasion ni ti manmanjonggue: Mangue y Yuusñija? Polo y inemog y jâgâ y tentagomo sija ni y manmachuda ya umatungo ni y nasion ni ti manmanjonggue, gui menan y matanmame.</verse>
        <verse osisID='Ps.79.11'>Polo ya y inigon y manmapreso mato gui menamo; segun y dinangculo y ninasiñamo adaje ayo sija y esta manmatancho para ufanmatae.</verse>
        <verse osisID='Ps.79.12'>Ya apase gui tiguangmame siete mas gui jalom y pechoñija, y linalatdeñija, sa sija lumalatdejao, O Señot.</verse>
        <verse osisID='Ps.79.13'>Ayo nae jame y taotaomo yan y quinilo gui pastajimo, bae inalaba jao para taejinecog; ya infanmamanue ni y alabansamo para todo y generasion.</verse>
      </chapter>
      <chapter osisID='Ps.80'>
        <verse osisID='Ps.80.1'>ECUNGOG, O Pastot guiya Israel, jago ni y umesgagaejon si José taegüije y manadan quinilo; jago ni y sumasaga gui entalo y querubin sija manina mona.</verse>
        <verse osisID='Ps.80.2'>Y menan Efraim, yan Benjamin, yan Manases, nacajulo y minatatngamo, ya maelajao para usatbajam.</verse>
        <verse osisID='Ps.80.3'>Birajam talo, O Yuus; ya nafanina y matamo ya infansatbo.</verse>
        <verse osisID='Ps.80.4'>O Jeova, Yuus y inetnon sendalo, asta ngaean unlálalaloja contra y tinayuyut y taotaomo?</verse>
        <verse osisID='Ps.80.5'>Unafañochocho sija ni y pan lago; yan unnae sija ni y lago para ujaguinem gui dangculo na medida.</verse>
        <verse osisID='Ps.80.6'>Unnafanmumojam yan y tiguangmame: yan y enimigonmame manmachachatgue jam gui entaloñija.</verse>
        <verse osisID='Ps.80.7'>Birajam talo, O Yuus y inetnon sendalo, ya nafanina y matamo; ya infansatbo.</verse>
        <verse osisID='Ps.80.8'>Jago chumule juyong y trongcon ubas guiya Egipto: ya jagasja unyute juyong y nasion, ya untanme güe.</verse>
        <verse osisID='Ps.80.9'>Jago fumamauleg y saga gui menaña, ya güiya y natadodong y jaleña, yan nabula y tano.</verse>
        <verse osisID='Ps.80.10'>Ya sabana sija mantinampe ni y aninengña, yan y ramasña taegüije y sedro Yuus na trongcon jayo.</verse>
        <verse osisID='Ps.80.11'>Jatago juyong y ramasña gui tase; yan y manlodo na siniso gui sadog.</verse>
        <verse osisID='Ps.80.12'>Sa jafa unjulog papa y quelatña: ya todo y manmalolofan gui chalan matitife güe?</verse>
        <verse osisID='Ps.80.13'>Y balaco guinin y jalomtano machuchule ya mayúyulang, yan y manmachaleg na gâgâ gui fangualuan cumacano.</verse>
        <verse osisID='Ps.80.14'>Birajao talo, O Yuus inentnon sendalo, ingagagao jao: ya talag papa guinin y langet ya unlie yan unbisita este na trongcon ubas,</verse>
        <verse osisID='Ps.80.15'>Ya y fangualuan ni y tinanom y agapa na canaemo, yan y ramas ni jago munafitme para jagoja namaesa,</verse>
        <verse osisID='Ps.80.16'>Masinenggue ni y guafe, ya mautut papa esta; ya manmalingo pot y chinema gui menamo.</verse>
        <verse osisID='Ps.80.17'>Polo y canaemo gui jilo y taotao gui agapa na canaemo, gui jilo y lajin y taotao ni unnametgot para jago.</verse>
        <verse osisID='Ps.80.18'>Ayo nae ti infanalo tate guinin jago: nafanlâlâjam ya bae inagang y naanmo.</verse>
        <verse osisID='Ps.80.19'>Birajam talo, O Jeova, Yuus y inetnon sendalo, ya nafanina y matamo; ya infansatbo.</verse>
      </chapter>
      <chapter osisID='Ps.81'>
        <verse osisID='Ps.81.1'>FANGANTA agang gui as Yuus ni y minetgotta: fatinas y magof na boruca gui as Yuus Jacob.</verse>
        <verse osisID='Ps.81.2'>Entona y salmo, yan chule mague y pandireta; yan y magof na atpa yan y guitala.</verse>
        <verse osisID='Ps.81.3'>Guaefe y trompeta gui tiempo y nuebo na pulan, gui tiempon gualafon na pulan, gui jaanen y guipot magas.</verse>
        <verse osisID='Ps.81.4'>Sa este lay guiya Israel: yan y tinago Yuus Jacob.</verse>
        <verse osisID='Ps.81.5'>Jafatinas este as José para untestimonio anae jumanao juyong gui inanaco y tano Egipto: anae jujungog y finijo na ti siña jutungo.</verse>
        <verse osisID='Ps.81.6'>Janajanao y apagaña guinin y catga: yan y canaeña manalibre guinin y lauya.</verse>
        <verse osisID='Ps.81.7'>Jago umaagan gui chinatsaga, ya guajo munalibrejao: guajo umopejao gui umatog na sagayan julo: ya juchaguejao gui oriyan janom guiya Meriba. Sila.</verse>
        <verse osisID='Ps.81.8'>Jungog, O taotaojo, ya guajo junae jao testimonio, O Israel, yaguin malagojao unecungogyo!</verse>
        <verse osisID='Ps.81.9'>Munga otro yuus, guiya jago; ni unadora otro yuus.</verse>
        <verse osisID='Ps.81.10'>Sa guajo y Jeova Yuusmo, ni y chumule jao juyong gui tano Egipto: baba y pachotmo, ya bae nabula.</verse>
        <verse osisID='Ps.81.11'>Lao y taotaojo ti jajungog y inagangjo; ya iya Israel ti malago ni guajo.</verse>
        <verse osisID='Ps.81.12'>Ayo nae jupolo sija ya jumanao ni y minajetog y corasonñija: para ufanmamomocat ni y pinagatñija.</verse>
        <verse osisID='Ps.81.13'>O yaguin y taotaojo majungog yo, ya iya Israel manmamocat gui chalanjo!</verse>
        <verse osisID='Ps.81.14'>Siña guse juchoma y enimigoñija, ya jubira y canaejo contra y contrarioñija.</verse>
        <verse osisID='Ps.81.15'>Ya y umanmachatlie ni y Jeova, mojon mansujeto sija guiya güiya: y tiempoñija usaga para taejinecog.</verse>
        <verse osisID='Ps.81.16'>Güiya unafañocho sija locue ni y mas mauleg na trigo: yan y miet ni jumujuyong gui acho anae junajaspog jao.</verse>
      </chapter>
      <chapter osisID='Ps.82'>
        <verse osisID='Ps.82.1'>SI Yuus tumotojgue gui inetnon Yuus; ya jajusga gui entalo yuus sija.</verse>
        <verse osisID='Ps.82.2'>Asta ngaean nae unjusga ti tunas, yan unresibe y taotao sija ni y manaelaye? Sila.</verse>
        <verse osisID='Ps.82.3'>Jusga y mamoble yan y manaesaena: ya nafanunas y manpinite yan y mannesesitao.</verse>
        <verse osisID='Ps.82.4'>Rescata mamoble yan y mannesesitao: nafanlibre sija gui canae y manaelaye.</verse>
        <verse osisID='Ps.82.5'>Sa ti jatungo ni ujaquetungo: manmamomocatja gui jalom jomjom: ya todo y plinantan tano manalamten.</verse>
        <verse osisID='Ps.82.6'>Guajo ileco: Jamyo yuus; yan todo jamyo y famaguon y Gueftaquilo.</verse>
        <verse osisID='Ps.82.7'>Lao infanmataeja taegüije y taotao sija, yan infanbasnag taegüije y uno gui prinsipe sija.</verse>
        <verse osisID='Ps.82.8'>Cajulo, O Yuus, jusga y tano: sa jago umerensia todo y nasion.</verse>
      </chapter>
      <chapter osisID='Ps.83'>
        <verse osisID='Ps.83.1'>CHAMO famatquiquilo, O Yuus: ya chamo tiumaagan yan chamo quequeto, O Yuus.</verse>
        <verse osisID='Ps.83.2'>Sa, estagüe, enimigumo na manpalalangpang: yan ayo sija y chumatlie jao jajatsa y iloñija.</verse>
        <verse osisID='Ps.83.3'>Sa manpinagat ni y dinague consejo contra y taotaomo, yan manafaesen entre sija contra y ninafanatogmo.</verse>
        <verse osisID='Ps.83.4'>Sa guinin ilegñija: Maela, ya nije tautut sija ni y guinin y nasion; para y naan Israel munga majaso mas.</verse>
        <verse osisID='Ps.83.5'>Sa sija manafaesen entre sija ni y unoja corason; ya managogüe contra jago.</verse>
        <verse osisID='Ps.83.6'>Y tiendan Edom yan Ismaelita sija: Moab yan Agareno sija.</verse>
        <verse osisID='Ps.83.7'>Gebal yan Ammon yan Amaleg; Filistia yan y mañasaga guiya Tiro.</verse>
        <verse osisID='Ps.83.8'>Asur locue mandaña yan sija: sa maninayuda ni y famaguon Lot. Sila.</verse>
        <verse osisID='Ps.83.9'>Fatinas guiya sija taegüije unfatinas iya Madian yan taegüije iya Sisara taegüije iya Jabin jijot gui sadog Sison:</verse>
        <verse osisID='Ps.83.10'>Ni y manmalingo guiya Endor: manjuyong manaegüije y estiecot para y tano.</verse>
        <verse osisID='Ps.83.11'>Fatinas y magasñija ya parejo yan Oreb yan Seeb; magajet na todo y prinsipeñija parejo yan Sebah yan Salmuna:</verse>
        <verse osisID='Ps.83.12'>Ni y ilegñija: Nije jitaja tachule y sagayan para iyotaja.</verse>
        <verse osisID='Ps.83.13'>O Yuusso, fatinas sija ya ufanparejo yan y petbos ni y remolílino; parejo yan y ngasan trigo gui menan y manglo;</verse>
        <verse osisID='Ps.83.14'>Taegüije y guafe anae jasonggue y jalomtano, yan taegüije y mañila anae finaliñagüe y sabana.</verse>
        <verse osisID='Ps.83.15'>Taegüijija petsigue sija ni y pagyomo, yan nafanmaañao sija ni y dangculon pinagyomo.</verse>
        <verse osisID='Ps.83.16'>Nabula y matañija ni y dinesonra: para sija ujaaligao y naanmo, O Jeova.</verse>
        <verse osisID='Ps.83.17'>Polo sija ya ufanmamajlao yan ufanmaañao para taejinecog: magajet na sija ufandesonrao, ya ufanmalingo.</verse>
        <verse osisID='Ps.83.18'>Para ujatungo na jagoja y naanmo si Jeova, na jagoja y Gueftaquilo gui jilo todo y tano.</verse>
      </chapter>
      <chapter osisID='Ps.84'>
        <verse osisID='Ps.84.1'>NAGÜINAEYAYON y sagamo, O Señot y inetnon sendalo!</verse>
        <verse osisID='Ps.84.2'>Y antijo tumatanga, magajet na asta ninamalango pot y sagan y Jeova: y corasonjo yan y catneco agagange y lâlâlâ na Yuus.</verse>
        <verse osisID='Ps.84.3'>Magajet y gorrión mañoda gumaña, yan y golondrina chenchonña para güiya, anae siña mapolo y famaguonña, esta y jalom y attatmo, O Señot y inetnon sendalo, Rayjo yan Yuusso.</verse>
        <verse osisID='Ps.84.4'>Mandichoso ayo sija y mañasaga gui jalom y guimamo; sa sigueja di malabajao:</verse>
        <verse osisID='Ps.84.5'>Dichoso y taotao ni y minetgotña gaegue guiya jago: yan y chalan para jago gaegue gui corasonña.</verse>
        <verse osisID='Ps.84.6'>Ni y anae janafanmalofan gui inanaco bayen tinangis jafatinase tupo sija; ya y taftaf na ichan locue tinampe ni y bendision.</verse>
        <verse osisID='Ps.84.7'>Manjanao guinin y manasiña minetgot asta y otro minetgot cada uno guiya sija manmalie gui menan Yuus guiya Sion.</verse>
        <verse osisID='Ps.84.8'>O Jeova, Yuus y inetnon sendalo, jungog y tinayuyutto: ecungog, O Yuus Jacob. Sila.</verse>
        <verse osisID='Ps.84.9'>Lie, O Yuus, patangmame: ya atan y matan y pinalaemo.</verse>
        <verse osisID='Ps.84.10'>Sa y un jaane gui sagamo mas mauleg qui un mit. Gañacoja na jupottero gui guima y Yuusso, qui jusaga gui jalom y sagan y manaelaye.</verse>
        <verse osisID='Ps.84.11'>Sa y Jeova Yuus, güiya y atdao yan y patang: si Jeova unfannae grasia yan minalag: ti jachoma y manmauleg na güinaja ni y mammamomocat gui tininas.</verse>
        <verse osisID='Ps.84.12'>O Señot y inetnon sendalo, dichoso y taotao ni y umangoco güe guiya jago.</verse>
      </chapter>
      <chapter osisID='Ps.85'>
        <verse osisID='Ps.85.1'>JEOVA, jago guinin ninamagof jao ni y tanomo: sa unnafanalo mague y manmacautiba sija gui as Jacob.</verse>
        <verse osisID='Ps.85.2'>Jago guinin umasie y tinaelayen y taotaomo: yan untampe todo y isaoñija. Sila.</verse>
        <verse osisID='Ps.85.3'>Guinin unnajanao todo y binibumo: ya unbirajao talo guinin y finijom y binibumo.</verse>
        <verse osisID='Ps.85.4'>Birajam, O Yuus, gui satbasionmame, yan nabasta y binibumo guiya jame.</verse>
        <verse osisID='Ps.85.5'>Ada unlalalaloja nu jame para taejinecog? Ada unnajujuyong y linâlâlomo para todo y generasion?</verse>
        <verse osisID='Ps.85.6'>Ada ti unnalâlâjam talo: para y taotaomo ufanmagof ni jago?</verse>
        <verse osisID='Ps.85.7'>Fanuejam ni y minaasemo, O Jeova, ya unnaejam ni y satbasionmo.</verse>
        <verse osisID='Ps.85.8'>Guajo jujungog jafa usangan si Yuus Jeova: sa güiya usangan y pas gui taotaoña, yan y mañantos sija: lao chañija natalo guato gui binaba.</verse>
        <verse osisID='Ps.85.9'>Magajet na y satbasionña esta jijot güije sija ni manmaañao nu güiya: para y minalag usaga gui tanomame.</verse>
        <verse osisID='Ps.85.10'>Minaase yan minagajet manásoda ya mandaña: y tininas yan y pas manachico.</verse>
        <verse osisID='Ps.85.11'>Y minagajet lacho julo gui tano; yan y tininas jaatan papa guinin y langet.</verse>
        <verse osisID='Ps.85.12'>Magajet na si Jeova numae ni y minauleg: ya y tanota manae minegaeña.</verse>
        <verse osisID='Ps.85.13'>Tininas jumajanao gui menaña; yan japolo y pinecatña y chalan para ufamocat.</verse>
      </chapter>
      <chapter osisID='Ps.86'>
        <verse osisID='Ps.86.1'>NAEGUENG papa y talangamo, O Jeova, ya unopeyo: sa pobleyo yan nesesitaoyo.</verse>
        <verse osisID='Ps.86.2'>Adaje y antijo; sa debotoyo: O jago ni y Yuusso, nalibre y tentagomo sa jaangoco gue guiya jago.</verse>
        <verse osisID='Ps.86.3'>Gaease nu guajo, O Jeova: sa juaagang jao todot dia.</verse>
        <verse osisID='Ps.86.4'>Namagof y anten y tentagomo; sa iya jago, O Jeova, nae jujatsa julo y antijo.</verse>
        <verse osisID='Ps.86.5'>Sa jago, Jeova, y mauleg yan y chadig manasie; yan dangculo y minaasemo güije todo gui umaagangjao.</verse>
        <verse osisID='Ps.86.6'>Jungog, O Señot y tinayuyutto: yan ecungog y inagang y guinagagaojo.</verse>
        <verse osisID='Ps.86.7'>Sa y jaanen y chinatsagaco juagangjao: ya jago y unopeyo.</verse>
        <verse osisID='Ps.86.8'>Sa y entalo y yuus sija, taya taegüenao iya jago, O Jeova; ni jafa na chocho parejo yan y chechomo.</verse>
        <verse osisID='Ps.86.9'>Todo y nasion sija ni y finatinasmo, manmato y manmanadora gui menamo, O Jeova; yan ufanalaba y naanmo.</verse>
        <verse osisID='Ps.86.10'>Sa jago dangculojao yan unfatitinas y manmaman na güinaja: jagoja na maesa Yuus.</verse>
        <verse osisID='Ps.86.11'>Fanagüeyo ni y chalanmo, O Señot: ya bae jufamocat gui minagajetmo: ya naetnon y jinason corasonjo para umaañao ni y naanmo.</verse>
        <verse osisID='Ps.86.12'>Sa bae jualaba jao, O Jeova, Yuusso, contodo y corasonjo: yan junamalag y naanmo para taejinecog.</verse>
        <verse osisID='Ps.86.13'>Sa sendangculo y minaasemo para guajo; sa guinin unnalibre y antijo guinin iya papapa guiya sasalaguan.</verse>
        <verse osisID='Ps.86.14'>O Yuus, y mansobetbio mangajulo contra guajo, yan y inetnon y managuaguat na taotao jagasja maaliligao y antijo: yan ti mapolo jao gui menañija.</verse>
        <verse osisID='Ps.86.15'>Lao jago, O Jeova, si Yuus jao ni y bila minaase yan cariñoso, ñateng para binibo yan dangculo na minaase yan minagajet.</verse>
        <verse osisID='Ps.86.16'>O birajao, guiya guajo ya gaease nu guajo: nae ni y minetgotmo y tentagomo, yan nalibre y lajin y tentagomo palaoan.</verse>
        <verse osisID='Ps.86.17'>Fanueyo ni y señat para y mauleg: para ujalie ayo sija y chumatliiyo ya ufanmamajlao: sa jago, Jeova, y umayudayo yan cumonsuelayo.</verse>
      </chapter>
      <chapter osisID='Ps.87'>
        <verse osisID='Ps.87.1'>YPLINANTAÑA gaegue gui santos na ogso.</verse>
        <verse osisID='Ps.87.2'>Jaguaeyaña si Jeova y trangca Sion mas que todo y saga sija gui as Jacob.</verse>
        <verse osisID='Ps.87.3'>Manmalag na güinaja y manmasasangan guiya jago, O siuda Yuus. Sila.</verse>
        <verse osisID='Ps.87.4'>Guajo bae jusangan ni y Rahab yan Babilonia gui entalo ayo sija ni y tumunogyo: Sa, estagüe, Palestina yan Tiro yan Etiopia: este na taotao mafañagon güije.</verse>
        <verse osisID='Ps.87.5'>Yan iya Sion ualog: Este yan ayo na taotao mafañagon iya güiya: yan y Gueftaquilo namaesa unafitmegüe.</verse>
        <verse osisID='Ps.87.6'>Si Jeovaja tumufong anae jatugue sija y taotao, na esta na taotao mafañagon güije. Sila.</verse>
        <verse osisID='Ps.87.7'>Parejo y mangacanta yan y madadandan ufangaegue güije: ya todo y bebôco gaegue guiya jago. Sila.</verse>
      </chapter>
      <chapter osisID='Ps.88'>
        <verse osisID='Ps.88.1'>O Jeova, Yuus satbasionjo, güajo guinin umaagan jaane yan puenge gui menamo:</verse>
        <verse osisID='Ps.88.2'>Polo y tinayuyutto ya ufato gui menamo: naegueng y talangamo gui inagangjo.</verse>
        <verse osisID='Ps.88.3'>Sa y antijo bula chinatsaga sija: ya y linâlâjo esta jijot gui para y naftan.</verse>
        <verse osisID='Ps.88.4'>Estayo matufong yan ayo sija y manjajanao papa gui joyo: sa taegüije yo y taotao ni y taya ayudaña.</verse>
        <verse osisID='Ps.88.5'>Mayute esta gui entalo y manmatae, taegüije y manmapuno ni y manaason jalom y naftan; ni y ti unjajaso mas: ni y manmautut guinin y canaemo.</verse>
        <verse osisID='Ps.88.6'>Jago pumoloyo guiya papapa na joyo, gui jalom jomjom na lugat gui jalom y tinadong.</verse>
        <verse osisID='Ps.88.7'>Y binibumo sumasaga macat guiya güajo, ya unachatsagayo nu y todo napomo. Sila.</verse>
        <verse osisID='Ps.88.8'>Jago munafanjanao lachago y manatungojo guiya guajo; unpoloyo na jumachatlie nu sija: mapongleyo ya ti siñayo manajanao.</verse>
        <verse osisID='Ps.88.9'>Y atadogjo ninalachae pot y pinitijo: ya juagangjajao, O Jeova, cada jaane, jujuto juyong y canaejo guiya jago.</verse>
        <verse osisID='Ps.88.10'>Ada unnamalie y ninamanman gui manmatae? Siña y manmatae mangajulo ya unmaalaba? Sila.</verse>
        <verse osisID='Ps.88.11'>Siña y minauleg güinaeyamo masangan gui jalom y naftan? pat y minagajetmo gui yinilang?</verse>
        <verse osisID='Ps.88.12'>Siña y ninamanmanmo matungo gui jalom jomjom? yan y tininasmo gui jalom tano ni y manmalefa?</verse>
        <verse osisID='Ps.88.13'>Lao guajo iya jago, O Jeova, umaagangyo: yan ogaan tinayuyutto ufato gui menamo.</verse>
        <verse osisID='Ps.88.14'>Sajafa, O Jeova, na unyute y antijo? Sajafa na unnaatog y matamo guinin iya guajo?</verse>
        <verse osisID='Ps.88.15'>Gofchatsaga tristeyo yan cana yo matae, desde y pinatgonjo: mientras jususungon y minamaañaomo, ya janagosestotbayo.</verse>
        <verse osisID='Ps.88.16'>Ya y fijom na binibumo malofan guiya guajo: ya y minamaañaomo umututyo.</verse>
        <verse osisID='Ps.88.17'>Sa manmato gui oriyajo todot dia taegüije y janom: mandaña gui oriyajo.</verse>
        <verse osisID='Ps.88.18'>Y güinaeyaco yan y amigujo unnafañago guiya guajo, yan y manatungojo gui jalom jomjom.</verse>
      </chapter>
      <chapter osisID='Ps.89'>
        <verse osisID='Ps.89.1'>BAE jucanta y minaase Jeova para taejinecog: ya y pachotto nae junamatungo y minagajetmo gui todo y generasion.</verse>
        <verse osisID='Ps.89.2'>Sa ileco: Y minaase umanacajulo para taejinecog: ya y minagajetmo unnafitme todo gui langet.</verse>
        <verse osisID='Ps.89.3'>Ya jufatinas y trato gui inayegco, yan manjulayo gui as David ni y tentagojo.</verse>
        <verse osisID='Ps.89.4'>Ya y semiyamo junafitme para taejinecog: ya jufatinas julo y tronumo gui todo y generasion. Sila.</verse>
        <verse osisID='Ps.89.5'>Ya y langet sija ufanmanalaba ni y ninamanmanmo, O Jeova: y minagajetmo locue gui inetnon y mañantos.</verse>
        <verse osisID='Ps.89.6'>Sa jaye gui langet sija siña parejuña si Jeova? Jaye gui lajin y gaeninasiña uparejuña si Jeova?</verse>
        <verse osisID='Ps.89.7'>Si Yuus, gosnamaañao gui pinagat y mañantos, yan umamaanaogüe güe mas qui todo ni ayo sija y mangaegue gui oriyaña.</verse>
        <verse osisID='Ps.89.8'>O Jeova, Yuus y inetnon sendalo, jaye matatnga parejo yan jago, O YAH? ya y minagajetmo ni y gaegue gui oriyamo?</verse>
        <verse osisID='Ps.89.9'>Jago umaregla y sobetbian tase: anae y napo mangajulo, jago pumoca sija.</verse>
        <verse osisID='Ps.89.10'>Jago yumamag iya Rahab ya unfapidaso taegüije y uno ni y mapuno; jago chumalapon y enimigumo ni y canae y minetgotmo.</verse>
        <verse osisID='Ps.89.11'>Y langet sija iyomo, yan yo tano locue iyomo: y tano yan y binilan sinajguanña ni y plinantamo sija.</verse>
        <verse osisID='Ps.89.12'>Y sanlago yan y sanjaya, jago fumatinas sija: Tabor yan Hermon manmagof ni y naanmo.</verse>
        <verse osisID='Ps.89.13'>Gaegue guiya jago y canae ni y matatnga: sa y canaemo metgot, ya taquilo y agapa na canaemo.</verse>
        <verse osisID='Ps.89.14'>Y tininas yan y juisio y plinantan tronumo: minaase yan minagajet manjajanao gui menan metamo.</verse>
        <verse osisID='Ps.89.15'>Mandichoso ayo na taotao y tumungo y magof na inagang: sa manmamocat gui mananan y matamo, O Jeova.</verse>
        <verse osisID='Ps.89.16'>Sa y naanmo nae manmamagof todot dia: yan y tininasmo nae munafangajulo.</verse>
        <verse osisID='Ps.89.17'>Sa jago y minalag y minetgotñija: yan pot y finaboresimo na injatsajulo y canggelonmame.</verse>
        <verse osisID='Ps.89.18'>Sa iyon Jeova y patangta: yan y rayta iyon Ayo na Santos guiya Israel.</verse>
        <verse osisID='Ps.89.19'>Ayonae unsangan gui guinigüife gui mañantosmo, ya ilegmo: guajo jupolo y inayuda gui jilo y uno ni y matatnga: yan junacajulo y uno na y maayeg gui taotao.</verse>
        <verse osisID='Ps.89.20'>Jusoda si David na tentagojo; ya jupalae güe nu y santos na lañajo.</verse>
        <verse osisID='Ps.89.21'>Guiya y canaejo munafitme: yan y canaejoja locue munametgot güe:</verse>
        <verse osisID='Ps.89.22'>Ya y enimigo taeinamot guiya güiya: ni y lajin y manaelaye ti umanalamen güe.</verse>
        <verse osisID='Ps.89.23'>Sa bae juyute papa y contrarioña gui menaña yan jucastiga ayo sija y chumatlie güe.</verse>
        <verse osisID='Ps.89.24'>Lao y minagajetto yan y minaasejo usaga guiya güiya: yan pot y naanjo na umanacajulo y canggelonña.</verse>
        <verse osisID='Ps.89.25'>Ya bae jupolo y canaeña locue gui jalom tase, yan y agapa na canaeña gui jalom sadog.</verse>
        <verse osisID='Ps.89.26'>Sa güiya umalog ni guajo: Jago y tatajo, Yuusso, yan y acho gui satbasionjo.</verse>
        <verse osisID='Ps.89.27'>Bae jupolo güe locue pot finenana na finañagujo, mas taquiloña qui y ray sija gui tano.</verse>
        <verse osisID='Ps.89.28'>Y minaasejo bae juadaje pot güiya para taejinecog, yan y tratujo ufitme guiya güiya.</verse>
        <verse osisID='Ps.89.29'>Y semiyaña locue junasaga para ugaegue taejinecog, yan y tronuña taegüije y jaanen y langet.</verse>
        <verse osisID='Ps.89.30'>Yaguin famaguonña dumingo y tinagojo, yan ti manmamomocat gui juisioco,</verse>
        <verse osisID='Ps.89.31'>Yaguin maquebranta y layjo yan ti maadaje y tinagojo;</verse>
        <verse osisID='Ps.89.32'>Ayo nae jufatoegüe gui inaguaguatñija yan y bara, ya jusaulag gui tinaelayeñija.</verse>
        <verse osisID='Ps.89.33'>Lao y minaasejo ti junajanao todo guiya güiya: ya ti jupolo na ufatta y minagajetto.</verse>
        <verse osisID='Ps.89.34'>Y tratujo ti juquebranta ni jutolaeca y sinanganjo ni jumuyong gui labiosso.</verse>
        <verse osisID='Ps.89.35'>Un biajeja jufanjula pot y sinantosso ya ti judague si David.</verse>
        <verse osisID='Ps.89.36'>Y semiyaña gagaegue para taejinecog, yan y tronuña taegüijeja y atdao gui menajo.</verse>
        <verse osisID='Ps.89.37'>Ya maplanta para taejinecog taegüije y pilan, ya taegüije y gosmagajet na testigo gui langet. Sila.</verse>
        <verse osisID='Ps.89.38'>Lao jago jagasja unyute yan unrechasa, jago jagasja lalalojao ni y pinalaemo.</verse>
        <verse osisID='Ps.89.39'>Sa unchatlie y traton y tentagomo; ya unnaale y coronaña asta papa gui jilo oda.</verse>
        <verse osisID='Ps.89.40'>Unyamag papa todo y quelatña; yan unyulang y minetgot na castiyaña.</verse>
        <verse osisID='Ps.89.41'>Ya todo y manmalolofan gui ayo na chalan mayuteñaeñaejon: güiya manamamamajlao ni y tiguangña.</verse>
        <verse osisID='Ps.89.42'>Jago jumatsa julo y agapa na canae y contrariuña sija; yan jago munafanmagof todo y enimiguña.</verse>
        <verse osisID='Ps.89.43'>Magajet na jago locue bumira y filon y espadaña, ya ti unnafitme güe gui guera.</verse>
        <verse osisID='Ps.89.44'>Jago jagasja munabasta y minalagña, yan unyute y tronuña papa gui jilo oda.</verse>
        <verse osisID='Ps.89.45'>Ya y jaanen y pinatgonña jago jagasja munacadada: jago jagasja tumampe güe ni y minamajlao. Sila.</verse>
        <verse osisID='Ps.89.46'>Asta ngaean, O Jeova, ada unatogjao para taejinecog? Asta ngaean ufañila y binibumo taagüije y guafe?</verse>
        <verse osisID='Ps.89.47'>O, jaso na quinadada y tiempoco esta: pot jafa na taesetbe jagas unfatinas todo y famaguan taotao?</verse>
        <verse osisID='Ps.89.48'>Jaye na taotao enao y lalâlâ ya ti ulie finatae, ni y ujanalibre y antiña gui ninasiñan y naftan? Sila.</verse>
        <verse osisID='Ps.89.49'>Jeova, mangue y minaasemo sija ni y ampmam, ni y jinilamo as David gui minagajetmo?</verse>
        <verse osisID='Ps.89.50'>Jaso, Jeova, y minamajlao y tentagomo sija: ni y jucatgaja gui jalom pechoco, y minamamajlao y taotao todo ni y matatnga:</verse>
        <verse osisID='Ps.89.51'>Ni y enimigumo mannanamamajlao, O Jeova: ni y enimigumo munamamajlao y pinecat y pinalaemo.</verse>
        <verse osisID='Ps.89.52'>Bendito si Jeova para taejinecog: Amen yan Amen.</verse>
      </chapter>
      <chapter osisID='Ps.90'>
        <verse osisID='Ps.90.1'>JEOVA jago guinin saganmamame yan todo y generasion.</verse>
        <verse osisID='Ps.90.2'>Antes de najuyong y egso sija ya unfatinas y tano todo yan y mañasaga: sa desde y tutujonña yan asta y taejinecog, jagoja si Yuus.</verse>
        <verse osisID='Ps.90.3'>Jago bumira y taotao para y yinilang; ya ilelegmo: Fanalo guato, jamyo famaguon taotao.</verse>
        <verse osisID='Ps.90.4'>Sa y mit años gui menamo taegüijeja y nigapja anae malofan esta, yan taegüijeja y ora gui bumebela gui puenge.</verse>
        <verse osisID='Ps.90.5'>Jago chumule sija taegüije y minilag y janom; manaegüije y minaego: ya y egaan manaeguije y chaguan ni y manlacho julo.</verse>
        <verse osisID='Ps.90.6'>Ya y egaan, mumegae ya manlacho julo; lao y pupuenge manmautut yan ufanmalayo.</verse>
        <verse osisID='Ps.90.7'>Sa y linalalomo nae lumachaejam, yan y binibumo nae munafañatsagajam.</verse>
        <verse osisID='Ps.90.8'>Sa unpolo y tinaelayenmame gui menamo, yan y ti matungo na isaomame gui minananan y matamo.</verse>
        <verse osisID='Ps.90.9'>Sat odo y jaaninmame manmalofan gui binibumo: inlachae y sacanmame ni y taegüijeja cuentos ni y masangan esta.</verse>
        <verse osisID='Ps.90.10'>Y jaanen y sacanmame setenta años, ya y pot y minetgot siña gagaegue asta ochenta años; lao y sobetbiañija y checho yan y trineste; sa munaguse manmapos: yan jame mangupo.</verse>
        <verse osisID='Ps.90.11'>Jaye tumungo y ninasiñan y linalalomo, ya y binibumo segun y ninamaañao guiya jago.</verse>
        <verse osisID='Ps.90.12'>Ya fanagüejam tumufong y jaaninmame, para mojon usiña guajajam un corason ni y malate.</verse>
        <verse osisID='Ps.90.13'>Talo mague, O Jeova: asta ngaean? ya polo ya unfañotsot pot y tentagomo.</verse>
        <verse osisID='Ps.90.14'>O nafannajong jam taftaf ni y minaasemo: ya insiña manmagof yan infansenmagof todo gui jaaninmame.</verse>
        <verse osisID='Ps.90.15'>Nafanmagof jam, segun na jaane anae unnafanpinite jam, yan y sacan anae inlie y taelaye:</verse>
        <verse osisID='Ps.90.16'>Polo y chechomo umalie gui tentagomo sija, yan y minalagmo gui famaguonña.</verse>
        <verse osisID='Ps.90.17'>Ya y guinatbon Jeova ni y Yuusta ugaegue guiya jame; ya unnafitme guiya jame y checho y canaeta: magajet, y checho y canaemame unnafitme.</verse>
      </chapter>
      <chapter osisID='Ps.91'>
        <verse osisID='Ps.91.1'>YA y sumasaga gui umatog na sagayan y Gueftaquilo, güiya usaga gui papa y anineng y Todojajanasiña.</verse>
        <verse osisID='Ps.91.2'>Bae jusangan as Jeova, güiya y umamparayo yan y castiyujo: Yuusso, iya güiya nae juangocoyo.</verse>
        <verse osisID='Ps.91.3'>Sa güiya unninalibre guinin y lason y tiradot, yan guinin y yinilang peste.</verse>
        <verse osisID='Ps.91.4'>Güiya untinampe ni y piluña, yan y papa y papaña nae unangoco jao: y minagajetña uguinogüemo yan upatangmo.</verse>
        <verse osisID='Ps.91.5'>Jago ti unmaañao ni y minamaañao y puenge; ni y flecha ni mangugupo gui jaane;</verse>
        <verse osisID='Ps.91.6'>Ni pot y peste ni manmamomocat gui jalom jomjom; ni pot y yinilang ni y lumachae y taloane.</verse>
        <verse osisID='Ps.91.7'>Y mit ufanbasnag gui oriyamo, yan y dies mit gui agapa na canaemo: lao ti siña mato jijot guiya jago.</verse>
        <verse osisID='Ps.91.8'>Sa y atadogmoja umatan, yan lumie y apas y manaelaye.</verse>
        <verse osisID='Ps.91.9'>Jagoja, O Jeova, y umamparayo! Sa jagasja unfatinas y Gueftaquilo na sagamo.</verse>
        <verse osisID='Ps.91.10'>Taya taelaye ufato guiya jago, ni jafa na chetnot ujijot gui sagamo.</verse>
        <verse osisID='Ps.91.11'>Sa jaencatga y angjetña sija nu jago, para uninadaje todo gui jinanaomo.</verse>
        <verse osisID='Ps.91.12'>Ya unmajatsa julo ni y canaeñija, ya ti umanafannotpe acho y adengmo.</verse>
        <verse osisID='Ps.91.13'>Ya unfamgacha gui jilo y leon yan y culebla: y patgon leon yan y serpiente ungagacha gui papa adeng sija.</verse>
        <verse osisID='Ps.91.14'>Sa japolo y güinaeyaña guiya guajo, enao mina junalibre güe: guajo pumolo güe gui taquilo, sa güiya guinin tumungo y naanjo.</verse>
        <verse osisID='Ps.91.15'>Güiya umagangyo ya guajo umopegüe: sa jumajame gui chinatsaga; junalibre güe yan juonra güe.</verse>
        <verse osisID='Ps.91.16'>Ya y inanaco y linâlâña junanajong güe, yan jufanue güe ni y satbasionjo.</verse>
      </chapter>
      <chapter osisID='Ps.92'>
        <verse osisID='Ps.92.1'>MAULEG para umannae grasias si Jeova ya umacanta y alabansa sija gui naanmo, O Jago, Gueftaquilo:</verse>
        <verse osisID='Ps.92.2'>Para infamamanue ni y minauleg güinaeyamo gui egaan yan y minagajetmo cada puenge.</verse>
        <verse osisID='Ps.92.3'>Gui dandan ni y dies cuetdasña; yan gui guitala; yan gui atpa yan y mames na inagang.</verse>
        <verse osisID='Ps.92.4'>Sa jago, Jeova, unnamagofyo nu y chechomo: ya bae junagana pot y checho y canaemo.</verse>
        <verse osisID='Ps.92.5'>O Jeova, namandinangculo sija y chechomo! yan jinasomo mansentadong:</verse>
        <verse osisID='Ps.92.6'>Sa y taotao ni y aguaguat ti jatungo: ni y caduco ti jatutungo este.</verse>
        <verse osisID='Ps.92.7'>Anae y manaelaye lachog taegüije y chaguan, yan anae todo y chumogüe y tinaelaye manlajyan: ayo mina ufanmayulang para taejinecog:</verse>
        <verse osisID='Ps.92.8'>Lao jago, O Jeova, para taejinecog gagaegue y tinaquilo.</verse>
        <verse osisID='Ps.92.9'>Sa, estagüe, y enimigumo, O Jeova, sa, estagüe, y enimigumo na ufanmalingo; yan todo y chumochogüe y tinaelaye ufanmachalapon.</verse>
        <verse osisID='Ps.92.10'>Lao y canggelonjo, jago munacajulo taegüije y canggelon y titogcha na nubiyo: ya mapalaeyo ni y lañan nuebo.</verse>
        <verse osisID='Ps.92.11'>Sa y atadogcoja lumie y güinaeyaco gui enimigujo sija yan y talangajoja jumungog y güinaeyaco ni chumogüe y taelaye ni y mangajulo contra guajo.</verse>
        <verse osisID='Ps.92.12'>Sa y tinas lâlâ taegüije y trongcon palma: lumadangculo güe taegüije y trongcon sedro gui Libano.</verse>
        <verse osisID='Ps.92.13'>Ayo sija y manmatanme gui guima Jeova, manlâlâ gui jalom y sagan y Yuusta.</verse>
        <verse osisID='Ps.92.14'>Sigueja di manmanogcha asta que manbijo: manmesgo yan manbetde.</verse>
        <verse osisID='Ps.92.15'>Para ufanmamanue na si Jeova goftunas: güiya y achojo ya taya tinaelaye guiya güiya.</verse>
      </chapter>
      <chapter osisID='Ps.93'>
        <verse osisID='Ps.93.1'>SI Jeova jagobiebietna mabeste güe ni y ninasifia; si Jeova numabeste güe, ni y minetgot dinidog güe: y tano locue ninafitme ya ti siña manacalamten.</verse>
        <verse osisID='Ps.93.2'>Y tronumo mafatinas desde di ampmam na tiempo: jago guinin y taejinecog.</verse>
        <verse osisID='Ps.93.3'>Mangajulo y minalag sija, O Jeova, ya y minalag sija mangajulo y inangangñija; y minalag sija mangajulo y napoñija.</verse>
        <verse osisID='Ps.93.4'>Mastaquilo y inagang sija y minegae y janom sija, yan y fijom na napo gui tase, si Jeova gui sanjilo gaesisiña.</verse>
        <verse osisID='Ps.93.5'>Y testimoniomo sija mansenmagajet: sinantosja conbiene gui jalom guimamo, O Jeova, para taejinecog.</verse>
      </chapter>
      <chapter osisID='Ps.94'>
        <verse osisID='Ps.94.1'>O Jeova, Yuus Jao, ni y inemog iyomo; O Yuus Jao, ni y inemog iyomo, famanuen maesajao ni y minalag.</verse>
        <verse osisID='Ps.94.2'>Jatsa jao julo, jago y jues y tano: nae ni y apasñija y mansobetbio.</verse>
        <verse osisID='Ps.94.3'>Jeova, asta ngaean y manaelaye, asta ngaean y manaelaye nae ufanmagana?</verse>
        <verse osisID='Ps.94.4'>Sija manmefno, sija sumangan sinaguat yan todo y chumochogüe y tinaelaye manbanidoso.</verse>
        <verse osisID='Ps.94.5'>Sa sija yumamag ya japedasitos y taotaomo, O Jeova, yan janafanpinite y erensiamo.</verse>
        <verse osisID='Ps.94.6'>Sija pumuno y biuda yan taotao juyong, yan japuno y manaetata.</verse>
        <verse osisID='Ps.94.7'>Sa ilegñija: Si Jeova ti ujalie, ni si Yuus Jacob ti ufanatituye.</verse>
        <verse osisID='Ps.94.8'>Fanatituye, jamyo managuaguat gui taotao: yan jamyo mangaduco, ngaean nae infanmalate?</verse>
        <verse osisID='Ps.94.9'>Ya ayo y plumanta y talanga, ada ti ujungog? ya ayo y fumatinas y atadog, ada ti ulie?</verse>
        <verse osisID='Ps.94.10'>Ya ayo y cumastiga y taotao sija ada ti ujanafanunas? ayoja y fumanagüe y taotao ni y tiningo?</verse>
        <verse osisID='Ps.94.11'>Si Jeova jatungo y jinason y taotao, na sija puro jinaja.</verse>
        <verse osisID='Ps.94.12'>Dichoso y taotao ni y unnaregla güe, O Jeova, yan ufanagüe güe ni y tinagomo;</verse>
        <verse osisID='Ps.94.13'>Sa jago siña numae gui descanso guinin y jaanin y chinatsaga, asta qui y joyo maguadog para y manaelaye.</verse>
        <verse osisID='Ps.94.14'>Sa si Jeova ti janasuja y taotaoña, ni ti udingo y erensiaña.</verse>
        <verse osisID='Ps.94.15'>Lao y jinisga utalo guato gui tininas: yan todo y manunas na corason ujadalalag.</verse>
        <verse osisID='Ps.94.16'>Jaye malago cajulo para guajo contra y chumochogüe y daño? Jaye malago tumojgue julo para guajo contra y chumochogüe y taelaye?</verse>
        <verse osisID='Ps.94.17'>Yanguin si Jeova guinin ti umayudayo, y antijo gusija guinin sumaga gui finatquilo.</verse>
        <verse osisID='Ps.94.18'>Anae ileco: Sulong y adengjo: y minaasemo, O Jeova, mumantieneyo.</verse>
        <verse osisID='Ps.94.19'>Anae juguaja y manadan jinasoco gui sanjalomjo, y quinensuelamo sija ninasenmagof y antijo.</verse>
        <verse osisID='Ps.94.20'>Y tronon tinaelaye uguaja comunion yan jago, ni y fumatinas daño pot y tinago?</verse>
        <verse osisID='Ps.94.21'>Sija mandaña contra y anten y manunas, yan ja sentensia y jâgâ y taeisao.</verse>
        <verse osisID='Ps.94.22'>Lao si Jeova guinin y leca na torijo: yan Yuusso y achon y guinegüeco.</verse>
        <verse osisID='Ps.94.23'>Ya güiya chumule gui jiloñija y isaoñija, yan ujautut sija gui dañoñijaja; ya si Jeova, ni y Yuusta, umutut sija.</verse>
      </chapter>
      <chapter osisID='Ps.95'>
        <verse osisID='Ps.95.1'>O maela, ya tacantaye si Jeova: nije tafatinas y minagof na inagang para y acho y satbasionta.</verse>
        <verse osisID='Ps.95.2'>Nije taufanmato gui menaña yan y grasias, ya tafatinas y minagof na inagang nu y salmos.</verse>
        <verse osisID='Ps.95.3'>Sa si Jeova y dangculo na Yuus, yan y dangculo na Ray gui jilo todo yuus.</verse>
        <verse osisID='Ps.95.4'>Y jalom y canaeña nae mangaegue y manadong na sagayan gui tano: y minetgot y beca sija iyoña locue.</verse>
        <verse osisID='Ps.95.5'>Y tase iyoña yan güiya fumatinas: yan y canaeñaja fumatinas y anglo na tano.</verse>
        <verse osisID='Ps.95.6'>O maela nije taadora ya tafanecon papa, nije tafandimo gui menan Jeova ni y fumatinasjit.</verse>
        <verse osisID='Ps.95.7'>Sa güiya y Yuusta; yan jita y taotao gui pastajiña, yan y quinilo gui canaeña. Pago na jaane yaguin injingog y inagangña,</verse>
        <verse osisID='Ps.95.8'>Chamiyo munafanmajejetog y corasonmiyo, taegüije guiya Meriba, taegüije y jaanin y tentasion gui desierto.</verse>
        <verse osisID='Ps.95.9'>Anae y tatanmiyo tumientayo, machagueyo, yan malie y chechojo.</verse>
        <verse osisID='Ps.95.10'>Cuarenta años inapmamña nae tristeyo pot este na generasion, ya ileco: Sija na taotao ni y manlache gui corasonñija, yan jagasja ti jatungo y chalanjo.</verse>
        <verse osisID='Ps.95.11'>Pot ayo na manjulayo gui binibujo, ya sija ti siña majalom gui descansoco.</verse>
      </chapter>
      <chapter osisID='Ps.96'>
        <verse osisID='Ps.96.1'>O cantaye si Jeova ni y nuebo na canta: cantaye si Jeova todo y tano.</verse>
        <verse osisID='Ps.96.2'>Cantaye si Jeova, bendise y naanña; fanmamanue ni y satbasionña guinin y jaane yan y jaane.</verse>
        <verse osisID='Ps.96.3'>Sangan claro y minalagña gui nasion sija ya y ninámanmanña gui entalo todo y taotao sija.</verse>
        <verse osisID='Ps.96.4'>Sa si Jeova dangculo, yan sendangculo para umaalaba: güiya umamaañaogüe mas qui todo yuus.</verse>
        <verse osisID='Ps.96.5'>Sa todo y yuus y nasion sija manidolo: lao si Jeova fumatinas y langet sija.</verse>
        <verse osisID='Ps.96.6'>Onra yan minagas mangaegue gui menaña: minetgot yan guinatbo mangaegue gui jalom y santos na sagaña.</verse>
        <verse osisID='Ps.96.7'>Nae si Jeova, O familian gui taotao sija, nae si Jeova minalag yan minetgot.</verse>
        <verse osisID='Ps.96.8'>Nae si Jeova ni y minalag sa uiyon y naanña: chule y ninae ya maela sanjalom gui sagaña.</verse>
        <verse osisID='Ps.96.9'>O adora si Jeova gui guinatbon y sinantosña: fanlaolao gui menaña todo y tano.</verse>
        <verse osisID='Ps.96.10'>Sangan gui nasion sija na si Jeova jagobiebietna: y tano maplanta locue ni y ti siña manacalamten: guiya jumusga y taotao gui tininas.</verse>
        <verse osisID='Ps.96.11'>Manmagof y langet sija, yan senmagof y tano; ya y tase palalangpang, yan y binilaña.</verse>
        <verse osisID='Ps.96.12'>Ya y fangualuan senmagof yan todo y mangaegue gui sanjalomña: ayonae todo y trongco sija gui jalomtano mangantapot y minagof.</verse>
        <verse osisID='Ps.96.13'>Gui menan Jeova, sa güiya umamamaela; sa guiya umamamaela para ujusga y tano: ujusga y tano gui tininas, yan y taotao sija gui minagajetña.</verse>
      </chapter>
      <chapter osisID='Ps.97'>
        <verse osisID='Ps.97.1'>SI Jeova jagobiebietna, polo ya y tano umagof; polo ya y minegae y isla ufansenmagof.</verse>
        <verse osisID='Ps.97.2'>Y mapagajes yan y jemjom sija mangaegue gui oriyaña: tininas yan juisio y plinantan y tronuña.</verse>
        <verse osisID='Ps.97.3'>Y guafe manjanao gui menaña, yan mausinesenggue y enimiguña gui oriya.</verse>
        <verse osisID='Ps.97.4'>Y lamlamña maninina y tano: ya y tano malie ya ninalaolao.</verse>
        <verse osisID='Ps.97.5'>Y egso sija manmadirite taegüije y danges gui menan Jeova, gui menan y Señot y tano todo.</verse>
        <verse osisID='Ps.97.6'>Y langet sumangan claro y tininasña, yan todo y taotao guinin malie y minalagña.</verse>
        <verse osisID='Ps.97.7'>Nafanmamajlao todo ayo sija y sumesetbe y imagen sija ni tinaga, ni y tunanmaesaja sija y ídolo sija: Adora güe todo jamyo ni y yuus.</verse>
        <verse osisID='Ps.97.8'>Yya Sion jajungog ya ninamagof, yan y jagan Juda sija ninafansenmagof; sa pot y juisiomo sija, O Jeova.</verse>
        <verse osisID='Ps.97.9'>Sa jago Jeova, mas taquilo gui jilo todo y tano: ya jago umanacajulo chago gui jilo todo y yuus.</verse>
        <verse osisID='Ps.97.10'>O jamyo y gumaeya si Jeova, jachatlie y daño: güiya umadaje y anten y mañantosña: güiya munafanlibre sija juyong gui canae y manaelaye.</verse>
        <verse osisID='Ps.97.11'>Manana matanme para y manunas, yan minagof para y manunas na corason.</verse>
        <verse osisID='Ps.97.12'>Fanmagof as Jeova jamyo ni y manunas; nae grasias y santos na naaña.</verse>
      </chapter>
      <chapter osisID='Ps.98'>
        <verse osisID='Ps.98.1'>CANTAYE si Jeova ni y nuebo na canta; sa güiya fumatinas y mannamanman na güinaja: sa y agapa na canaeña, yan y santos na canaeña fumatinas y satbasion para güiya.</verse>
        <verse osisID='Ps.98.2'>Si Jeova janamatungo y satbasionña: y tininasña jafanue gui menan y nasion sija.</verse>
        <verse osisID='Ps.98.3'>Jagasja jajaso y minaaseña yan y minagajetña para y guima Israel: ya todo sija y uttimon y tano, guinin malie y satbasion y Yuusta.</verse>
        <verse osisID='Ps.98.4'>Fatinas y minagof na inagang as Jeova, todo y tano: agang yan fanganta, nu y minagof, junggan, fanganta alabansa sija.</verse>
        <verse osisID='Ps.98.5'>Cantayo si Jeova y alabansa sija, nu y atpa; y atpa yan y inagang y guinatbon musica.</verse>
        <verse osisID='Ps.98.6'>Yan y trompeta sija yan y sonidon y cotneta; fatinas y minagof na inagang gui menan y Ray Jeova.</verse>
        <verse osisID='Ps.98.7'>Polo ya y tase upalalangpang yan y binilaña; y tano yan y mañasaga gui sanjalomña;</verse>
        <verse osisID='Ps.98.8'>Polo ya y manadan janom ujanafamapagpag canaeñija: polo ya y egso sija manganta pot y minagof.</verse>
        <verse osisID='Ps.98.9'>Gui menan Jeova: sa güiya umamamaela para ujusga y tano: ujusga y tano, gui tininas yan y taotao sija gui minagajet.</verse>
      </chapter>
      <chapter osisID='Ps.99'>
        <verse osisID='Ps.99.1'>SI Jeova jagobiebietna; polo ya y taotao sija ufanlaolao; matatachong güe guijilo y querubin: polo ya y tano ufangalamten.</verse>
        <verse osisID='Ps.99.2'>Si Jeova dangculo guiya Sion: yan güiya mas taquilo gui jilo todo y taotao.</verse>
        <verse osisID='Ps.99.3'>Polo ya sija ufanalaba y dinagculon yan y namaañao na naanmo; sa santos güe.</verse>
        <verse osisID='Ps.99.4'>Y ninasiñan y ray locue jaguaeya y juisio: jago pumolo y tininas; jago fumatinas y juisio yan y tininas gui as Jacob.</verse>
        <verse osisID='Ps.99.5'>Nacajulo si Jeova ni y Yuusta, yan adora gui fañajangan y adengña; sa santos güe.</verse>
        <verse osisID='Ps.99.6'>Si Moises yan Aaron gui entalo mamale, yan si Samuel manisija yan ayo y umaagang y naanña; sija umaagang si Jeova, ya güiya umope sija.</verse>
        <verse osisID='Ps.99.7'>Güiya cumuentutuse sija gui jalom y jaliguen y mapagajes: sija umadaje y tinagoña, yan y otden ni y mannae sija.</verse>
        <verse osisID='Ps.99.8'>Jago umope sija, O Jeova Yuusmame: jago si Yuus ni y umasie sija, achogja jago chumule y inemog gui chechoñija.</verse>
        <verse osisID='Ps.99.9'>Nacajulo si Jeova ni y Yuusta, yan adora güe gui santos na ogsoña: sa si Jeova, ni y Yuusta, santos güe.</verse>
      </chapter>
      <chapter osisID='Ps.100'>
        <verse osisID='Ps.100.1'>FATINAS y minagof na inagang as Jeova: jamyo tano todos.</verse>
        <verse osisID='Ps.100.2'>Setbe si Jeova ni y minagof: maela gui menaña ya fanganta.</verse>
        <verse osisID='Ps.100.3'>Tingo na si Jeova, güiya si Yuus: güiyaja y fumatinas jit, yan jita iyoña; jita y taotaoña yan y quinilo sija gui pastajiña.</verse>
        <verse osisID='Ps.100.4'>Fanjalom gui trangcaña yan y inefresen grasias, ya y jalom y sagaña yan y alabansa: nae güe grasias, yan bendise y naanña.</verse>
        <verse osisID='Ps.100.5'>Sa si Jeova mauleg; y minaaseña ugagaegue para taejinecog; yan y minagajet para todo y generasion sija.</verse>
      </chapter>
      <chapter osisID='Ps.101'>
        <verse osisID='Ps.101.1'>BAE jucanta y minaase yan y juisio: iyajago nae O Jeova, bae jucanta.</verse>
        <verse osisID='Ps.101.2'>Bae juadajeyo ni y malate gui cabales na jinanao. O ngaean nae unfato jao guiya guajo? bae jufamocat gui jalom guimajo yan y cabales na corason.</verse>
        <verse osisID='Ps.101.3'>Mungayo pumolo y taelaye na güinaja gui menan atadogjo: juchatlie y chechoñija ayo y manabag sija: tiucheton guiya guajo.</verse>
        <verse osisID='Ps.101.4'>Y chatpayon na corason junafanjanao guiya guajo; ti yajo tumungo y manaelaye na güinaja.</verse>
        <verse osisID='Ps.101.5'>Ayo y secreto na finajiyunge y tiguangña, güiya bae juyulang: ya ayo y taquilo y inatanña yan y sobetbio na corason ti siña jusungon.</verse>
        <verse osisID='Ps.101.6'>Y atadogjo bae janameton y manmanjonggue gui tano, para ufañaga sija guiya guajo: ya ayo y mamomocat gui cabales na jinanao, güiya siempre sumesetbeyo.</verse>
        <verse osisID='Ps.101.7'>Ya ayo y chumochogüe y dinague ti siña sumaga gui jalom guimajo: ya ayo y sumasagan y mandague ti siña numafitme gui menan y atadogjo.</verse>
        <verse osisID='Ps.101.8'>Y egaan yan y egaan bae juyulang todo y manaelaye gui tano; para uutot todo y chumochogüe ni y taelaye gui siuda Jeova.</verse>
      </chapter>
      <chapter osisID='Ps.102'>
        <verse osisID='Ps.102.1'>JUNGOG y tinayuyutto, O Jeova, polo y inagangjo ya ufato guiya Jago.</verse>
        <verse osisID='Ps.102.2'>Chamo munaatog y matamo guiya guajo gui jaanen anae chatsagayo: naegueng y talangamo guiya guajo; y jaane anae juagangjao, opeyo guse.</verse>
        <verse osisID='Ps.102.3'>Sa y jaanijo linachae taegüije y aso, ya y telangjo janon taegüije y falot.</verse>
        <verse osisID='Ps.102.4'>Y corasonjo manetnot, yan anglo taegüije chaguan; sa malefayo jucano y najo pan.</verse>
        <verse osisID='Ps.102.5'>Ya pot y inagang y inigongjo y telangjo mafachet yan y catneco.</verse>
        <verse osisID='Ps.102.6'>Parejoyo yan y pelicano na pájaro gui desierto: yan taegüijeyo y memo gui lugat na mayulang.</verse>
        <verse osisID='Ps.102.7'>Jupulan, yan jumuyong yo taegüije y gorrion na pajaro güigüiyaja gui jilo y atof y guima.</verse>
        <verse osisID='Ps.102.8'>Y enimigujo lumalatdeyo todot dia; yan ayo sija y manlalalo contra guajo manmanjula pot guajo.</verse>
        <verse osisID='Ps.102.9'>Sa jagasja jucano y apo taegüije y pan, yan manadaña y guimenjo yan y tanges.</verse>
        <verse osisID='Ps.102.10'>Sa pot y linalalomo yan y binibumo: sa jago jumatsayo yan yumuteyo.</verse>
        <verse osisID='Ps.102.11'>Y jaanijo taegüije y anineng ni y umaso; yan angloyo taegüije y chaguan.</verse>
        <verse osisID='Ps.102.12'>Lao jago, O Jeova, gagaegue jao para taejinecog: yan y memoriasmo asta todo y generasion.</verse>
        <verse osisID='Ps.102.13'>Jago ucajulo, yan umaase ni iya Sion: sa y tiempo para unmaase nu güiya, magajet na mato y tiempo ni y matancho.</verse>
        <verse osisID='Ps.102.14'>Sa y tentagomo ninafanmagof ni y achoña: yan ninafanmaase ni y petbosña.</verse>
        <verse osisID='Ps.102.15'>Enao mina y nasion sija ufanmaañao ni y naan Jeova, yan todo y ray sija gui tano ni y minalagmo.</verse>
        <verse osisID='Ps.102.16'>Sa si Jeova jafatinas y Sion, umanog güe gui jalom y minalagña.</verse>
        <verse osisID='Ps.102.17'>Jagoflamen y tinayuyut y mannesesitao; yan ti jachatlie y tinayuyutñija.</verse>
        <verse osisID='Ps.102.18'>Utugue este para y generasion ni y manmámamaela: yan y taotao ni y ufanmafatinas ujaalaba si Jeova.</verse>
        <verse osisID='Ps.102.19'>Sa güiya jagasja jaatan papa gui y tinaquilo y santos na sagaña; guinin y langet nae si Jeova jaatan y tano.</verse>
        <verse osisID='Ps.102.20'>Para ujungog y inigong y manmaprereso: yan para upula ayo sija y manmatancho para ufanmapuno.</verse>
        <verse osisID='Ps.102.21'>Para umasangan claro y naan Jeova guiya Sion, yan y alabansaña guiya Jerusalem;</verse>
        <verse osisID='Ps.102.22'>Anae y taotao sija manetnon ya mandaña, yan y raeno sija para ujasetbe si Jeova.</verse>
        <verse osisID='Ps.102.23'>Janadafe y minetgotto gui chalan; güiya munacadada y jaanijo.</verse>
        <verse osisID='Ps.102.24'>Guajo ileco: O Yuusso chamo yo chumuchule gui lamita na jaanijo: y sacanmo sija para todoja y generasion.</verse>
        <verse osisID='Ps.102.25'>Sa desde y ampmam na tiempo jago pumolo y plinantan tano: yan y langet sija y checho y canaemo.</verse>
        <verse osisID='Ps.102.26'>Sija ufanmalingo, lao jago ungagaegueja: magajet na todo sija ufanguesbijo taegüije y magago: taegüije y bestido untolaeca sija, ya sija manmatalaeca.</verse>
        <verse osisID='Ps.102.27'>Lao jago y mismojajao, yan y sacanmo sija ti ufanjocog.</verse>
        <verse osisID='Ps.102.28'>Y famaguon y tentagomo ufangagaegue, yan y semiyanñija ufanmaplanta gui menamo.</verse>
      </chapter>
      <chapter osisID='Ps.103'>
        <verse osisID='Ps.103.1'>BENDISE si Jeova, O antijo: yan todo y sanjalomjo, bendise y santos na naanña.</verse>
        <verse osisID='Ps.103.2'>Bendise si Jeova, O antijo, yan chamo malelefa todo ni y minaulegña:</verse>
        <verse osisID='Ps.103.3'>Ni y umasie todo tinaelayemo; ni y munamagong todo y chetnotmo;</verse>
        <verse osisID='Ps.103.4'>Ni y munalibre y linâlâmo guinin y yinilang: ni y comorona jao ni güinaeyan mauleg yan y manadan minaase:</verse>
        <verse osisID='Ps.103.5'>Ni y munanajong y pachotmo ni y manmauleg na güinaja: ya y pinatgonmo jananuebo taegüije y aguila.</verse>
        <verse osisID='Ps.103.6'>Si Jeova fumatinas y tinas na chocho sija, yan y juisio sija para todo ayo sija y manmachiguet.</verse>
        <verse osisID='Ps.103.7'>Güiya munatungo si Moises ni y chalanña, ya y chechoña gui famaguon Israel.</verse>
        <verse osisID='Ps.103.8'>Si Jeova bula y minaase yan cariñoso, ñateng y binibuña yan gofmegae y minaaseña.</verse>
        <verse osisID='Ps.103.9'>Güiya ti ufanlalatde para siempre: ni umantiene y binibuña para taejinecog.</verse>
        <verse osisID='Ps.103.10'>Ti guinin jafatinas guiya jita segun y isaota; ni uapasejit segun y tinaelayeta.</verse>
        <verse osisID='Ps.103.11'>Sa taegüije y langet goftaquilo gui jilo y tano, taegüijeja sendangculo y minaaseña para ayo sija y manmaañao nu güiya.</verse>
        <verse osisID='Ps.103.12'>Taemanoja chinagoña desde y sancatan, yan asta y sanlichan, taegüijeja chinagoña nae janajanao guiya jita y isaota.</verse>
        <verse osisID='Ps.103.13'>Parejoja yan y tata ni jaguaeya y famaguonña, taegüenaoja si Jeova jaguaeya ayo sija y manmaañao nu güiya.</verse>
        <verse osisID='Ps.103.14'>Sa güiya tumungo y jechurata; jajaso na jita y petbos.</verse>
        <verse osisID='Ps.103.15'>Sa y taotao, y jaaniña taegüijeja y chaguan; taegüijeja y flores gui fangualuan lalachog.</verse>
        <verse osisID='Ps.103.16'>Sa y manglo manmalofan gui jiloña, yan güiya mapos: yan y sagayan ti siña jatungo mas.</verse>
        <verse osisID='Ps.103.17'>Lao y minaase Jeova, guinin taejinecog asta taejinecog guijilo ayo sija y manmaañao nu güiya, yan y tininasña gui famaguon y famaguon;</verse>
        <verse osisID='Ps.103.18'>Yya sija y umadadaje y tratuña, yan ayo sija y jumajaso y finanagüeña para ufatinas.</verse>
        <verse osisID='Ps.103.19'>Si Jeova japlanta y tronuña gui langet sija; yan y raenoña y naregla y jilo todoja.</verse>
        <verse osisID='Ps.103.20'>Bendise si Jeova, jamyo ni angjetña sija, ni y manmatatnga gui minetgot, ni y cumumple y sinanganña, ni y umecungog y inagang y finoña.</verse>
        <verse osisID='Ps.103.21'>Bendise si Jeova todo jamyo ni y inetnon sendaloña: jamyo ni y ministroña ni y fumatitinas y minalagoña.</verse>
        <verse osisID='Ps.103.22'>Bendise si Jeova, todo y finatinasña, gui todo y sagayan anae jagobiebietna: bendise si Jeova, O antijo.</verse>
      </chapter>
      <chapter osisID='Ps.104'>
        <verse osisID='Ps.104.1'>BENDISE si Jeova, O antijo: O Jeova Yuusso, jago y sendangculo; jago minagagago ni y onra, yan y minagas.</verse>
        <verse osisID='Ps.104.2'>Ni y untampen maesajao ni y manana taegüije y bestido: ni y jumuto juyong y langet sija taegüije y cottina.</verse>
        <verse osisID='Ps.104.3'>Ni y plumanta y jayo y aposentuña gui jalom janom: ni y fumatinas y mapagajes para caruajeña: ni y mamomocat gui jilo y papan y manglo.</verse>
        <verse osisID='Ps.104.4'>Ni y fumatinas y manglo sija para tentagoña: y ministroña y mañila y guafe.</verse>
        <verse osisID='Ps.104.5'>Ni y pumolo y plinantan tano, ya ti siña manacalamten para taejinecog.</verse>
        <verse osisID='Ps.104.6'>Ya tumampe güe ni y tinadong taegüije y bestido: y janom sija manotojgue gui sanjilo y beca sija.</verse>
        <verse osisID='Ps.104.7'>Ya pot y linalatdemo, sija manjanao; ya pot y inagang y julumo mañadig manjanao.</verse>
        <verse osisID='Ps.104.8'>Sija manjanao julo gui beca sija, sija apan papa gui oriyan y bayesija, gui sagayan ni y jago fumamauleg para sija.</verse>
        <verse osisID='Ps.104.9'>Jago pumolo y uttimonñija ya ti siña manmalofan guato; para ti siña jabira sija talo para utampe y tano.</verse>
        <verse osisID='Ps.104.10'>Jatago y tutujon y janom gui jalom y bayesija; ni y manmalalago gui entalo y egso sija.</verse>
        <verse osisID='Ps.104.11'>Sija numae guimenñija y todo gâgâ sija gui fangualuan: y manmachaleg na asno sija manmagong y majoñija.</verse>
        <verse osisID='Ps.104.12'>Ya iya sija nae y pajaron y langet guaja sagañija ya mangacanta gui entalo y ramas sija.</verse>
        <verse osisID='Ps.104.13'>Güiya numaye janom y egso sija guinin y aposentuña sija: y tano jaspog ni y tinegcha y chechomo.</verse>
        <verse osisID='Ps.104.14'>Güiya y chaguan munafanlâlâ para y guaca sija, yan y tinanom para usinetbe y taotao: para ufañule nengcano gui tano;</verse>
        <verse osisID='Ps.104.15'>Yan y bino ni y munamamagof y corason y taotao, yan y laña para ulamlam y mataña, yan y pan ni y munamemetgot y corason y taotao.</verse>
        <verse osisID='Ps.104.16'>Y trongcon jayo Jeova manbula chugo; y sedro sija gui Libano ni y tinanomña;</verse>
        <verse osisID='Ps.104.17'>Anae y pajaro jafatitinas y chechoñija; ya y chuchuco, y trongcon pino guimaña.</verse>
        <verse osisID='Ps.104.18'>Y taquilo na ogso sija para y manmachaleg na chiba: yan y acho sija guinegüe para y conejo.</verse>
        <verse osisID='Ps.104.19'>Jatancho y pilan para y tiempo: y atdao tumungo y jinanaoña papa.</verse>
        <verse osisID='Ps.104.20'>Jago fumatinas y jemjom yan puenge; anae todo y gâgâ gui jalomtano mangucunanaf mona.</verse>
        <verse osisID='Ps.104.21'>Y manfamaguon na leon sija manaagang ni y manmaconeñija yan jaaliligao y nañija guinin as Yuus.</verse>
        <verse osisID='Ps.104.22'>Y atdao cajulo, sija manmapos, yan manason sija papa gui jalom y liyangñija.</verse>
        <verse osisID='Ps.104.23'>Y taotao jumajanao mona gui finatinasña yan gui chechoña, asta qui puenge.</verse>
        <verse osisID='Ps.104.24'>O Jeova, manminegae sija y chechomo! y minenajlom, jago fumatinas sija todo: y tano senbula ni y rinicumo.</verse>
        <verse osisID='Ps.104.25'>Ayo guato gaegue y tase, dangculo yan ancho, anae y sanjalomña sija y güinaja na mangucunanaf ni ti siña matufong, todoja mandangculo yan mandiquique sija na gâgâ.</verse>
        <verse osisID='Ps.104.26'>Ayo nae manjajanao y batco sija: ayo nae gaegue y lebiatan ni y finatinasmo para y jumugando gui sanjalomña.</verse>
        <verse osisID='Ps.104.27'>Este sija todo mumananggajao; sa jago siña unnae sija nañija gui tiempo ni matancho.</verse>
        <verse osisID='Ps.104.28'>Sa ayo y jago numae, sija naufandaña: unbaba y canaemo ya sija mannajong ni y minauleg.</verse>
        <verse osisID='Ps.104.29'>Unnaatog y matamo, sija mañatsaga: unchule y jinagonñija, sija manmatae, yan manalo guato gui petbosñija.</verse>
        <verse osisID='Ps.104.30'>Untago mona y espiritumo, sija manfinatinas: yan jago munanuebo y inatan gui sanjilo y tano.</verse>
        <verse osisID='Ps.104.31'>Polo ya y minalag Jeova ugagaegue para taejinecog: Polo ya si Jeova umagof gui chechona:</verse>
        <verse osisID='Ps.104.32'>Ni y jaatan y jilo y tano yan jayengyong: ni y japacha y egso sija yan janaasgon.</verse>
        <verse osisID='Ps.104.33'>Bae jucantaye si Jeova taemenoja y inanaco y linâlâjo: bae jucantaye tinina y Yuusso mientras lalâlâyo.</verse>
        <verse osisID='Ps.104.34'>Polo ya y jinasoco iya güiya usenmames: bae jugofmagof as Jeova.</verse>
        <verse osisID='Ps.104.35'>Polo y manisao ya ufanlinachae gui tano, polo y manaelaye ya utaya. Bendise si Jeova, O antijo. Alaba si Jeova.</verse>
      </chapter>
      <chapter osisID='Ps.105'>
        <verse osisID='Ps.105.1'>O nae grasias si Jeova; agang y naanña; namatungo y chechoña gui entalo taotao sija.</verse>
        <verse osisID='Ps.105.2'>Cantaye güe, cantaye güe ni y alabansa sija; fanadingan ni y todo y chechoña ni y mannamanman.</verse>
        <verse osisID='Ps.105.3'>Manmalag jamyo ni y santos na naanña: umanmagof ayo sija na corason y umaliligao si Jeova.</verse>
        <verse osisID='Ps.105.4'>Aligao si Jeova yan y minetgotña: Aligao y mataña para taejinecog.</verse>
        <verse osisID='Ps.105.5'>Jaso y ninamanman checho ni y monjayan jachogüe; ninamanmanña yan y juision y pachotña;</verse>
        <verse osisID='Ps.105.6'>O Jamyo, ni y semiyan Abraham tentagoña, jamyo ni y famaguon Jacob inayegña sija.</verse>
        <verse osisID='Ps.105.7'>Güiya si Jeova Yuusta: y juisioñasija mangaegue todo gui tano.</verse>
        <verse osisID='Ps.105.8'>Jagasja jaso y tratuña para taejinecog, y finijo ni y tinagoña para mit na generasion.</verse>
        <verse osisID='Ps.105.9'>Ayo na trato ni y jafatinas gui as Abraham, yan y jinilaña gui as Ysaac.</verse>
        <verse osisID='Ps.105.10'>Yan ayoja janafitme gui as Jacob para otden, yan as Israel para taejinecog na trato.</verse>
        <verse osisID='Ps.105.11'>Ylelegña: Yya jago guajo junaejao y tano Cananea, y facae y erensiamo.</verse>
        <verse osisID='Ps.105.12'>Anae sija mandidideja na numeron taotao: junggan, senmandidide yan taotao juyong güije;</verse>
        <verse osisID='Ps.105.13'>Ya sija manjanao guinin y un nasion asta y otro nasion, guinin y un raeno asta otro taotao;</verse>
        <verse osisID='Ps.105.14'>Ti japolo ni un taotao na ujafatinas daño guiya sija: magajet na jalalatde y ray sija pot causañija:</verse>
        <verse osisID='Ps.105.15'>Ylegña: Chamo pumapacha y pinalaejo, yan chamo munafanlalamen y profetajo sija.</verse>
        <verse osisID='Ps.105.16'>Ya jatago y ñinalang gui jilo y tano: ya jayulang todo y minetgot y agon.</verse>
        <verse osisID='Ps.105.17'>Ya jatago un taotao gui menañija, si José ni y mabende para tentago.</verse>
        <verse osisID='Ps.105.18'>Ayo sija na adengña y ninafanlamen ni y cadena: güiya mapolo guientalo y lilog.</verse>
        <verse osisID='Ps.105.19'>Asta y tiempo anae macumple y finoña: ya y fino Jeova chumague güe,</verse>
        <verse osisID='Ps.105.20'>Y ray matago ya pinila güe, ayo y magas taotao sija yan pinelo güe na ujanao libre.</verse>
        <verse osisID='Ps.105.21'>Pinelo güe magas gui guimaña yan gobietnon todo y güinajaña:</verse>
        <verse osisID='Ps.105.22'>Para upreso y prinsipeña ni y minagofña; yan ufanagüe y manamco ni y manpápagat.</verse>
        <verse osisID='Ps.105.23'>Si Israel locue jumalom guiya Egipto; yan si Jacob taotao juyong sumasaga gui tano Cam.</verse>
        <verse osisID='Ps.105.24'>Yan janafansenmegae y taotaoña; yan janafanmetgot mas que y enimigoñija.</verse>
        <verse osisID='Ps.105.25'>Jabira y corasonñija para ujachatlie y taotaoña sija, para ufanmatinas ni y finaye gui tentagoña sija.</verse>
        <verse osisID='Ps.105.26'>Jatago si Moises ni y tentagoña; yan si Aaron ni y guinin inayegña.</verse>
        <verse osisID='Ps.105.27'>Sija japolo ni y señatña guiya sija, yan ninamanman gui tano Cam.</verse>
        <verse osisID='Ps.105.28'>Jatago y jemjom, ya ninajomjom; yan sija ti ninafanaguaguat contra y finoña.</verse>
        <verse osisID='Ps.105.29'>Jatolaeca y janomñija jafajâgâ, yan japuno y güijanñija.</verse>
        <verse osisID='Ps.105.30'>Y tanoñija janae manadan ranas, ya megae gui jalom y aposenton y rayñija sija.</verse>
        <verse osisID='Ps.105.31'>Güiya sumasangan, yan manmato manadan dinaña lalo, yan juto sija gui todo y oriyan y tanoñija.</verse>
        <verse osisID='Ps.105.32'>Güiya numae sija uchan graniso, yan mañila guafe gui tanoñija.</verse>
        <verse osisID='Ps.105.33'>Jasaolag y trongcon ubasñija locue, yan y trongcon ygosñija; yan jajulog y trongcon jayo sija gui oriyan tanoñija.</verse>
        <verse osisID='Ps.105.34'>Güiya y sumangan, yan y apacha sija manmato, yan uruga na ulo sija yan ayo taya numeroñija,</verse>
        <verse osisID='Ps.105.35'>Ya sija jacano todo y tinanom gui jalom y tanoñija, yan jalachae sija y tinegcha gui tanoñija.</verse>
        <verse osisID='Ps.105.36'>Ya japuno locue todo y finenana na finañagon laje gui tanoñija, y magas todo y ninasiñañija.</verse>
        <verse osisID='Ps.105.37'>Ya jacone sija juyong locue yan y salape yan y oro; yan taya ni un taotao malango gui triboñija.</verse>
        <verse osisID='Ps.105.38'>Yya Egipto manmagof anae sija manjanao: pot minaañaoñija guinin podong guiya sija.</verse>
        <verse osisID='Ps.105.39'>Jajuto y mapagajes para ufantinampe; yan y guafe janae para ufaninina gui puenge.</verse>
        <verse osisID='Ps.105.40'>Manmangagao y taotao, yan jaconie pajaro ni calang palumo sija; yan ninafanjaspog ni y pan langet.</verse>
        <verse osisID='Ps.105.41'>Jababa y acho yan y janom milalag juyong; manmalalago gui anglo na sagayan taegüije y sadog.</verse>
        <verse osisID='Ps.105.42'>Sa jajaso y santos na sinanganña, yan Abraham ni y tentagoña.</verse>
        <verse osisID='Ps.105.43'>Ya jacone juyong y taotaoña yan y minagof, yan y inayegña gui cantasion sija.</verse>
        <verse osisID='Ps.105.44'>Yan janae sija ni y tano y nasion sija: yan sija jachule para iyoñija ni y checho y taotao sija:</verse>
        <verse osisID='Ps.105.45'>Para usiña adaje y otdenña, yan ufatinas y layña. Alaba jamyo si Jeova.</verse>
      </chapter>
      <chapter osisID='Ps.106'>
        <verse osisID='Ps.106.1'>ALABA jamyo si Jeova. O nae grasias si Jeova; sa güiya mauleg: sa y minaaseña gagaegueja para taejinecog.</verse>
        <verse osisID='Ps.106.2'>Jaye siña sumangan y gaesisiñan y checho Jeova? pot mamanue todo ni y alabansaña?</verse>
        <verse osisID='Ps.106.3'>Dichoso ayo sija y umadadaje y juisio, yan ayo y fumatitinas y tininas todo y tiempo.</verse>
        <verse osisID='Ps.106.4'>Jasoyo, O Jeova, nu y finaborese ni y unnae y taotaomo; O bisitayo nu y satbasionmo;</verse>
        <verse osisID='Ps.106.5'>Para jusiña lumie y minauleg gui inayegmo, para jusiña mumagof gui minagof y nasionmo, para jusiña mumalag gui erensiamo.</verse>
        <verse osisID='Ps.106.6'>Guinin manisaojam yan y tatanmame, infatinas y tinaelaye yan inchegüe y inechong.</verse>
        <verse osisID='Ps.106.7'>Y tatanmame ti jatungo y ninamanmanmo guiya Egipto; ti jajaso y manadan y minaasemo; lao manmanembeste gui tase, junggan gui Tasen Agaga.</verse>
        <verse osisID='Ps.106.8'>Lao jasatbaja sija pot y naanña, para usiña janamatungo y dangculon y ninasiñaña.</verse>
        <verse osisID='Ps.106.9'>Jalalatde y Tasen Agaga locue yan janaanglo: lao jaesgaejon sija inanaco y todo gui tinadong, taegüije todo inanaco y desierto.</verse>
        <verse osisID='Ps.106.10'>Yan janafanlibre sija guinin y canae ayo y chumatlie sija, yan jarescata sija guinin y canae y enimigo.</verse>
        <verse osisID='Ps.106.11'>Yan y janom sija tumampe y contrarioñija: ya taya ni uno guiya sija sebla.</verse>
        <verse osisID='Ps.106.12'>Ayo nae jajonggue y sinanganña sija; jacanta y tininaña.</verse>
        <verse osisID='Ps.106.13'>Ya guse manmalefa ni y chechoña: ti janangga y pinagatña:</verse>
        <verse osisID='Ps.106.14'>Lao manmalago megae gui jalomtano, yan matienta si Yuus gui desierto.</verse>
        <verse osisID='Ps.106.15'>Ya güiya numae sija ni y guinagaoñija; lao janamanae ni y minasogsog gui jalom y anteñija.</verse>
        <verse osisID='Ps.106.16'>Ya manmanugo as Moises gui fangualuan; yan si Aaron ni y santos Jeova.</verse>
        <verse osisID='Ps.106.17'>Y tano mababa ya pinañot si Datan, yan mantinampe y mangachong Abirom.</verse>
        <verse osisID='Ps.106.18'>Yan y guafe manafañila gui mangachongñija; ya y mañila sumonggue y manaelaye.</verse>
        <verse osisID='Ps.106.19'>Ya manmamatinas tatnero guiya Horeb, yan maadora y diniriten y imagen.</verse>
        <verse osisID='Ps.106.20'>Taegüije, jatulaeca y minalagñija para nu jechuran guaca ni y chumochocho chaguan.</verse>
        <verse osisID='Ps.106.21'>Manmalefa as Yuus ni y satbadotñija, ni y fumatinas y mandangculo na güinaja guiya Egipto;</verse>
        <verse osisID='Ps.106.22'>Mannamanman na checho gui tano Cam, yan mannamaañao na güinaja gui Tasen Agaga.</verse>
        <verse osisID='Ps.106.23'>Enao mina ilegña güiya, na uyunilang sija, yaguin ti si Moises ni y inayegña ti tumogue gui menaña gui finapetta, para ubira y binibuña para chaña yumuyulang sija.</verse>
        <verse osisID='Ps.106.24'>Magajet na jachatlie y güaeyayon na tano, ya ti jajonggue y finoña.</verse>
        <verse osisID='Ps.106.25'>Lao mangonggong gui sa tiendañíja; ya ti jaecungog y inagang Jeova.</verse>
        <verse osisID='Ps.106.26'>Enao mina jajatsa y canaeña contra sija; para uyute sija gui jalom y desierto:</verse>
        <verse osisID='Ps.106.27'>Para uyute y semiyañija locue gui nasion sija, yan para uchalapon sija gui jalom y tano sija.</verse>
        <verse osisID='Ps.106.28'>Ya mandaña sija gui Baal-peor; ya jacano y inefresen y manmatae.</verse>
        <verse osisID='Ps.106.29'>Taegüine sija mannalalalo güe nu y chechoñija: ya derepente mato gui jiloñija sija chetnot.</verse>
        <verse osisID='Ps.106.30'>Ya janatojgue julo si Finees, ya jafatinas y juisio: ya y chetnot pumara.</verse>
        <verse osisID='Ps.106.31'>Yan ayo nae jatufong iya güiya y tininas, gui todo y generasion sija para taejinecog.</verse>
        <verse osisID='Ps.106.32'>Ya sija mannalalalo güe locue gui janom guiya Meriba: ya jumuyong daño para si Moises pot causañija.</verse>
        <verse osisID='Ps.106.33'>Sa sija chumoma y espirituña; sa jasangan sin jinaso pot labiosña.</verse>
        <verse osisID='Ps.106.34'>Ya ti jayulang y nasion sija, taegüije si Jeova ni y mantinago sija.</verse>
        <verse osisID='Ps.106.35'>Lao mandaña sija yan y nasion sija, yan jaeyag y chechoñija:</verse>
        <verse osisID='Ps.106.36'>Yan jasetbe y idolosñija: jumuyong un laso para sija.</verse>
        <verse osisID='Ps.106.37'>Magajet na jaofrese y lajeñija yan y jagañija gui anite,</verse>
        <verse osisID='Ps.106.38'>Yan jachuda y jâgâ y manaeisao, magajet na y jâgâ y lajeñija yan y jagañija ni jaofrese gui idolos guiya Cananea: yan y tano ni y ninaáplacha ni y jâgâ.</verse>
        <verse osisID='Ps.106.39'>Ya taegüije munafanáplacha pot y chechoñijaja, yan ninafanábale ni y finatinasñija.</verse>
        <verse osisID='Ps.106.40'>Enao mina y binibon Jeova sinenggue contra y taotaoña, ya jaguefchatlie y erensiañija.</verse>
        <verse osisID='Ps.106.41'>Ya janae nu sija gui canae y nasion sija; yan ayo y chumatlie sija janafanmagas gui jiloñija.</verse>
        <verse osisID='Ps.106.42'>Ya y enimigoñija locue chumiguet sija, yan sija chumule asta y jalom inesgue gui papa y canaeñija.</verse>
        <verse osisID='Ps.106.43'>Megae na biaje nae janafanlibre sija; lao sija maembeste güe ni y pinagatñija, yan manmachile papa gui tatpapa ni y tinaelayeñija.</verse>
        <verse osisID='Ps.106.44'>Lao jaatan y pinitiñija, anae jajungog y inagangñija.</verse>
        <verse osisID='Ps.106.45'>Ya jajaso para sija y tratuña, yan ninafanmañotsot según y minegae y minaaseña.</verse>
        <verse osisID='Ps.106.46'>Janafangaease locue ni ayo y cumone sija preso.</verse>
        <verse osisID='Ps.106.47'>Nafanlibrejam, O Jeova, Yuusmame, yan nafandañajam gui entalo y nasion sija, para unae grasias y santos na naanmo, yan ufangana gui alabansamo.</verse>
        <verse osisID='Ps.106.48'>Bendito si Jeova ni Yuus Israel guinin y taejinecog para y taejinecog. Polo ya todo taotao ilegñija. Amen. Alaba jamyo si Jeova.</verse>
      </chapter>
      <chapter osisID='Ps.107'>
        <verse osisID='Ps.107.1'>O nae grasias si Jeova, sa güiya mauleg: sa y minaaseña gagaegue para taejinecog.</verse>
        <verse osisID='Ps.107.2'>Polo y ninafanlibre as Jeova ya ujasangan, anae janafanlibre guinin y canae y contrario;</verse>
        <verse osisID='Ps.107.3'>Yan janafandaña sija juyong gui tano sija, guinin y sancatan, yan guinin y sanlichan, guinin y san lago, yan guinin y san jaya.</verse>
        <verse osisID='Ps.107.4'>Manaabag gui jalomtano gui chalan desierto; ya ti manmañoda siuda para ufañaga.</verse>
        <verse osisID='Ps.107.5'>Manñalang yan minajo sija, y anteñija manlalango gui sanjalomñija.</verse>
        <verse osisID='Ps.107.6'>Ayo nae maagang si Jeova gui chinatsagañija, ya güiya munalibre sija gui pinadeseñija.</verse>
        <verse osisID='Ps.107.7'>Ya maninesgaejon sija mona, gui tinas na chalan, para usiña manjanao para y siuda anae mañasaga.</verse>
        <verse osisID='Ps.107.8'>O, para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon taotao sija.</verse>
        <verse osisID='Ps.107.9'>Sa jananajong y malago na ante, yan janabula y ñalang na ante ni y minauleg.</verse>
        <verse osisID='Ps.107.10'>Ayo sija y manmatatachong gui jemjom yan y jalom y anineng y finatae, ni y guinin jagode nu y pinite yan lulog;</verse>
        <verse osisID='Ps.107.11'>Sa manembeste contra y fino Yuus, yan jachatlie y pinagat y Gueftaquilo:</verse>
        <verse osisID='Ps.107.12'>Enao mina jachule papa y corasonñija gui checho; manbasnag papa ya taya para ufaninayuda.</verse>
        <verse osisID='Ps.107.13'>Ayo nae maagang si Jeova gui chinatsagañija, ya güiya munalibre sija gui pinadeseñija.</verse>
        <verse osisID='Ps.107.14'>Jachule sija juyong gui jemjom yan y anineng y finatae, yan jagutos y manmagodeñija.</verse>
        <verse osisID='Ps.107.15'>O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon y taotao sija!</verse>
        <verse osisID='Ps.107.16'>Sa güiya yumamag y trangcan bronse, yan janapedaso y rejas lulog.</verse>
        <verse osisID='Ps.107.17'>Mangaduco, sa pot y tinaelayeñija yan pot y inechongñija fanmanmamadese.</verse>
        <verse osisID='Ps.107.18'>Y anteñija jachatlie todo y clasen nengcano; yan manjijot gui trangcan y finatae.</verse>
        <verse osisID='Ps.107.19'>Ya maagang si Jeova gui chinatsagañija ya güiya munalibre sija gui pinadeseñija.</verse>
        <verse osisID='Ps.107.20'>Manninae y finoña ya manninajomlo sija, yan manninalibre sija guinin y yinilangñija.</verse>
        <verse osisID='Ps.107.21'>O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui fumaguon y taotao sija!</verse>
        <verse osisID='Ps.107.22'>Ya polo sija ya ujaofrese y inefresen grasias sija, yan jasangan claro y chechoña gui cantan minagof.</verse>
        <verse osisID='Ps.107.23'>Sija ni manjanao papa gui tase gui jalom y batco, ni y fumatinas chechoñija gui jilo manadan janom sija;</verse>
        <verse osisID='Ps.107.24'>Estesija lumie y checho Jeova, yan y ninamanmanña gui jalom y tinadong.</verse>
        <verse osisID='Ps.107.25'>Sa jatagoña, ya janacajulo y pagyon manglo, ni y jumatsa julo y napo sija.</verse>
        <verse osisID='Ps.107.26'>Mangajulo para y langet, manjanao talo papa para y tinadong: y anteñija manmaderite pot y chinatsaga.</verse>
        <verse osisID='Ps.107.27'>Manmatulaejon mona an tate, yan manmamangag taegüije y bulacho na taotao, yan manmalingo y jinasoñija.</verse>
        <verse osisID='Ps.107.28'>Ya maagang si Jeova gui chinatsagañija, ya güiya munalibre sija gui pinadeseñija.</verse>
        <verse osisID='Ps.107.29'>Janabasta y pagyo, yan y napo sija manmamatquilo.</verse>
        <verse osisID='Ps.107.30'>Ayo nae manmagof sa mangieto, ya taegüije jacone sija asta y minalagoñija na puetto.</verse>
        <verse osisID='Ps.107.31'>O para y taotao sija mojon ufanmanalaba si Jeova pot y minaulegña, yan pot y ninamanman na checoña gui famaguon y taotao sija!</verse>
        <verse osisID='Ps.107.32'>Polo ya sija umanacajulo güe locue gui y inetnon y taotao yan ufanmanalaba nu güiya gui tachong y manamco.</verse>
        <verse osisID='Ps.107.33'>Jafasadog y desierto, yan jafaanglo na oda y tutujon janom;</verse>
        <verse osisID='Ps.107.34'>Jafadesierton asiga y mauleg na tano, pot y tinaelayen ayo sija y mañasaga gui sanjalom.</verse>
        <verse osisID='Ps.107.35'>Jafajagoen janom y desierto, yan janafamimichao y janom y anglo na oda.</verse>
        <verse osisID='Ps.107.36'>Yan ayo na janafañaga y manñalang, ya sija siña jafamauleg y siuda para ufañaga;</verse>
        <verse osisID='Ps.107.37'>Yan matanme y fangualuan, yan manmananom gui fangualuan ubas, ya ufanmarecoge y tinegchan y aumento.</verse>
        <verse osisID='Ps.107.38'>Jabendise sija locue, para ufangosmegae; yan ti upolo y gañija gâgâ na udidide.</verse>
        <verse osisID='Ps.107.39'>Tumalo sija mandidide yan mannecon papa, pot y chiniguet, chinatsaga, yan triniste.</verse>
        <verse osisID='Ps.107.40'>Jachuda sinala gui jilo y prinsepe sija, yan janafanabag sija gui jalomtano anae taya chalan.</verse>
        <verse osisID='Ps.107.41'>Lao japolo y mannesesitao julo guinin y pinadese, yan mandaña gui familia sija taegüije y inetnon quinilo.</verse>
        <verse osisID='Ps.107.42'>Y manunas ujalie ayo yan ufanmagof; yan todo y tinaelaye ujinichom y pachotña.</verse>
        <verse osisID='Ps.107.43'>Masquesea jaye na manmalate, ujaadaje este sija na güinaja; ya sija ujajaso y minaase gui as Jeova.</verse>
      </chapter>
      <chapter osisID='Ps.108'>
        <verse osisID='Ps.108.1'>O Yuus, y corasonjo esta meton; bae jucanta, magajetja na jucanta alabansa sija yan todo y minalagjo.</verse>
        <verse osisID='Ps.108.2'>Fatmata guitala, yan atpa: guajoja na maesa magmatayo taftaf.</verse>
        <verse osisID='Ps.108.3'>Bae junae jao grasias, Jeova gui entalo y taotao sija: yan jucantaye alabansa, sija gui entalo y nasion sija.</verse>
        <verse osisID='Ps.108.4'>Sa y dangculon y minaasemo gui san jilo y langet: yan y minagajetmo tinacaja y mapagajes sija.</verse>
        <verse osisID='Ps.108.5'>Nadangculojao, O Yuus, gui jilo y langet: yan y minalagomo gui san jilo todo y tano.</verse>
        <verse osisID='Ps.108.6'>Para usiña ayo y güinaeyamo manlibre ni y agapa na canaemo, yan opejam.</verse>
        <verse osisID='Ps.108.7'>Si Yuus ilegña gui sinantosña: Guajo jumagof, guajo jupatte Siquem, yan jumide juyong y bayen Sucot.</verse>
        <verse osisID='Ps.108.8'>Yyoco Gilaad; iyoco Manases: Efrain locue y minetgot y ilujo; Juda y bastonjo;</verse>
        <verse osisID='Ps.108.9'>Moab y palanganajo anae jufagase adeng sija: y jilo Edom nae juyute y sapatoso: y jilo Filistia nae juagang.</verse>
        <verse osisID='Ps.108.10'>Jaye uconeyo asta y jalom y fitme na siuda? Jaye uinesgaejonyo asta y jalom Idumea?</verse>
        <verse osisID='Ps.108.11'>Ti jago, O Yuus, ni y yumute jam? yan jago, O Yuus, ti jumanao yan y inetnon sendalonmame.</verse>
        <verse osisID='Ps.108.12'>Naejam linibre gui chinatsaga: sa taesetbe y inayudan y taotao.</verse>
        <verse osisID='Ps.108.13'>As Yuus nae utafanmatatnga: sa güiyaja uguinacha papa y enimiguta.</verse>
      </chapter>
      <chapter osisID='Ps.109'>
        <verse osisID='Ps.109.1'>CHAMO famatquiquilo, O Yuus, gui alabansajo;</verse>
        <verse osisID='Ps.109.2'>Sa y pachot y manaelaye yan y pachot y dinague manmababa contra guajo: sa manguecuentos contra guajo yan y mandacon na jula.</verse>
        <verse osisID='Ps.109.3'>Sija umoriyayayeyo locue ni y finijo chinatlie; yan manmumo contra guajo sin jafa.</verse>
        <verse osisID='Ps.109.4'>Sa y apas y güinaeyaco, sija contrariujo: lao guajo siempre manayuyutyo.</verse>
        <verse osisID='Ps.109.5'>Yan sija jaapaseyo taelaye pot mauleg, yan chinatlie pot y guinaeyaco.</verse>
        <verse osisID='Ps.109.6'>Polo jao y taelaye na taotao guiya güiya: ya polo un contrario ya utojgue gui agapa na canaeña.</verse>
        <verse osisID='Ps.109.7'>Yaguin majusga güe, polo ya umasentensia: yan y tinaetaeña ufamaisao.</verse>
        <verse osisID='Ps.109.8'>Ya y jaaniña udidide: yan otro uchinile ofisioña.</verse>
        <verse osisID='Ps.109.9'>Y famaguonña ufanaetata yan y asaguaña ubiuda.</verse>
        <verse osisID='Ps.109.10'>Polo ya y famaguonña ufanlaong yan ufanmangagao: ya polo sija ya umaliligao y nañija güije gui chago gui sagañija na mayulang.</verse>
        <verse osisID='Ps.109.11'>Polo ya umaamot ya unnachule todo y güinajaña, yan y taotao juyong chumoleguan ni y finachochoña.</verse>
        <verse osisID='Ps.109.12'>Polo ya taya ni jaye umaase ni güiya; yan ni uno ufinaborese y manaetata na famaguonña.</verse>
        <verse osisID='Ps.109.13'>Polo ya y famaguonña ufanmautut; yan gui generasion ni y jadalalalag, umafagasñaejon y naanñija.</verse>
        <verse osisID='Ps.109.14'>Poly ya y tinaelayen y tataña sija umajaso gui as Jeova: ya y isao nanaña ti umafagasñaejon.</verse>
        <verse osisID='Ps.109.15'>Polo ya sija siempre ufangaegue gui menan Jeova, sa güiya siña umutut y jinasoñija guinin y tano.</verse>
        <verse osisID='Ps.109.16'>Sa ti jajaso mamanue minaase, lao japetsigue y peble yan y nesesitao na taotao, yan y mayulang na corason ujapuno sija.</verse>
        <verse osisID='Ps.109.17'>Magajet na jaguaeya y matdision, ya ayo na mato guiya güiya; ya ti ninamagof ni y bendision, ya ayo na chago guiya güiya.</verse>
        <verse osisID='Ps.109.18'>Ya güiya mumagago güe ni y matdision taegüije y bestiduña, ya ayo na jumalom gui jalom y tiyanña taegüije y janom, yan taegüije y laña gui jalom tolangña.</verse>
        <verse osisID='Ps.109.19'>Polo ya ayo guiya güiya, taegüije y magago ni y jatatampegüe, yan para sinturon ni y jadudog güe siempre.</verse>
        <verse osisID='Ps.109.20'>Ya este apas y contrariujo sija guinin as Jeova, yan ayo sija ni y manguecuentos taelaye contra y antijo.</verse>
        <verse osisID='Ps.109.21'>Lao fatinas para guajo, O Yuus Jeova, pot y naanmo: sa mauleg na minaasemo, enao mina nalibreyo.</verse>
        <verse osisID='Ps.109.22'>Sa pobleyo, yan nesesitaoyo, yan y corasonjo mañetnot gui sanjalomjo.</verse>
        <verse osisID='Ps.109.23'>Mapos yo taegüije y anineng yaguin malofan: matafye yo julo yan papa taegüije y apacha.</verse>
        <verse osisID='Ps.109.24'>Y timoco mandafe pot y inayunat; yan y catneco manmasogsog, sa ti jataca y iinemog.</verse>
        <verse osisID='Ps.109.25'>Jumuyong yo locue taegüije linalatde guiya sija: anae maaatanyo jayeyengyong y iloñija.</verse>
        <verse osisID='Ps.109.26'>Ayudayo, O Jeova Yuusso; O satbayo segun y minaasemo:</verse>
        <verse osisID='Ps.109.27'>Para sija ujatungo na este y canaemo: na jago, Jeova, fumatinas este.</verse>
        <verse osisID='Ps.109.28'>Polo ya sija manmamatdise, lao jago manbendise: yaguin sija mangajulo, ufanmamajlao; lao y tentagomo umagof.</verse>
        <verse osisID='Ps.109.29'>Ya y contrariojo ufanminagago ni y desonra; yan ufantinampe sija ni y minamajlaoñija taegüije y capa.</verse>
        <verse osisID='Ps.109.30'>Jeova bae junae sendangculo na grasias nu y pachotto; junggan, jualabagüe gui linajyan taotao.</verse>
        <verse osisID='Ps.109.31'>Sa güiya utojgüe gui agapa na canae y nesesitao, para usinatba güe guinin ayo sija y jumusga y antiña.</verse>
      </chapter>
      <chapter osisID='Ps.110'>
        <verse osisID='Ps.110.1'>SI Jeova ilegña ni y señotto, fatachong gui agapa na canaejo, asta qui jupolo y enimigo para fañajangan adengmo.</verse>
        <verse osisID='Ps.110.2'>Si Jeova uninamannae y baran minetgotmo guinin Sion: gobietna gui entalo y enimigumo sija.</verse>
        <verse osisID='Ps.110.3'>Y taotaomo ufanmalago na ufanmanofrese nu sija gui jaanen y ninasiñamo: gui guinatbon sija y sinantos, guinin y tiyan y agaan, ungae serenon y pinatgonmo.</verse>
        <verse osisID='Ps.110.4'>Si Jeova manjula ya timañotsot, jago y pale para taejinecog segun y otden Melquisedec.</verse>
        <verse osisID='Ps.110.5'>Si Jeova, gui agapa na canaemo, upanag todo y ray sija gui jaanin y binibuña.</verse>
        <verse osisID='Ps.110.6'>Güiya ufanjusga gui entalo y nasion sija, janabula y sagayan sija ni y tataotao y manmatae; unamagomgom y ilo gui jilo y megae na tano sija.</verse>
        <verse osisID='Ps.110.7'>Unaguimen y sadog gui chalan: enaomina güiya jumatsa julo y ilo.</verse>
      </chapter>
      <chapter osisID='Ps.111'>
        <verse osisID='Ps.111.1'>FANMANALABA jamyo as Jeova. Guajo junae si Jeova grasias contodo y corasonjo, gui jalom y pinagat manunas, yan y jalom y inetnon taotao.</verse>
        <verse osisID='Ps.111.2'>Y checho Jeova mansendangculo, ya maaliligao ni ayo sija todo y ninafanmamagof nu estesija.</verse>
        <verse osisID='Ps.111.3'>Y chechoña y onra yan minagas: yan y tininasña gagaegue para taejinecog.</verse>
        <verse osisID='Ps.111.4'>Jafatinas y mannamanman na chechoña para umajajaso: si Jeova cariñoso yan bula ni y minaase.</verse>
        <verse osisID='Ps.111.5'>Güiya guinin munae nengcano ayo sija y manmaañao nu güiya: ya güiya siempre jajasoja tratuña.</verse>
        <verse osisID='Ps.111.6'>Jagasja jafanue y taotaoña ni y ninasiñan y chechoña, anae janae sija ni y erensian y nasion sija.</verse>
        <verse osisID='Ps.111.7'>Y checho sija y canaeña y minagajet yan juisio; ya todo y sinanganña sija manseguro.</verse>
        <verse osisID='Ps.111.8'>Manfitme sija para taejinecog yan taejinecog, yan mamafatinas gui minagajet yan y tininas.</verse>
        <verse osisID='Ps.111.9'>Janamannae y linibre para y taotaoña; ya jatago y tratuña para taejinecog: sinantos yan inenra y naanña.</verse>
        <verse osisID='Ps.111.10'>Y minaañao as Jeova y tutujon y minalate y mauleg na tiningo mangaegue güije todo gui fumatitinas y tinagoña: y alabansaña gagaegue para taejinecog.</verse>
      </chapter>
      <chapter osisID='Ps.112'>
        <verse osisID='Ps.112.1'>FANMANALABA jamyo as Jeova. Dichoso y taotao ni maañao as Jeova, yan ninasendangculo y minagofña ni y tinagoña sija.</verse>
        <verse osisID='Ps.112.2'>Ya y semiyaña manmatatnga gui jilo y tano: ya y generasion manunas ufandichoso.</verse>
        <verse osisID='Ps.112.3'>Güinaja yan rinico mangaegue gui guimaña: ya y tininasña gagaegueja para taejinecog.</verse>
        <verse osisID='Ps.112.4'>Ya y manunas nae cajulo y manana gui jalom jomjom: güiya cariñoso güe yan bula minaase, yan tunasgüe.</verse>
        <verse osisID='Ps.112.5'>Y mauleg para ayo na taotao ni y fumatitinas y cariño, yan numanaayao: güiya umantiene y causaña gui juisio.</verse>
        <verse osisID='Ps.112.6'>Sa güiya ti umanacalamten para taejinecog: y manunas para taejinecog: ufanmajajasoja.</verse>
        <verse osisID='Ps.112.7'>Güiya ti umaañao ni y manaelaye na notisia sija: y corasonña meton ya jaangoco si Jeova.</verse>
        <verse osisID='Ps.112.8'>Y corasonña fitme ya güiya ti umaañao, asta qui jalie y diniseaña gui jilo y contrariuña sija.</verse>
        <verse osisID='Ps.112.9'>Guiya tumalapon, güiya numae ni y mamoble; ya y tininasña gagaegue para taejinecog, y canggelonña umajatsa ni y inenra.</verse>
        <verse osisID='Ps.112.10'>Y taelaye na taotao jalie ayo yan ninapinite: yan janachechegcheg y nifenña, yan maderite ya mapos: ya y diniseaña y taelaye umalingo.</verse>
      </chapter>
      <chapter osisID='Ps.113'>
        <verse osisID='Ps.113.1'>FANMANALABA jamyo as Jeova. Fanmanalaba, O tentago Jeova sija. Fanmanalaba y naan Jeova.</verse>
        <verse osisID='Ps.113.2'>Bendito y naan Jeova, desde este na tiempo yan para taejinecog.</verse>
        <verse osisID='Ps.113.3'>Desde y quinajulo y atdao asta y minachomña papa, y naan Jeova para umaalaba.</verse>
        <verse osisID='Ps.113.4'>Si Jeova gueftaquilo gui jilo todo y nasion yan y minalagña gui jilo y langet sija.</verse>
        <verse osisID='Ps.113.5'>Jaye parejuña si Jeova ni y Yuusta, ni y japolo y tachongña gui sanjilo.</verse>
        <verse osisID='Ps.113.6'>Ni y muna umitde güe para uatan y güinaja sija ni y mangaegue gui langet yan y tano.</verse>
        <verse osisID='Ps.113.7'>Güiya jumatsa julo y mamoble gui petbos, yan jajatsa y mananesitao gui monton estietcot.</verse>
        <verse osisID='Ps.113.8'>Para unafanmatachong yan y prinsepe sija magajet, yan y prinsepen y taotaoña sija.</verse>
        <verse osisID='Ps.113.9'>Ya janafamulan guma y ti fafañago na palaoan, ya jumuyong gofmagof na nanan famaguon. Fanmanalaba jamyo as Jeova.</verse>
      </chapter>
      <chapter osisID='Ps.114'>
        <verse osisID='Ps.114.1'>ANAE si Israel jumanao juyong Egipto, y guima Jacob guinin y taotao y finijo na ti matungo.</verse>
        <verse osisID='Ps.114.2'>Juda jumuyong y santos na sagaña, yan Israel y gobietnoña.</verse>
        <verse osisID='Ps.114.3'>Y tase jalie ayo, yan malago; Jordan masugon tate.</verse>
        <verse osisID='Ps.114.4'>Y beca sija manayog taegüije y quinilo laje yan y mandiquique ogso sija taegüije y manpatgon na quinilo sija.</verse>
        <verse osisID='Ps.114.5'>Jafa guaja guiya jago, O tase, na malagojao? Jago Jordan ni y masugon tate?</verse>
        <verse osisID='Ps.114.6'>Jamyo ni y beca sija ni y manayog taegüije y quinilo laje; yan jamyo di quique na ogso sija taegüije y manpatgon na quinilo sija?</verse>
        <verse osisID='Ps.114.7'>Mayeyengyong, jago tano, gui menan Jeova, gui menan y Yuus Jacob;</verse>
        <verse osisID='Ps.114.8'>Ni y jafaacho y jagoe janom, ya jafagagot y tutujon janom sija.</verse>
      </chapter>
      <chapter osisID='Ps.115'>
        <verse osisID='Ps.115.1'>AJE ti iyajame, O Jeova, aje ti iyajame, lao iya naanmo, nae uminalag pot y minaasemo, yan pot y minagajetmo.</verse>
        <verse osisID='Ps.115.2'>Pot jafa mojon y nasion ilegñija: Mangue pago y Yuusñija?</verse>
        <verse osisID='Ps.115.3'>Lao si Yuusmame gaegue gui langet: guinin jafatinas jafaja y minalagoña.</verse>
        <verse osisID='Ps.115.4'>Y idolosñija sija salape yan oro, finatinas y canae y taotao sija.</verse>
        <verse osisID='Ps.115.5'>Guaja pachotñija lao ti manguecuentos: guaja atadogñija lao ti manmanlilie;</verse>
        <verse osisID='Ps.115.6'>Guaja talangañija lao ti manmanjujungog: guaja güiengñija lao ti manmannginginge:</verse>
        <verse osisID='Ps.115.7'>Guaja canaeñija lao ti manmangogote: guaja adengñija lao ti manmamomocat: ni ufanguentos ni y güetgüeroñija.</verse>
        <verse osisID='Ps.115.8'>Ya ayo y fumatinas sija manparejoja yan sija: magajet na jayeja y umangoco güe guiya sija,</verse>
        <verse osisID='Ps.115.9'>O Israel, angoco si Jeova: sa güiya y ayudañija yan y patangñija.</verse>
        <verse osisID='Ps.115.10'>O guma Aaron, angoco si Jeova: sa güiya y ayudañija yan y patangñija.</verse>
        <verse osisID='Ps.115.11'>Jamyo ni y manmaañao as Jeova, angoco si Jeova: sa güiya y ayudañija yan y patangñija.</verse>
        <verse osisID='Ps.115.12'>Si Jeova guinin jajaso jita: guiya bumendisijit; güiya bumendise y guima Israel; güiya bumendise y guima Aaron.</verse>
        <verse osisID='Ps.115.13'>Güiya bumendise ayo sija y manmaañao as Jeova, todo y mandiquique yan y mandangculo.</verse>
        <verse osisID='Ps.115.14'>Si Jeova unninamegae mas yan mas, jago yan y famaguonñija.</verse>
        <verse osisID='Ps.115.15'>Jamyo manbinendise as Jeova ni y fumatinas y langet yan y tano.</verse>
        <verse osisID='Ps.115.16'>Y langet sija ni y langet Jeova sija: lao y tano mannae para y famaguon y taotao sija.</verse>
        <verse osisID='Ps.115.17'>Y manmatae ti manmanalaba as Jeova, ni jaye güije gui manjajanao papa gui jalom y manmamatquiquiloja.</verse>
        <verse osisID='Ps.115.18'>Lao jita, tabendise si Jeova, desde pago na tiempo mona yan para taejinecog. Fanmanalaba jamyo as Jeova.</verse>
      </chapter>
      <chapter osisID='Ps.116'>
        <verse osisID='Ps.116.1'>JUGUAEYA si Jeova sa jajungog y inagangjo yan y tinayuyutto sija.</verse>
        <verse osisID='Ps.116.2'>Sa janaegueng y talangaña guiya guajo, enao mina na juaagangja güe mientras lâlâlâyo.</verse>
        <verse osisID='Ps.116.3'>Y cuetdas y finatae umoriyayeyo, yan y piniten y naftan sumoda yo: ya jusoda chinatsaga yan triniste.</verse>
        <verse osisID='Ps.116.4'>Ayo nae juagang y naan Jeova; O Jeova, jugagagaojao, nalibre y antijo.</verse>
        <verse osisID='Ps.116.5'>Guaeyayon si Jeova yan tunas; junggan, y Yuusta senyoase.</verse>
        <verse osisID='Ps.116.6'>Si Jeova jaadadaje y taeisao: guajo estaba macone tagpapa, yan güiya sumatbayo.</verse>
        <verse osisID='Ps.116.7'>Talo guato gui descansomo, O antijo; sa si Jeova uchalapon megae guiya jago.</verse>
        <verse osisID='Ps.116.8'>Sa unalibre y antijo guinin y finatae, y atadogco guinen y lagosija, yan y adengjo guinin y pinedong.</verse>
        <verse osisID='Ps.116.9'>Bae jufamocat gui menan Jeova gui tano y manlalala.</verse>
        <verse osisID='Ps.116.10'>Jujojonggue, enao mina jusangan sa estaba gosdangculo y pinitijo.</verse>
        <verse osisID='Ps.116.11'>Yleco gui chinadigco, todo y taotao sija mandacon.</verse>
        <verse osisID='Ps.116.12'>Jafa juapase si Jeova pot todo y minaulegña guiya guajo.</verse>
        <verse osisID='Ps.116.13'>Bae juchule y copan satbasion, yan juagang y naan Jeova.</verse>
        <verse osisID='Ps.116.14'>Bae juapase y promesajo as Jeova, pago gui menan todo y taotaoña sija.</verse>
        <verse osisID='Ps.116.15'>Guaelaye gui linie Jeova, y finatae y mañantosña.</verse>
        <verse osisID='Ps.116.16'>O Jeova, magajet na guajo tentagomo; guajo y tentagomo, yan y lajin y tentagomo palaoan: jago pumula y magodeco.</verse>
        <verse osisID='Ps.116.17'>Bae juofrese jao ni y inefresen grasias, yan juaagang y naan Jeova.</verse>
        <verse osisID='Ps.116.18'>Bae juapase y promesajo as Jeova, pago gui menan todo y taotaoña sija.</verse>
        <verse osisID='Ps.116.19'>Gui jalom y páteo y guima Jeova, gui talo guiya jago, O Jerusalem. Fanmanalaba jamyo as Jeova.</verse>
      </chapter>
      <chapter osisID='Ps.117'>
        <verse osisID='Ps.117.1'>O fanmanalaba as Jeova, jamyo todo y nasion sija: fanmanalaba nu güiya jamyo todo y taotao sija.</verse>
        <verse osisID='Ps.117.2'>Sa y minaaseña dangculo guiya jita; yan y minagajet Jeova gagaegue para taejinecog. Fanmanalaba jamyo as Jeova.</verse>
      </chapter>
      <chapter osisID='Ps.118'>
        <verse osisID='Ps.118.1'>O nae gracias si Jeova; sa güiya mauleg: sa y minaaseña gagaegue para taejinecog.</verse>
        <verse osisID='Ps.118.2'>Polo ya si Israel ilegña pago, na y minaaseña gagaegue para taejinecog.</verse>
        <verse osisID='Ps.118.3'>Polo ya y guima Aaron ilegña pago, na y minaaseña gagaegue para taejinecog.</verse>
        <verse osisID='Ps.118.4'>Polo ya ayo sija y manmaañao pago as Jeova ilegñija, na minaaseña gagaegue para taejinecog.</verse>
        <verse osisID='Ps.118.5'>Juagang si Jeova gui chinatsagaco: ya si Jeova umopeyo, yan japoloyo güi dangculo na sagayan.</verse>
        <verse osisID='Ps.118.6'>Si Jeova para guajo; ya ti jumaañao: jafa siña y taotao ufatinas guiya guajo.</verse>
        <verse osisID='Ps.118.7'>Si Jeova para guajo gui entalo güije sija y umayuyudayo: enao mina julie y dineseajo güije sija ni y chumatliiyo.</verse>
        <verse osisID='Ps.118.8'>Mas mauleg umaangoco si Jeova qui umapolo y inangoco gui taotao.</verse>
        <verse osisID='Ps.118.9'>Mas mauleg umaangoco si Jeova qui umapolo y inangoco y prinsipe sija.</verse>
        <verse osisID='Ps.118.10'>Todo y nasion umoriyayeyo: lao pot y naan Jeova juutut sija.</verse>
        <verse osisID='Ps.118.11'>Sija umoriyayeyo; junggan, sija umoriyayeyo: lao pot y naan Jeova juutut sija.</verse>
        <verse osisID='Ps.118.12'>Sija umoriyayeyo taegüije y obeja sija; sija manmapuno taegüije y guafen tituca: pot y naan Jeova na juutut sija.</verse>
        <verse osisID='Ps.118.13'>Jago chumonegyo para jupodongyo, lao si Jeova umayudayo.</verse>
        <verse osisID='Ps.118.14'>Si Jeova y minetgotto yan y cantaco, yan güiya jumuyong y satbasionjo.</verse>
        <verse osisID='Ps.118.15'>Y inagang y minagof yan y satbasion gaegue gui jalom y tiendan y manunas: y agapa na canae Jeova fumatitinas y minatatnga.</verse>
        <verse osisID='Ps.118.16'>Y agapa na canae Jeova majatsa julo; y agapa na canae Jeova fumatitinas y minatatnga.</verse>
        <verse osisID='Ps.118.17'>Ti jumatae, lao bae julâlâ, yan jusangan claro y checho Jeova sija.</verse>
        <verse osisID='Ps.118.18'>Si Jeova jacastigayo megae: lao ti janaeyo guato gui finatae.</verse>
        <verse osisID='Ps.118.19'>Babayeyo ni y trangcan tininas sija: ya bae jujalom guiya sija, bae junae grasias si Jeova.</verse>
        <verse osisID='Ps.118.20'>Este na trangcan Jeova; anae, manjajalom y manunas.</verse>
        <verse osisID='Ps.118.21'>Guajo junae jao grasias: sa jago jagasja umopeyo, yan jago jumuyong y satbasionjo.</verse>
        <verse osisID='Ps.118.22'>Y acho ni y marechasa ni y manmanjajatsa y guima, jumuyong mumagas na acho gui esquina.</verse>
        <verse osisID='Ps.118.23'>Este si Jeova chechoña; ya namanman gui atadogta.</verse>
        <verse osisID='Ps.118.24'>Este na jaane si Jeova fumatinas; tafanmagof yan tafansenmagof ni ayo.</verse>
        <verse osisID='Ps.118.25'>Satba pago, jugagagaojao, O Jeova: O Jeova, jugagagaojao, pago namannae minegae.</verse>
        <verse osisID='Ps.118.26'>Dichoso ayo y mamamaela gui naan Jeova; inbendisijao guinin y guima Jeova.</verse>
        <verse osisID='Ps.118.27'>Yuus si Jeova, guinin fumanuejit ny y inina: funot y inefresen ni y cuetdas asta gui canggelon y attat.</verse>
        <verse osisID='Ps.118.28'>Jago y Yuusso, yan bae junaejao grasias: jago y Yuusso, bae jujatsajao julo.</verse>
        <verse osisID='Ps.118.29'>O nae grasias si Jeova; sa güiya mauleg: sa y minaaseña gagaegueja para taejinecog. Amen.</verse>
      </chapter>
      <chapter osisID='Ps.119'>
        <verse osisID='Ps.119.1'>ALEPH MANDICHOSO ayo sija y mangabales gui chalan ni y manmamomocat segun y lay Jeova.</verse>
        <verse osisID='Ps.119.2'>Mandichoso ayo sija y umadadaje y testimonioña, yan y umaliligao güe contodo y corasonñija.</verse>
        <verse osisID='Ps.119.3'>Magajet na sija ti manmatitinas jafa ni ti tunas; sija manjajanao gui jinanaoña sija.</verse>
        <verse osisID='Ps.119.4'>Guinin untagojamja ni y finanagüemo para inguesadaje sija.</verse>
        <verse osisID='Ps.119.5'>O mojon ya ufitme y jinanaojo sija, para juadaje y laymo.</verse>
        <verse osisID='Ps.119.6'>Ya ayonae ti jumamajlao, yanguin esta jurespeta todo y tinagomo.</verse>
        <verse osisID='Ps.119.7'>Bae junaejao grasias, yan y tininas y corason, yanguin jueyag y tinas na juisiomo.</verse>
        <verse osisID='Ps.119.8'>Bae juadaje y laymo; chamoyo sumesendingo.</verse>
        <verse osisID='Ps.119.9'>BETH Pot jafa y patgon na laje nae unagasgas y jinanaoña? Yanguin jaguesadaje jaftaemano y sinanganmo.</verse>
        <verse osisID='Ps.119.10'>Jagasja jualiligaojao contodo y corasonjo; chamoyo munaabag gui tinagomo sija.</verse>
        <verse osisID='Ps.119.11'>Y sinanganmo junaatog gui jalom y corasonjo, para chajo umiisao contra jago.</verse>
        <verse osisID='Ps.119.12'>Dichosojao O Jeova; fanagüeyo ni y laymo sija.</verse>
        <verse osisID='Ps.119.13'>Contodo y labiosso jagasja jusangan claro todo y juisio sija y pachotmo.</verse>
        <verse osisID='Ps.119.14'>Jagasja magofyo gui chalan y testimoniomo; taegüije magofyo gui todo y güinaja sija.</verse>
        <verse osisID='Ps.119.15'>Bae jujaso y finanagüemo, ya jurespeta y jinanaomo sija.</verse>
        <verse osisID='Ps.119.16'>Bae jumagofyo ni y laymo sija: ti jumalefa ni y sinanganmo.</verse>
        <verse osisID='Ps.119.17'>GIMEL Guefayuda y tentagomo, para julâlâ; ayonae juadaje y sinanganmo.</verse>
        <verse osisID='Ps.119.18'>Baba y atadogco, ya julie y mannamanman sija gui tinagomo.</verse>
        <verse osisID='Ps.119.19'>Guajo taotao juyongyo gui tano: chamo naaatog y tinagomo sija guiya guajo.</verse>
        <verse osisID='Ps.119.20'>Y antijo mayamag pot y minalagoña ni y guaja gui juisiomo sija todo y tiempo.</verse>
        <verse osisID='Ps.119.21'>Unlalatde y sobetbio sija ni y manmatdito, ni y manabag gui tinagomo sija.</verse>
        <verse osisID='Ps.119.22'>Nafañuja guiya guajo y minamajlao, yan y dinespresia; sa jagasja juadaje y testimoniomo.</verse>
        <verse osisID='Ps.119.23'>Y prinsipe sija locue manmatachong yan manguecuentos contra guajo: lao y tentagomo jajajasoja y laymo sija.</verse>
        <verse osisID='Ps.119.24'>Y testimoniomo y minagofjo sija yan y taotaojo na pápagat sija.</verse>
        <verse osisID='Ps.119.25'>DALETH Y antijo mafachet yan y petbos: nalâlâyo jaftaemano y sinanganmo.</verse>
        <verse osisID='Ps.119.26'>Jusangan claro y jinanaojo sija, ya unopeyo: fanagüeyo ni y laymo sija.</verse>
        <verse osisID='Ps.119.27'>Natungoyo ni y chalan y finanagüemo sija; ayo nae jusangan y namanman y chechomo sija.</verse>
        <verse osisID='Ps.119.28'>Y antijo maderite sa macat; nametgotyo jaftaemano y sinanganmo.</verse>
        <verse osisID='Ps.119.29'>Nasuja guiya guajo y chalan mandacon; ya naeyo, pot y grasiasmo, y tinagomo.</verse>
        <verse osisID='Ps.119.30'>Jagasja juayeg y chalan y minagajet: y juisiomo jagasja jupolo gui menajo.</verse>
        <verse osisID='Ps.119.31'>Jusisigue y testimoniomo sija: O Jeova, chamo namamamajlaoyo.</verse>
        <verse osisID='Ps.119.32'>Bae jufalalagüe y chalan tinagomo sija, yanguin unnadangculo y corasonjo.</verse>
        <verse osisID='Ps.119.33'>HE Fanagüeyo, O Jeova, ni y chalan y laymo sija; ya juadaje asta y uttimo.</verse>
        <verse osisID='Ps.119.34'>Naeyo tiningo, ya bae juadaje y laymo: junggan bae juadaje contodo y corasonjo.</verse>
        <verse osisID='Ps.119.35'>Nafalofanyo gui chalan y tinagomo, sa ayoyo nae mamagof.</verse>
        <verse osisID='Ps.119.36'>Namangag guato y corasonjo gui testimoniomo, ya munga gui linatga.</verse>
        <verse osisID='Ps.119.37'>Bira y atadogco ni guinin manlilie banida; ya nalâtâyo gui jinanaomo sija.</verse>
        <verse osisID='Ps.119.38'>Nafitme y sinanganmo gui tentagomo, ni y deboto nu jago.</verse>
        <verse osisID='Ps.119.39'>Bira y minamajlaojo ni y janamaaañaoyo; sa y juisiomo sija manmauleg.</verse>
        <verse osisID='Ps.119.40'>Liija na minajalangyo ni y finanagüemo sija: nalâlâyo gui tininasmo.</verse>
        <verse osisID='Ps.119.41'>VAU Namamaela locue y minaasemo guiya guajo, O Jeova, asta y satbasionmo jaftaemano y sinanganmo.</verse>
        <verse osisID='Ps.119.42'>Ayo nae uguaja para juope y munamamamajlaoyo; sa juangocoyo ni y sinanganmo.</verse>
        <verse osisID='Ps.119.43'>Ya chamo todo chumuchule gui pachotto y sinangan y minagajetmo; sa jagasja junangga y juisiomo.</verse>
        <verse osisID='Ps.119.44'>Ayo nae juadaje y laymo todo y tiempo, para taejinecog yan taejinecog.</verse>
        <verse osisID='Ps.119.45'>Ya julibre jumanao; sa jagasja jualigao y finanagüemo sija.</verse>
        <verse osisID='Ps.119.46'>Ya bae jusangan locue y testimoniomo sija gui menan y ray sija, ya ti jumamajlao.</verse>
        <verse osisID='Ps.119.47'>Ya bae jumagofyo gui tinagomo sija, ni y juguaeya.</verse>
        <verse osisID='Ps.119.48'>Bae jujatsa julo locue y canaejo sija gui tinagomo sija, ni y juguaeya; ya bae jujaso y laymo sija.</verse>
        <verse osisID='Ps.119.49'>ZAIN Jaso y sinangan gui tentagomo, ni y unfatinasyo na junangga.</verse>
        <verse osisID='Ps.119.50'>Este munamamagofyo gui trinisteco; sa y sinanganmo jagasja munalâlâyo.</verse>
        <verse osisID='Ps.119.51'>Gogosmachatgüeyo ni y mansobetbio: lao trabia ti juabag guinin y laymo.</verse>
        <verse osisID='Ps.119.52'>Jagasja jujajaso y juisiomo sija ni y guinin ampmam na tiempo, O Jeova, ya jagasja juconseulan maesayo.</verse>
        <verse osisID='Ps.119.53'>Jaguotyo y maepe na binibo, sa pot y manaelaye ni y madingo y laymo.</verse>
        <verse osisID='Ps.119.54'>Y lay sija cantaco sija gui guima anae taotao tumanoyo.</verse>
        <verse osisID='Ps.119.55'>Jagasja jujajaso y naanmo, O Jeova qui puenge, ya juadadajeja y laymo.</verse>
        <verse osisID='Ps.119.56'>Este guajayo, sa juadaje y finanagüemo.</verse>
        <verse osisID='Ps.119.57'>CHETH Si Jeova y patteco guinin jusangan na juadaje y sinanganmo sija.</verse>
        <verse osisID='Ps.119.58'>Jugagao y finaboresemo contodo y corasonjo: magaease nu guajo jaftaemano y sinanganmo.</verse>
        <verse osisID='Ps.119.59'>Jujaso gui jinanaojo sija, ya jubira y adengjo guato gui testimoniomo sija.</verse>
        <verse osisID='Ps.119.60'>Inalululayo, ya ti sumagayo, para juadaje y tinagomo sija.</verse>
        <verse osisID='Ps.119.61'>Y cuetdas manaelaye jafunutyo; lao ti malefayo ni y laymo.</verse>
        <verse osisID='Ps.119.62'>Bae jucajulo gui tatalopuenge, ya junaejao grasias, sa pot y tinas na juisiomo.</verse>
        <verse osisID='Ps.119.63'>Guajo gachong ayo sija y manmaañao nu jago, yan ayo sija y umadadaje y finanagüemo.</verse>
        <verse osisID='Ps.119.64'>Y tano, O Jeova, bula ni y minaasemo: fanagüeyo ni y laymo sija.</verse>
        <verse osisID='Ps.119.65'>TETH Mauleg finatinasmo ni y tentagomo, O Jeova, jaftaemano y sinanganmo.</verse>
        <verse osisID='Ps.119.66'>Fanagüeyo mauleg na juisio yan tiningo: sa jagasja jujonggue y tinagomo.</verse>
        <verse osisID='Ps.119.67'>Antes di jutriste, umabagyo; lao pago juadaje y sinanganmo.</verse>
        <verse osisID='Ps.119.68'>Jago maulegjao, ya unfatinas mauleg; fanagüeyo ni y laymo sija.</verse>
        <verse osisID='Ps.119.69'>Y sobetbio jafatinas un dinague contra guajo: bae juadadajeja y finanagüemo sija contodo y corasonjo.</verse>
        <verse osisID='Ps.119.70'>Y corasonñija, manmantica calang sebo: lao jumagofyo ni y laymo.</verse>
        <verse osisID='Ps.119.71'>Mauleg para guajo, na guinin ninatristeyo; para jueyag y laymo sija.</verse>
        <verse osisID='Ps.119.72'>Y lay y pachotmo, maulegña para guajo, qui ni mit na oro yan salape.</verse>
        <verse osisID='Ps.119.73'>JOD Y canaemo sija fumatinasyo yan fumajechurayo; naeyo tiningo, para jueyag y tinagomo sija.</verse>
        <verse osisID='Ps.119.74'>Ayo sija y manmaañao nu jago ujalieyo ya ufanmagof; sa jagasja junangga y sinanganmo.</verse>
        <verse osisID='Ps.119.75'>O Jeova, jutungoja na y juisiomo tunas, yan pot y minagajetmo na unnatristeyo.</verse>
        <verse osisID='Ps.119.76'>Polo jutayuyutjao ya y minauleg y minaasemo unamagofyo, jaftaemano y sinanganmo gui tentagomo.</verse>
        <verse osisID='Ps.119.77'>Polo ya ufato guiya guajo y cariñoso na minaasemo sija, para ulâlâyo; sa y tinagomo y minagofjo.</verse>
        <verse osisID='Ps.119.78'>Polo ya manmamajlao y mansobetbio; sa manapodong yo nu y dinague: lao jujajasoja y finanagüe sija.</verse>
        <verse osisID='Ps.119.79'>Polo ya umabira iyaguajo ayo sija y manmaañao nu jago, yan sija ujatungo y testimonio sija.</verse>
        <verse osisID='Ps.119.80'>Polo ya fitme y corasonjo gui laymo, ya chajo mamamajlao.</verse>
        <verse osisID='Ps.119.81'>CAPH Y antijo lalango pot y satbasionmo, lao junananggaja y sinanganmo.</verse>
        <verse osisID='Ps.119.82'>Y atadogco ninalachae pot y sinanganmo mientras ileleco: Ngaean nae unconsuelayo.</verse>
        <verse osisID='Ps.119.83'>Sa jumuyongyo calang y boteya gui jalom aso; lao trabia ti malelefayo ni y laymo sija.</verse>
        <verse osisID='Ps.119.84'>Cuanto sija y jaanen y tentagomo? Asta ngaean nae unjusga ayo sija y pumetsisigueyo?</verse>
        <verse osisID='Ps.119.85'>Y mansobetbio manmanguadog joyo para guajo, ni y ti taegüije laymo.</verse>
        <verse osisID='Ps.119.86'>Todo y tinagomo sija manunas: ayudayo sa sija mapetsisigueyo ni y dinague.</verse>
        <verse osisID='Ps.119.87'>Canaja malalachaeyo gui jilo y tano; lao ti judingo y finanagüemo sija.</verse>
        <verse osisID='Ps.119.88'>Nalâlâyo pot y cariñoso na güinaeyamo, ayo nae juadaje y testimonion pachotmo.</verse>
        <verse osisID='Ps.119.89'>LAMED O Jeova, para taejinecog y sinanganmo fitme gui langet.</verse>
        <verse osisID='Ps.119.90'>Y minagajetmo gagaegue asta todo y generasion sija; jago plumanta y tano ya sumaga.</verse>
        <verse osisID='Ps.119.91'>Sija jasisigueja asta pago na jaane jaftaemano y otdenmo; sa todos sija tentagomo.</verse>
        <verse osisID='Ps.119.92'>Yaguin ti jagas janamagofyo y laymo, jagas malingo ni y trinisteco.</verse>
        <verse osisID='Ps.119.93'>Ti jumalefa ni y finanagüemo sija para taejinecog: sa pot sija na unnalâlâyo.</verse>
        <verse osisID='Ps.119.94'>Guajo iyomoyo, satbayo; sa jualiligao y finanagüemo sija.</verse>
        <verse osisID='Ps.119.95'>Y manaelaye manananggayo para umayulang; lao jugueguesjasoja y testimoniomo sija.</verse>
        <verse osisID='Ps.119.96'>Guinin julie y uttimon y todo quinabales; ya y tinagomo gosfeda.</verse>
        <verse osisID='Ps.119.97'>MEM O jafa muna juguaeyo y tinagomo! esteja jinasosoco todot dia.</verse>
        <verse osisID='Ps.119.98'>Y tinagomo janafanungoñayo qui enemigujo sija; sa sija siempre infanjajameja.</verse>
        <verse osisID='Ps.119.99'>Megaeña tiningojo qui todo y maestronomo sija: sa y testimoniomo sija, y jinasojo.</verse>
        <verse osisID='Ps.119.100'>Manungoñayo qui y manbijo; sa juadadaje y finanagüemo sija.</verse>
        <verse osisID='Ps.119.101'>Junapara y adengjo guato gui todo chalan tinaelaye, para juadaje y sinangan.</verse>
        <verse osisID='Ps.119.102'>Ti jubirayo gui juisiomo: sa jagasja unfanagüeyo.</verse>
        <verse osisID='Ps.119.103'>Na minames y sinanganmo ni y chinaguijo, junggan mamesña qui y miet para y pachotto.</verse>
        <verse osisID='Ps.119.104'>Guinin y finanagüemo sija nae mañuleyo tiningo: enaomina juchatlie todo y chalan mandacon.</verse>
        <verse osisID='Ps.119.105'>NUN Y sinanganmo y candet para y adengjo, yan manana gui chalanjo.</verse>
        <verse osisID='Ps.119.106'>Manjulayo ya junafitme na juadaje y tinas na juisiomo sija.</verse>
        <verse osisID='Ps.119.107'>Gospiniteyo; nalâlâyo, O Jeova, jaftaemano y sinanganmo.</verse>
        <verse osisID='Ps.119.108'>O Jeova, jutatayuyut jao: chajlao y libren y inefresen pachotto sija, ya fanagüeyo ni y juisiomo.</verse>
        <verse osisID='Ps.119.109'>Antijo siempre gaegue güi canaejo; lao ti malelefayo ni y laymo.</verse>
        <verse osisID='Ps.119.110'>Y manaelaye maplantayeyo laso; lao ti sumujayo gui finanagüemo.</verse>
        <verse osisID='Ps.119.111'>Juchule erensiaco para siempre y testimoniomo sija; sa sija y minagof y corasonjo.</verse>
        <verse osisID='Ps.119.112'>Jumangag y corasonjo para jucumple y laymo sija; para taejinecog asta y uttimo.</verse>
        <verse osisID='Ps.119.113'>SAMECH Juchatlie y mangaejinaso dobble: lao y tinagomo juguaeya.</verse>
        <verse osisID='Ps.119.114'>Jago y fanatogco na lugat yan y patangjo: junanangga, y sinanganmo.</verse>
        <verse osisID='Ps.119.115'>Fañuja guiya guajo jamyo ni y chumogüe manaelaye: para juadadaje y tinago Yuusso.</verse>
        <verse osisID='Ps.119.116'>Mantieneyo jaftaemano y sinanganmo, para julâlâ: ya chamoyo na mamamajlao ni y ninanggaco.</verse>
        <verse osisID='Ps.119.117'>Mantieneyo ya juseguro: ya jurespeta y tinagomo sija siempre.</verse>
        <verse osisID='Ps.119.118'>Unpolo pot taya todo ayo sija y manaba gui laymo: sa y finababañija taebale.</verse>
        <verse osisID='Ps.119.119'>Unnafañuja todo ayo sija y manaelaye gui tano calang basula: enao mina juguaeya y testimoniomo sija.</verse>
        <verse osisID='Ps.119.120'>Y catneco lalaolao pot y maañaoña nu jago: ya maañaoyo ni y juisiomo sija.</verse>
        <verse osisID='Ps.119.121'>AIN Jufatinas juisio yan tininas: chamoyo dumidingo gui minafañatsagayo.</verse>
        <verse osisID='Ps.119.122'>Jago unaseguro y tentagomo para mauleg; chamo pumópolo y sobetbio na unachatsagayo.</verse>
        <verse osisID='Ps.119.123'>y atadogco yafae pot y satbasionmo, yan pot y tinas na sinanganmo.</verse>
        <verse osisID='Ps.119.124'>Fatinas gui tentagomo jaftaemano y minaasemo, yan fanagüeyo ni y laymo sija.</verse>
        <verse osisID='Ps.119.125'>Guajo tentagomoyo; naeyo tiningo, ya jutungo y tinagomo sija.</verse>
        <verse osisID='Ps.119.126'>Esta tiempo para si Jeova ufachocho: na sija manataebale y laymo.</verse>
        <verse osisID='Ps.119.127'>Enao mina juguaeya y tinagomo sija, mas qui y oro, junggan, mas qui y fino na oro.</verse>
        <verse osisID='Ps.119.128'>Enao mina junaguaelaye todo y finanagüemo sa tunas pot todo güinaja: ya juchatlie y cada chalan dacon.</verse>
        <verse osisID='Ps.119.129'>PE Y tinagomo sija mannámanman: enao mina maninadadaje ni y antijo.</verse>
        <verse osisID='Ps.119.130'>Y binaban y sinanganmo numae manana: jananae tinagoña y manaetiningo.</verse>
        <verse osisID='Ps.119.131'>Juguefbaba y pachotto, ya sumuspirosyo: sa majalangyo ni y tinagomo sija.</verse>
        <verse osisID='Ps.119.132'>Birajao guiya guajo, y unmaase nu guajo, taegüije y costumbremo ni unfatinas ni ayo sija ni gumaeya y naanmo.</verse>
        <verse osisID='Ps.119.133'>Naregla y pinecatto ni y sinanganmo: ya chamo na fangagae ninasiña y jafa na isao guiya guajo.</verse>
        <verse osisID='Ps.119.134'>Nalibreyo gui chiniguet y taotao, ayo nae juadaje y finanagüemo.</verse>
        <verse osisID='Ps.119.135'>Nafanina y matamo gui jilo y tentagomo; ya unfanagüeyo ni y laymo.</verse>
        <verse osisID='Ps.119.136'>Janom sadog manmalalago papa gui atadogco sija sa sija ti maadaje y tinagomo.</verse>
        <verse osisID='Ps.119.137'>TZADE Tunasjao, O Jeova, yan tunas y juisiomo sija.</verse>
        <verse osisID='Ps.119.138'>Jagasja untago y testimoniomo sija gui tininas, yan minagajetja.</verse>
        <verse osisID='Ps.119.139'>Y inigojo jalachaeyo, sa y contrariujo sija manmalefa ni y sinanganmo sija.</verse>
        <verse osisID='Ps.119.140'>Y sinanganmo sengasgas: enao mina jaguaeya y tentagomo.</verse>
        <verse osisID='Ps.119.141'>Diquiqueyo, ya madespresiayo, lao ti malelefayo ni y finanagüemo sija.</verse>
        <verse osisID='Ps.119.142'>Y tininasmo taejinecog na tininas ya y tinagomo minagajet.</verse>
        <verse osisID='Ps.119.143'>Chinatsaga yan pinite sumodayo: lao y tinagomo sija minagofjo.</verse>
        <verse osisID='Ps.119.144'>Y testimoniomo sija manunas para taejinecog: naeyo tiningo ya julâlâ.</verse>
        <verse osisID='Ps.119.145'>KOPH Umaagangyo contodo y corasonjo; opeyo, O Jeova; bae juadaje y laymo sija.</verse>
        <verse osisID='Ps.119.146'>Jagasja juagangjao; satbayo, ya juadaje y testimoniomo sija.</verse>
        <verse osisID='Ps.119.147'>Taftafñayo qui y egaan ya umagangyo: junangga guiya jago.</verse>
        <verse osisID='Ps.119.148'>Y atadogco taftaña qui y bumela gui puenge para jujajasoja y sinanganmo.</verse>
        <verse osisID='Ps.119.149'>Jungog y inagangjo jaftaemano y minauleg güinaeyamo: O Jeova, nalâlâyo, jaftaemano y juisiomo.</verse>
        <verse osisID='Ps.119.150'>Manjijot ayo sija y tumatitiye y tinaelaye: sija mañago gui tinagomo.</verse>
        <verse osisID='Ps.119.151'>Jago jijot jao, O Jeova; yan todo y tinagomo sija minagajet.</verse>
        <verse osisID='Ps.119.152'>Pot guinin ampmam na tiempo jutungo y testimoniomo sija, ni y unplanta sija para siempre.</verse>
        <verse osisID='Ps.119.153'>RESH Jaso y trinisteco, ya nalibreyo; sa ti malefayo ni y laymo.</verse>
        <verse osisID='Ps.119.154'>Plaitea y causaco, ya nalibreyo ni apasmo: nalâlâyo jaftaemano y sinanganmo.</verse>
        <verse osisID='Ps.119.155'>Chago y satbasion gui manaelaye, sa ti maaliligao y laymo sija.</verse>
        <verse osisID='Ps.119.156'>Dangculo y cariñoso na minaasemo, O Jeova, nalâlâyo jaftaemano y juisiomo sija.</verse>
        <verse osisID='Ps.119.157'>Megae pumetsisigueyo yan contrariujo; lao ti sumususujayo gui testimoniomo sija.</verse>
        <verse osisID='Ps.119.158'>Julie y fumatinas dinague, ya tristeyo, sa ti maadaje y sinanganmo.</verse>
        <verse osisID='Ps.119.159'>Jaso jafa muna juguaeya y finanagüemo sija: nalâlâyo, O Jeova, jaftaemano y munamauleg güinaeyamo.</verse>
        <verse osisID='Ps.119.160'>Y resumen sinanganmo minagajet; ya cada uno tunas na juisiomo sija gagaegue para taejinecog.</verse>
        <verse osisID='Ps.119.161'>SHIN Y prinsipe sija mapetsisigueyo sin causa: lao y corasonjo maaañaoja ni y sinanganmo.</verse>
        <verse osisID='Ps.119.162'>Jumagofyo ni y sinanganmo, taegüije y manmañoda dangculo na inamot.</verse>
        <verse osisID='Ps.119.163'>Jugoschatlie ya juingin y dinague; lao y laymo juguaeya.</verse>
        <verse osisID='Ps.119.164'>Siete maje gui un jaane jualabajao, sa pot y tinas na juisiomo.</verse>
        <verse osisID='Ps.119.165'>Dangculo na pas guaja para ayo sija y gumaeya y laymo, ya taya lugatñija para ufanmatompo.</verse>
        <verse osisID='Ps.119.166'>O Jeova, jagasja junangga y satbasionmo, ya esta juchogüe y tinagomo sija.</verse>
        <verse osisID='Ps.119.167'>Y antijo esta jaadaje y tinagomo sija: ya sija mangosyajo.</verse>
        <verse osisID='Ps.119.168'>Esta juadaje y finanagüemo sija yan y testimoniomo sija; sa todo y jinanaojo mangaegue gui menamo.</verse>
        <verse osisID='Ps.119.169'>TAU Polo ya y inagangjo ufato jijot gui menamo, O Jeova: naeyo tiningojo jaftaemano y sinanganmo.</verse>
        <verse osisID='Ps.119.170'>Polo y tinayuyutto ya ufato gui menamo: nalibreyo jaftaemano y sinanganmo.</verse>
        <verse osisID='Ps.119.171'>Polo y labiosso ya umasangan alabansa sija; sa unfanagüeyo ni y laymo sija.</verse>
        <verse osisID='Ps.119.172'>Polo ya y jilajo ucanta y sinanganmo: sa todo y tinagomo manunas.</verse>
        <verse osisID='Ps.119.173'>Polo ya ulisto y canaemo para uinayudayo; sa y tinagomo jagasja juayeg.</verse>
        <verse osisID='Ps.119.174'>Jagasja majalangyo ni y satbasionmo, O Jeova: ya y laymo minagofjo.</verse>
        <verse osisID='Ps.119.175'>Palo ya ulâlâ y antijo, ya ualabajao: polo ya juisiomo sija uinayudayo.</verse>
        <verse osisID='Ps.119.176'>Juabagyo, parejo yan y malingo na quinilo: aligao y tentagomo; sa ti malelefayo ni y tiningomo sija.</verse>
      </chapter>
      <chapter osisID='Ps.120'>
        <verse osisID='Ps.120.1'>Y Cantan Quinajulo. JUAGANG si Jeova gui anae chatsagayo, ya jaopeyo.</verse>
        <verse osisID='Ps.120.2'>Nalibre y antijo, O Jeova, gui mandacon na labios, yan y mafáfababa na jula.</verse>
        <verse osisID='Ps.120.3'>Jafa unmannae jao, pat jafa mas unmafatinas guiya jago y dacon: na jula?</verse>
        <verse osisID='Ps.120.4'>Y cadidug y flechan y matatnga, yan y pinigan gago.</verse>
        <verse osisID='Ps.120.5'>Ae ae guajo, ni taotao tumanoyo guiya Meseg, ya sumagayo gui tiendan Kedar.</verse>
        <verse osisID='Ps.120.6'>Y antijo sumaga apmam, yan ayo y chumatlie y pas.</verse>
        <verse osisID='Ps.120.7'>Guajo para pas, lao, anae cumuentosyo, sija para guera.</verse>
      </chapter>
      <chapter osisID='Ps.121'>
        <verse osisID='Ps.121.1'>Y Cantan Quinajulo. JUJATSA julo y atadogco gui sabana: guinin mamano mague y umayuyudayo?</verse>
        <verse osisID='Ps.121.2'>Y umayuyudayo guinin as Jeova, ni y fumatinas y langet yan y tano.</verse>
        <verse osisID='Ps.121.3'>Ti upolo y adengmo na umanacalamten: ayo y umadadajejao ti umatujog.</verse>
        <verse osisID='Ps.121.4'>Estagüe, y umadadaje Israel ti umatujog ni ti umaego.</verse>
        <verse osisID='Ps.121.5'>Si Jeova y umadadajejao: si Jeova nujongmo gui agapa na canaemo.</verse>
        <verse osisID='Ps.121.6'>Y atdao ti unninasague gui jaane, ni y pilan gui puenge.</verse>
        <verse osisID='Ps.121.7'>Si Jeova uninadaje gui todo tinaelaye: güiya uadaje y antimo.</verse>
        <verse osisID='Ps.121.8'>Si Jeova uninadaje yan jumujuyongjao yan jumajalomjao, desde pago na tiempo yan para taejinecog.</verse>
      </chapter>
      <chapter osisID='Ps.122'>
        <verse osisID='Ps.122.1'>Y Cantan Quinajulo. MAGOFYO anae ilegñija nu guajo, nije tafanmalag y guima Jeova.</verse>
        <verse osisID='Ps.122.2'>Y adengta ufanojgue gui jalom y trangcamo, O Jerusalem.</verse>
        <verse osisID='Ps.122.3'>Jerusalem, mafatinas jago calang y siuda ni y mafatinas mafnot:</verse>
        <verse osisID='Ps.122.4'>Sa ayo nae mangajulo y tribosija, magajet na y tribon y Jeova, pot y testimonio guiya Israel, para ujanae grasias y naan Jeova.</verse>
        <verse osisID='Ps.122.5'>Sa ayonae mapolo y trono sija para ufanmanjusga, y trono sija gui guima David.</verse>
        <verse osisID='Ps.122.6'>Fanmanayuyut para upas iyon Jerusalem: sa mumegae ayo sija y gumaeyajao.</verse>
        <verse osisID='Ps.122.7'>Pas ugaegue gui jalom y quelatmo, yan guinefsaga gui jalom palasyomo.</verse>
        <verse osisID='Ps.122.8'>Pot causan y mañelujo yan y mangachongjo, jualog pago: Pas ugaegue gui sanjalommo.</verse>
        <verse osisID='Ps.122.9'>Pot causan guma Jeova Yuusso nae jualigao y minaulegmo.</verse>
      </chapter>
      <chapter osisID='Ps.123'>
        <verse osisID='Ps.123.1'>Y Cantan Quinajulo. YYAJAGO nae jujatsa y atadogco, O jago ni y matatachong gui langet sija.</verse>
        <verse osisID='Ps.123.2'>Estagüe, parejo yan y atadog tentago sija ni y jaaatan y canae y amuñija, yan y atadog sija y palaoan jaaatan y canae y amafia; parejoja y atadogmame jaaatan locue si Jeova Yuusmame, asta qui ugaemaase nu jame.</verse>
        <verse osisID='Ps.123.3'>Gaease nu jame, O Jeova, gaease nu jame: sa guesmanbulajam ni y iningen.</verse>
        <verse osisID='Ps.123.4'>Y antita senbula ni y binitlean ayo sija y taepinite, yan y denespresian y mansobetbio.</verse>
      </chapter>
      <chapter osisID='Ps.124'>
        <verse osisID='Ps.124.1'>Y Cantan Quinajulo; iyon David. YANGUIN si Jeova ti guinin estaba gui bandata, pago Israel ualog;</verse>
        <verse osisID='Ps.124.2'>Yanguin si Jeova ti guinin estaba gui bandata, anae y taotao sija mangajulo contra jita:</verse>
        <verse osisID='Ps.124.3'>Ayo nae japañotjit lalâlâ, yanguin mangosbubu contra jita.</verse>
        <verse osisID='Ps.124.4'>Ayo nae janafanmachuchudajit y janom, yan y diquique na sadog malofan gui jilo y antita:</verse>
        <verse osisID='Ps.124.5'>Ayo nae y mansobetbio na janom manmalofan gui jilo y antita.</verse>
        <verse osisID='Ps.124.6'>Dichoso si Jeova, sa ti mannae nu jita para güinaja y nifenñija.</verse>
        <verse osisID='Ps.124.7'>Y antijo umescapa taegüije y pajaro yan umescapa güe gui lason y tiradot: magtos y laso, ya manescapajam.</verse>
        <verse osisID='Ps.124.8'>Y naan Jeova umayuyudajam, ni y fumatinas y langet yan y tano.</verse>
      </chapter>
      <chapter osisID='Ps.125'>
        <verse osisID='Ps.125.1'>Y Cantan Quinajulo. TODO ayo y umangogoco sija gui as Jeova ufanaegüije y egso Sion, ni y ti siña manacalamten, ya usaga para taejinecog.</verse>
        <verse osisID='Ps.125.2'>Taemanoja y egso sija gui oriyan Jerusalem, taegüijeja si Jeova gui oriyan y taotaoña sija, desde pago para taejinecog.</verse>
        <verse osisID='Ps.125.3'>Sa y baran y manaelaye ti usaga gui jilo y fottuna y manunas; sa noseaja ujajuto mona canaeñija y manunas gui tinaelaye.</verse>
        <verse osisID='Ps.125.4'>Fatinas mauleg güije sija gui manmauleg, O Jeova, yan ayo sija y manunas corasonñija.</verse>
        <verse osisID='Ps.125.5'>Lao ayo sija y bumira sija ya malag y echong na chalanñija, si Yuus ufaninesgaejon yan ayo sija y manmamatitinas tinaelaye. Pas ugaegue guiya Israel.</verse>
      </chapter>
      <chapter osisID='Ps.126'>
        <verse osisID='Ps.126.1'>Y Cantan Quinajulo. ANAE jabira talo si Jeova y quinautiba iyon Sion, manparejojit yan ayo sija y manmangüife.</verse>
        <verse osisID='Ps.126.2'>Ayonae y pachotto bula chinaleg, ya y jilata canta: ya ayonae ujaalog gui entalo y nasion sija: si Jeova jafatinas dangculo na güinaja para sija.</verse>
        <verse osisID='Ps.126.3'>Si Jeova jafatinas dangculo na güinaja para jita; enaomina tafanmagof.</verse>
        <verse osisID='Ps.126.4'>Bira talo y quinautibanmame, O Jeova, taegüije y sadog gui sumanjaya.</verse>
        <verse osisID='Ps.126.5'>Ayo sija y manmananom yan lago: ufanmangoco yan minagof.</verse>
        <verse osisID='Ps.126.6'>Achogja jumajanao mona ya tuma tanges, mañuñule bonito na semiya; ufato talo yan y minagofña, jachuchuleja y manojon quinecoña.</verse>
      </chapter>
      <chapter osisID='Ps.127'>
        <verse osisID='Ps.127.1'>Y Cantan Quinajulo; iyon Salomon. YANGUIN ti si Jeova y jumatsa y guima, taebale y finatinasñija y manmachocho: yanguin ti si Jeova y umadaje y siuda, y guatdia magmamataja lao taebale.</verse>
        <verse osisID='Ps.127.2'>Taebale y uncajulo taftaf, ya undescansa atrasao, ya uncano y pan pinite: sa jananaeja ni y güinaeyaña y mamaego.</verse>
        <verse osisID='Ps.127.3'>Estagüe, y famaguon erensian Jeova: ya yi tinegcha y tiyan, apasiña.</verse>
        <verse osisID='Ps.127.4'>Jaftaemanoja y flecha gui canae y matatnga na taotao; taegüijeja locue y famaguon y manpatgon.</verse>
        <verse osisID='Ps.127.5'>Magof y taotao yanguin bula y questat y flechaña nu sija: ti ufanmamajlao, lao ufanguentos yan y enemigo sija gui trangca.</verse>
      </chapter>
      <chapter osisID='Ps.128'>
        <verse osisID='Ps.128.1'>Y Cantan Quinajulo. DICHOSO ayo y maañao as Jeova; ni y mamomocat, gui chalanña sija.</verse>
        <verse osisID='Ps.128.2'>Sa uncano y finachocho y canaemo: siempre unmagof yan umauleg para jago.</verse>
        <verse osisID='Ps.128.3'>Y asaguamo utaegüije y trongcon ubas ni y bula tinegcha gui jalom guimamo: y famaguonmo manparejo yan y tinanom olibo gui oriyan y lamasamo.</verse>
        <verse osisID='Ps.128.4'>Estagüe, taegüijeja y bendisionña ni y maañao as Jeova.</verse>
        <verse osisID='Ps.128.5'>Si Jeova ubinendisejao gui Sion; ya unlie y minauleg guiya Jerusalem todo y jaanin y linâlâmo.</verse>
        <verse osisID='Ps.128.6'>Magajet na unlie y famaguon y famaguonmo. Pas ugaegue guiya Israel.</verse>
      </chapter>
      <chapter osisID='Ps.129'>
        <verse osisID='Ps.129.1'>Y Cantan Quinajulo. MEGAE na tiempo nae manapiniteyo desde y pinatgonjo: polo ya ualog Israel pago:</verse>
        <verse osisID='Ps.129.2'>Megae na tiempo nae manapiniteyo desde y pinatgonjo: lao trabia ti mangana ni y ninasiñañija contra guajo.</verse>
        <verse osisID='Ps.129.3'>Y manmanalado jaalado gui jilo y tatalojo: janafananaco y sutcoñija.</verse>
        <verse osisID='Ps.129.4'>Si Jeova tunaegüe: güiya umutut y cuetdas y manaelaye.</verse>
        <verse osisID='Ps.129.5'>Polo ya ufanmamajlao todo ayo y bumira sija tate, todo sija y chumatlie Sion.</verse>
        <verse osisID='Ps.129.6'>Polo ya ufantaegüije y chaguan gui jilo guma, ni y anglo antes di udoco:</verse>
        <verse osisID='Ps.129.7'>Ya chaña y manuutut chaguan munabubula y canaeña, ni y pechonña y manmanonojo.</verse>
        <verse osisID='Ps.129.8'>Ni ujaalog ayo sija y manmalolofan, Y bendision Jeova usaga gui jilomo; jame bumendise jao pot y naan Jeova.</verse>
      </chapter>
      <chapter osisID='Ps.130'>
        <verse osisID='Ps.130.1'>Y Cantan Quinajulo. Y sumanjiyong y tinadong nae juagang jao, O Jeova.</verse>
        <verse osisID='Ps.130.2'>Jeova, ecungog y inagangjo: polo ya talangamo sija uegueng gui inagang y guinagaojo.</verse>
        <verse osisID='Ps.130.3'>Yanguin mojon unmatca y tinaelaye sija; Jeova, jaye utojgüe?</verse>
        <verse osisID='Ps.130.4'>Lao guaja inasie guiya jago, para unmamaañagüe.</verse>
        <verse osisID='Ps.130.5'>Junanangga si Jeova, y antijo mannanangga, ya y sinanganña junanangga.</verse>
        <verse osisID='Ps.130.6'>Y antijo jananangga si Jeova, mas qui y guatdia sija ni manmannanangga y egaan: magajet na mas qui y guatdia sija manmannananangga y egaan.</verse>
        <verse osisID='Ps.130.7'>O Israel nangga si Jeova; sa gui as Jeova guaja minaase, ya iya guiya nae megae na inalibre.</verse>
        <verse osisID='Ps.130.8'>Ya güiya unalibre Israel todo gui tinaelayeña.</verse>
      </chapter>
      <chapter osisID='Ps.131'>
        <verse osisID='Ps.131.1'>Y Cantan Quinajulo; iyon David. JEOVA, ti sobetbio y corasojo, ni ti taglajiyon y atadogco: ni comequegaechecho yo ni y dangculo na güinaja; ni mas ninámanman para guajo.</verse>
        <verse osisID='Ps.131.2'>Magajet na jufamatquilo yo yan junaquietoyo; taegüije y patgon yan ninasusu as nanaña: y antijo guiya guajo parejo yan y patgon ni y sumususu.</verse>
        <verse osisID='Ps.131.3'>O Israel nangga si Jeova, desde pago ya para taejinecog.</verse>
      </chapter>
      <chapter osisID='Ps.132'>
        <verse osisID='Ps.132.1'>Y Cantan Quinajulo. JEOVA jaso para si David, todo y trinisteña;</verse>
        <verse osisID='Ps.132.2'>Jaftaemano na manjula gui as Jeova yan japromete y Gaesisiña gui as Jacob;</verse>
        <verse osisID='Ps.132.3'>Magajet na ti jujalom gui tabetnaculon y guimajo, ni jufalag gui camajo:</verse>
        <verse osisID='Ps.132.4'>Ti junamatujog y atadogco; ni junamaego y lasas y atadogco,</verse>
        <verse osisID='Ps.132.5'>Asta qui jusodayo y lugat para si Jeova, y tabetnaculo para y Gaesisiña gui as Jacob.</verse>
        <verse osisID='Ps.132.6'>Estagüe na injingog masangangüe guiya Efrata ya inseda gui fangualuan qui jalomtano.</verse>
        <verse osisID='Ps.132.7'>Infanjalom gui tabetnaculuña: inadora gui menan y fañajangan adengña.</verse>
        <verse osisID='Ps.132.8'>Cajulo, O Jeova, gui lugat y descansomo: jago yan y atcan y minetgotmo.</verse>
        <verse osisID='Ps.132.9'>Polo y mamalemo sija ya ufanminagago ni y tininas: ya y mañantosmo sija ufanagang ni y minagof.</verse>
        <verse osisID='Ps.132.10'>Pot y naan y tentagomo as David, chamo bumibira y matan y pinalaemo.</verse>
        <verse osisID='Ps.132.11'>Si Jeova manjula minagajet gui as, David; ti ubira güe; y tinegcha y tataotaomo, juplanta gui jilo tronumo.</verse>
        <verse osisID='Ps.132.12'>Yaguin jaadaje y famaguonmo y tratujo, yan y testimoniojo ni y jufanagüe sija, asta y famaguonñija locue ufanmatachong gui tronumo para taejinecog.</verse>
        <verse osisID='Ps.132.13'>Sa si Jeova guinin jaayeg Sion; este jadesea para sagaña.</verse>
        <verse osisID='Ps.132.14'>Este y lugat y descansoco para taejinecog: este nae jusaga; sa este judesea.</verse>
        <verse osisID='Ps.132.15'>Bae jubendise dangculo y prebensionña: ya bae junafannajong y mamobleña ni y pan.</verse>
        <verse osisID='Ps.132.16'>Junafanminagago locue y mamaleña sija ni y satbasion: yan y mañantosña sija ufanagang managang ni y minagof.</verse>
        <verse osisID='Ps.132.17'>Ayonae junadoco y canggelon David: guinin jufamauleg y candit para y pinalaejo.</verse>
        <verse osisID='Ps.132.18'>Bae junafanminagago y enemiguña sija ni y minamajlao; lao y jiloña nae unamagas y coronaña.</verse>
      </chapter>
      <chapter osisID='Ps.133'>
        <verse osisID='Ps.133.1'>Y Cantan Quinajulo; iyon David. ESTAGÜE, jafa munamauleg, yan jafa munamagof y mañelo ufañaga mañisija gui unoja.</verse>
        <verse osisID='Ps.133.2'>Este parejo yan y mauleg na laña gui ilo, ni y mimilalag gui batbas, asta y batbas Aaron; ya jumajnanao papa asta y cueyon magaguña;</verse>
        <verse osisID='Ps.133.3'>Taegüije serenon Hermon, ni y mamopodong gui jilo ogso guiya Sion; sa ayo nae mañago si Jeova y bendision, güiya taejinecog na linâlâ.</verse>
      </chapter>
      <chapter osisID='Ps.134'>
        <verse osisID='Ps.134.1'>Y Cantan Quinajulo. ESTAGÜE, fanmanbendise as Jeova, todo jamyo ni y tentago Jeova, ni y manotojgue gui jalom y guima Jeova gui puenge.</verse>
        <verse osisID='Ps.134.2'>Jatsa julo y canaemiyo gui sinantos na sagayan, ya fanmanbendise jamyo as Jeova.</verse>
        <verse osisID='Ps.134.3'>Si Jeova ni y fumatinas y langet yan y tano, bumendise jao guiya Sion.</verse>
      </chapter>
      <chapter osisID='Ps.135'>
        <verse osisID='Ps.135.1'>FANMANALABA jamyo as Jeova. Fanmanalaba jamyo y naan Jeova: fanmanalaba güe, O jamyo, ni y tentago Jeova sija.</verse>
        <verse osisID='Ps.135.2'>Jamyo ni y manotojgue gui jalom guma Jeova, y jalom pateo y guimayuus.</verse>
        <verse osisID='Ps.135.3'>Fanmanalaba as Jeova; sa si Jeova mauleg güe: fanganta y alabansa sija ni y naanña; sa magof este.</verse>
        <verse osisID='Ps.135.4'>Sa si Jeova jaayeg si Jacob para güiya, ya Israel para y güinajañaja namaesa.</verse>
        <verse osisID='Ps.135.5'>Sa jutungo na si Jeova dangculo güe: ya y Señotta taquiloña qui todo y Yuus.</verse>
        <verse osisID='Ps.135.6'>Jafaja y malagoña si Jeova, esteja jafatinas, gui langet yan y tano, yan y tase, yan todo y manadong na lugat.</verse>
        <verse osisID='Ps.135.7'>Janafangajujulo y asgon sija guinin y uttimon y tano; janalalamlam para uuchan; janachinile y manglo gui güinajaña.</verse>
        <verse osisID='Ps.135.8'>Ni y janalamen y finenana na finañago guiya Egipto, todo y taotao yan y gâgâ.</verse>
        <verse osisID='Ps.135.9'>Ya manago señat sija yan mannamanman gui talo guiya jago, O Egipto: gui as Faraon yan todo y tentagoña.</verse>
        <verse osisID='Ps.135.10'>Ya janalamen y mandangculo na nasion, yan japuno y manmatatñga na ray sija.</verse>
        <verse osisID='Ps.135.11'>Si Sehón ray y Amorreo yan si Og ray Basán, yan todo y raeno sija guiya Cananea:</verse>
        <verse osisID='Ps.135.12'>Ya mannae para erensia ni y tanoñija: para erensian y taotao na guiya Israel.</verse>
        <verse osisID='Ps.135.13'>Y naanmo O Jeova, gagaegue para taejinecog; y majasomo, O Jeova, para todo y generasion sija.</verse>
        <verse osisID='Ps.135.14'>Sa si Jeova ujusga y taotaoña, ya ugaease ni y tentagoña sija.</verse>
        <verse osisID='Ps.135.15'>Y idolos y nasion sija, salape yan oro, y checho y canae y taotao sija.</verse>
        <verse osisID='Ps.135.16'>Guaja pachotñija, lao ti manguecuentos: guaja atadogñija, lao ti manmanlilie;</verse>
        <verse osisID='Ps.135.17'>Guaja talangañija; lao ti manmanjujungog; ni uguaja jinagong gui pachotñija.</verse>
        <verse osisID='Ps.135.18'>Ayo sija y fumatinas estesija ujafanparejoja yan sija: magajet na cada uno ni y umangoco sija ni ayosija.</verse>
        <verse osisID='Ps.135.19'>O guma Israel, bendise si Jeova: O guma Aaron, bendise si Jeova.</verse>
        <verse osisID='Ps.135.20'>O guma Levi, bendise si Jeova: jamyo ni y manmaañao as Jeova, bendise si Jeova.</verse>
        <verse osisID='Ps.135.21'>Bendito si Jeova guinin Sion ni y sumaga guiya Jerusalem. Fanmanalaba jamyo as Jeova.</verse>
      </chapter>
      <chapter osisID='Ps.136'>
        <verse osisID='Ps.136.1'>O nae si Jeova grasias; sa güiya mauleg: sa y minaaseña gagaegue para taejinecog.</verse>
        <verse osisID='Ps.136.2'>O nae grasias y Yuus y yuus sija: sa y minaaseña gagaegue para taejinecog.</verse>
        <verse osisID='Ps.136.3'>O nae grasias y Señot y señot sija: sa y minaaseña gagaegue para taejinecog.</verse>
        <verse osisID='Ps.136.4'>Para ayo y güiyaja namaesa fumatinas y dangculo namanman: sa y minaaseña gagaegue para taejinecog.</verse>
        <verse osisID='Ps.136.5'>Para güiya ni y pot y tiningo jafatinas y langet: sa y minaaseña gagaegue para taejinecog.</verse>
        <verse osisID='Ps.136.6'>Para güiya ni y jajuto y tano gui jilo janom sija: sa y minaaseña gagaegue para taejinecog.</verse>
        <verse osisID='Ps.136.7'>Para guiya ni y jafatinas y mandangculo na candet sija: sa y minaaseña gagaegue para taejinecog.</verse>
        <verse osisID='Ps.136.8'>Y atdao para ufangobietna gui jaane: sa y minaaseña gagaegue para taejinecog.</verse>
        <verse osisID='Ps.136.9'>Y pilan yan y pution sija para ufanmangobietna gui puenge: sa y minaaseña gagaegue para taejinecog.</verse>
        <verse osisID='Ps.136.10'>Para güiya ni y munalamen Egipto gui finenana na finañagoñija: sa y minaaseña gagaegue para taejinecog.</verse>
        <verse osisID='Ps.136.11'>Ya jacone juyong Israel gui entaloñija: sa y minaaseña gagaegue para taejinecog.</verse>
        <verse osisID='Ps.136.12'>Yan y metgot na jataf canae yan y canae na majala: sa y minaaseña gagaegue para taejinecog.</verse>
        <verse osisID='Ps.136.13'>Para güiya ni y japatten dos y Tasen Agaga: sa y minaaseña gagaegue para taejinecog.</verse>
        <verse osisID='Ps.136.14'>Ya janafalofan Israel gui entaloña: sa y minaaseña gagaegue para taejinecog.</verse>
        <verse osisID='Ps.136.15'>Ya jayute si Faraon yan todo y sendaluña sija gui Tasen Agaga: sa y minaaseña gagaegue para taejinecog.</verse>
        <verse osisID='Ps.136.16'>Para güiya ni y jaosgaejon y taotaoña y inanaco y desierto: sa y minaaseña gagaegue para taejinecog.</verse>
        <verse osisID='Ps.136.17'>Para güiya ni y janalamen y mandangculo na ray sija: sa y minaaseña gagaegue para taejinecog.</verse>
        <verse osisID='Ps.136.18'>Yan japuno y mangaeninasiña sija na ray: sa y minaaseña gagaegue para taejinecog.</verse>
        <verse osisID='Ps.136.19'>Si Sehón ray y Amorreo: sa y minaaseña gagaegue para taejinecog.</verse>
        <verse osisID='Ps.136.20'>Yan si Og ray Basán: sa y minaaseña gagaegue para taejinecog.</verse>
        <verse osisID='Ps.136.21'>Ya mannae erensia ni y tanoñija: sa y minaaseña gagaegue para taejinecog.</verse>
        <verse osisID='Ps.136.22'>Magajet na para erensian y tentagoña guiya Israel: sa y minaaseña gagaegue para taejinecog.</verse>
        <verse osisID='Ps.136.23'>Ni y jajasojit gui managpapata: sa y minaaseña gagaegue para taejinecog.</verse>
        <verse osisID='Ps.136.24'>Ya janalibrejit gui coutrariuta: sa y minaaseña gagaegue para taejinecog.</verse>
        <verse osisID='Ps.136.25'>Ni y mannae nengcano para todo y catne: sa y minaaseña gagaegue para taejinecog.</verse>
        <verse osisID='Ps.136.26'>O nae grasias y Yuus y langet: sa y minaaseña gagaegue para taejinecog.</verse>
      </chapter>
      <chapter osisID='Ps.137'>
        <verse osisID='Ps.137.1'>Y oriyan y sadog Babilonia nae infanmatachong, magajet na manangesjit yanguin injaso Sion.</verse>
        <verse osisID='Ps.137.2'>Incana y atpanmame gui trongcon sauses gui entaloña güije.</verse>
        <verse osisID='Ps.137.3'>Sa güije ayo sija y cumonejit, jatagojit na tafanganta: ya ayo sija y lumachaejit, jatagojit na tafanmagof, ilegñija: Cantayejit uno ni y cantan Sion.</verse>
        <verse osisID='Ps.137.4'>Jaftaemano incanta y cantan Jeova gui ti tanomame?</verse>
        <verse osisID='Ps.137.5'>Yanguin malefayo nu jago, O Jerusalem! polo ya umalefa y agapa na canaejo ni y tiningoña.</verse>
        <verse osisID='Ps.137.6'>Yanguin ti jujaso jao, polo ya unacheton y jilajo gui paladatto; yanguin ti juguaeyajao, Jerusalem, mas qui y prinsipat na minagofjo.</verse>
        <verse osisID='Ps.137.7'>Jaso O Jeova contra y famaguon Edom gui jaanin Jerusalem; ni ilegñija: Funas, funas asta y simientoña.</verse>
        <verse osisID='Ps.137.8'>O jagan Babilonia ni y para unmayulang; umagof ayo y para uninapase taegüije ni y unsetbejam.</verse>
        <verse osisID='Ps.137.9'>Umagof ayo, y uquenene na uyinite y famaguonmo contra y acho.</verse>
      </chapter>
      <chapter osisID='Ps.138'>
        <verse osisID='Ps.138.1'>Y Salmon David. BAE junae jao grasias contodo y corasonjo: gui menan yuus sija, jucantaye jao ni y alabansa sija.</verse>
        <verse osisID='Ps.138.2'>Jufanadora para y santos na templomo, ya junae y naanmo grasias pot y cariñoso na güinaeyamo, yan pot y minagajetmo: sa unnadangculo y sinanganmo mas qui y naanmo.</verse>
        <verse osisID='Ps.138.3'>Y jaane anae juagang, jago umopeyo, ya unanimayo, ni y minetgot y antijo.</verse>
        <verse osisID='Ps.138.4'>Todo y ray gui tano unmannae jao grasias, O Jeova, sa jagasja majungog y sinangan y pachotmo.</verse>
        <verse osisID='Ps.138.5'>Magajet na ufanganta ni y chalan Jeova; sa dangculo y minalag Jeova.</verse>
        <verse osisID='Ps.138.6'>Masquesea taquilo si Jeova, lao jarespetaja y managpapa: lao y sobetbio jatungoja desde y chago.</verse>
        <verse osisID='Ps.138.7'>Masquesea mamocatyo gui entalo y chinatsaga, unnalâlâyo: unestira mona y canaemo contra y binibun y enimigujo sija, ya y agapa na canaemo usatbayo.</verse>
        <verse osisID='Ps.138.8'>Si Jeova unacabales y gaegue guiya guajo: y minaasemo, O Jeova, gagaegue para taejinecog: chamo dumidingo y checo y canaemo.</verse>
      </chapter>
      <chapter osisID='Ps.139'>
        <verse osisID='Ps.139.1'>Y Salmon David. O Jeova, guinin unrejistrayo, ya guinin untungoyo.</verse>
        <verse osisID='Ps.139.2'>Untutungoja y finatachongjo yan y quinajulojo; untutungoja y jinasoco desde y chagogo.</verse>
        <verse osisID='Ps.139.3'>Unlilicue y finaposo yan y fanasonjo, ya untutungo todo y chalanjo.</verse>
        <verse osisID='Ps.139.4'>Sa taya ni un sinangan gui jilajo: jao, estagüe, na untungoja todo, O Jeova.</verse>
        <verse osisID='Ps.139.5'>Unoriyayeyo gui menajo, yan y tateco: yan unpolo y canaemo gui jilojo.</verse>
        <verse osisID='Ps.139.6'>Gosnámanman este na tiningo para guajo; gostaquilo, ti siña jucomprende.</verse>
        <verse osisID='Ps.139.7'>Manoyo guato taegüe y espiritumo? pat manoyo jufalagüe taegüe yo gui menamo?</verse>
        <verse osisID='Ps.139.8'>Yaguin cumajuloyo gui langet gaegueja jao güije; yanguin jujuto y camajo guiya sasalaguan, gaegueja jao locue güije.</verse>
        <verse osisID='Ps.139.9'>Yanguin juchule y papan y egaan, ya jusaga gui uttimon y tase;</verse>
        <verse osisID='Ps.139.10'>Asta ayo gaegueja y canaemo na jaosgagaejonyo, ya y agapa na canaemo umantieneyo.</verse>
        <verse osisID='Ps.139.11'>Yanguin jualog: Magajet na utampeyo y jemjom: asta y puenge uinayo.</verse>
        <verse osisID='Ps.139.12'>Asta y jemjom ti uninatogüe: lao y puenge ufanina taegüije y jaane: y jemjom yan y mananana manparejoja para jago.</verse>
        <verse osisID='Ps.139.13'>Jago tumungo yo, sa jago magas y sumanjalomjo; guinin untampeyo gui jalom tiyan nanajo.</verse>
        <verse osisID='Ps.139.14'>Junae jao grasias: sa gosnamaañao yan gosnamanman y mafatinasso: mannamanman y chechomo; ya y antijo jagostungo este.</verse>
        <verse osisID='Ps.139.15'>Y tataotaojo ti umatog guiya jago, anae mafatinasyo gui secreto; ya matufog yo ni namanman, gui mas tagpapa na lugat gui tano.</verse>
        <verse osisID='Ps.139.16'>Y atadogmo lumie y tataotaojo ya ti cabales: ya y lebblomo nae manmatugue todo y pedason tataotaojo, ya taya ufatta.</verse>
        <verse osisID='Ps.139.17'>Jafa muna guaguan y jinasomo guiya guajo, O Yuus! Jafa muna megae sumaña!</verse>
        <verse osisID='Ps.139.18'>Yanguin jutufong sija, manmegaeña y numeroña qui y inae: yanguin magmatayo, gaeguejayo trabia guiya jago.</verse>
        <verse osisID='Ps.139.19'>Seguro na unpuno y taelaye, O Yuus: enaomina mañuja guiya guajo y manmejga na taotao sija.</verse>
        <verse osisID='Ps.139.20'>Sa manguentos taelaye contra jago, ya y enimigumo sija machule y naanmo pot taya.</verse>
        <verse osisID='Ps.139.21'>Ada ti juchatlie ayo sija, O Jeova, y chumatlie jao? yan ada ti unatristeyo pot ayo sija y mangajulo contra jago?</verse>
        <verse osisID='Ps.139.22'>Juchatlie sija ni y cabales na chinatlie: jutufong sija pot y enemigujo.</verse>
        <verse osisID='Ps.139.23'>Rejistrayo O Yuus, ya untungo y corasonjo: chagueyo ya untungo y jinasoco sija.</verse>
        <verse osisID='Ps.139.24'>Ya unlie cao guaja taelaye gui sumanjalomjo, ya unchachalaneyo gui chalan taejinecog.</verse>
      </chapter>
      <chapter osisID='Ps.140'>
        <verse osisID='Ps.140.1'>Y Salmon David. NALIBREYO O Jeova gui taelaye na taotao: adajeyo gui fette na taotao:</verse>
        <verse osisID='Ps.140.2'>Ni y manmanjaso taelaye gui corasonñija: cada jaane mandaña para y guera.</verse>
        <verse osisID='Ps.140.3'>Janafanmalagtos y jilañija taegüije y serpiente; binenon y culebbla guaja gui jalom y labiosñija. Sila.</verse>
        <verse osisID='Ps.140.4'>Adajeyo O Jeova, gui canae y taelaye; adajeyo gui fette na taotao: ni y manmadetetmina para unasuja y pinecatto.</verse>
        <verse osisID='Ps.140.5'>Y sobetbio sija janaatog y laso yan y cuetdas para guajo: matiende y lagua gui oriyan chalan; manmanplanta ocodo para guajo. Sila.</verse>
        <verse osisID='Ps.140.6'>Ilegco as Jeova: Jago y Yuusso: ecungog y inagang y tinayuyutto, O Jeova.</verse>
        <verse osisID='Ps.140.7'>O Yuus, Jeova, ni y minetgot y satbasionjo, jago tumampe y ilujo gui jaanin y guera.</verse>
        <verse osisID='Ps.140.8'>Chamo numanae y taelaye ni y dineseaña, O Jeova; chamo umayuyuda y taelaye jinasoña; na noseaja unafannaquilo maesa sija. Sila.</verse>
        <verse osisID='Ps.140.9'>Ya y ilun ayo sija y umoriyayeyo, polo ya utinampe sija ni y taelayen labiosñija.</verse>
        <verse osisID='Ps.140.10'>Polo ya ufamodog y pinigan guafe gui jiloñija: polo ya ufanmayute sija guato gui jalom guafe; y jalom y tadong na joyo ya chañija fangajujulo talo.</verse>
        <verse osisID='Ps.140.11'>Ti ufitme gui tano y cumuecuentos ni y taelaye: y tinaelaye jaaliligao y taelaye na taotao para uninaatlibes güe.</verse>
        <verse osisID='Ps.140.12'>Jutungo na si Jeova umantiene y causan y manpinite, yan y tininas y pebble.</verse>
        <verse osisID='Ps.140.13'>Magajet na umanae grasia y naanmo, ni y manunas: y manunas ufañaga gui menamo.</verse>
      </chapter>
      <chapter osisID='Ps.141'>
        <verse osisID='Ps.141.1'>Y Salmon David. JEOVA jagasja juaagangjao; chadig para iya guajo: ecungog y inagangjo, yanguin juagang jao.</verse>
        <verse osisID='Ps.141.2'>Polo y tinayuyutto ya umaplanta gui menamo taegüije y insensio; ya y jinatsaco julo ni y canaejo utaegüije y inefresen pupuenge.</verse>
        <verse osisID='Ps.141.3'>Polo y guatdia O Jeova gui menan pachotjo; adaje y pettan y labiosso.</verse>
        <verse osisID='Ps.141.4'>Chamo nafalag y tataelaye na güinaja y corasonjo, ya ufatinas y taelaye na chocho yan ayo sija na taotao y chumogüe tinaelaye: ya chamo na jucanoyo ni y mannge na nañija.</verse>
        <verse osisID='Ps.141.5'>Polo y tininas ya unalamenyo, este y minauleg; ya ureprendeyo, ya utaegüije y laña gui jilo y ilujo: chamo na ilujo urechasa: sa asta anae manaelaye sija, y tinayuyutto ugagaegueja.</verse>
        <verse osisID='Ps.141.6'>Manmayute papa y juesñija gui anae acho na lugat; ya ujajungog y sinanganjo sija, sa manmames.</verse>
        <verse osisID='Ps.141.7'>Y telangmame manmachalapon gui pachot y naftan; taegüije anae un taotao jaalado ya japuta y tano.</verse>
        <verse osisID='Ps.141.8'>Lao y atadogco, mangaegue guiya jago, O Yuus Jeova: iya jago nae gagaegueja y inangococo: chamo dumidingo y antijo namaesa.</verse>
        <verse osisID='Ps.141.9'>Adajeyo gui laso ni y maplanta para guajo, yan y ecodon y chumagüe y taelaye.</verse>
        <verse osisID='Ps.141.10'>Polo ya ufamodong y manaelaye gui jalom y laguañija, mientras umescacapayo.</verse>
      </chapter>
      <chapter osisID='Ps.142'>
        <verse osisID='Ps.142.1'>Cantan David anae Gagaegue gue gui Liyang; un Tinayuyut. JUAGANG si Jeova gui inagangjo; gui inagangjo si Jeova nae jutayuyut.</verse>
        <verse osisID='Ps.142.2'>Jubasia y quejaco gui menaña, jufanue gui menaña ni y chinatsagaco.</verse>
        <verse osisID='Ps.142.3'>Yanguin y espiritujo lalango gui sumanjalomjo, untungoja y finaposso. Y chalan gui anae mamocatyo, manaatog y laso para guajo.</verse>
        <verse osisID='Ps.142.4'>Atan y agapa na canaejo ya lie; lao taya ni un taotao tumungoyo: y guine güeco esta malingo; taya ni un taotao umadaje y antijo.</verse>
        <verse osisID='Ps.142.5'>Juagang jao O Jeova; ilegco: Jago guinegüeco yan y patteco gui tano y manlalâlâ.</verse>
        <verse osisID='Ps.142.6'>Atituye y inagangjo; sa sen lumalagpapayo; nalibreyo gui pumetsisigueyo, sa manmetgotña qui guajo.</verse>
        <verse osisID='Ps.142.7'>Najuyong y antijo gui calaboso, ya junae grasias y naanmo: ujaoriyayeyo y manunas; sa unfatinas pot guajo gosmegae.</verse>
      </chapter>
      <chapter osisID='Ps.143'>
        <verse osisID='Ps.143.1'>Y Salmon David. JUNGOG y tinayuyutto, O Jeova; ecungog y guinagaojo sija: opeyo pot y minagajetmo yan y tininasmo.</verse>
        <verse osisID='Ps.143.2'>Ya chamo jumajalom gui juisio yan y tentagomo: sa taya taotao lalâlâ umajustifica gui menamo.</verse>
        <verse osisID='Ps.143.3'>Sa y enimigo guinin japetsigue y antijo; guinin jasaulag papa gui jilo oda y jaanijo: janasagayo gui anae jomjom na lugat sija, taegüije sija y guinin apmam na manmatae.</verse>
        <verse osisID='Ps.143.4'>Enaomina y espiritujo, lalango gui sumanjalomjo: y corasonjo gui sumanjalomjo triste.</verse>
        <verse osisID='Ps.143.5'>Jujaso sija y apmam na jaane; jujaso todo y chechomo; jujajaso y checho y canaemo.</verse>
        <verse osisID='Ps.143.6'>Jujuto mona y canaejo guiya jago: y antijo majo nu jago, taegüije y anglo na tano. Sila.</verse>
        <verse osisID='Ps.143.7'>Jungogyo enseguidas, O Jeova: sa malayo y antijo: chamo na naaatog y matamo guiya guajo; sa noseaja juparejo yan ayo sija y mannunog gui jalom joyo.</verse>
        <verse osisID='Ps.143.8'>Na jungogyo ni y cariñoso na güinaeyamo gui egaan; sa jagoja nae juangocoyo: natungoyo ni y chalan anae para jufamocat; sa jujatsa julo y antijo guiya jago.</verse>
        <verse osisID='Ps.143.9'>Nalibreyo, O Jeova, gui enemigujo sija: jufalagüe jao, ya unnaatogyo.</verse>
        <verse osisID='Ps.143.10'>Fanagüeyo ya jufatinas y minalagomo: sa jago y Yuusso: y espiritumo mauleg; osgaejonyo gui tano y manunas.</verse>
        <verse osisID='Ps.143.11'>Nalâlâyo, O Jeova, pot y naanmo: pot y tininasmo, chule y antijo gui chinatsaga.</verse>
        <verse osisID='Ps.143.12'>Yan pot y cariñoso na güinaeyamo utut y enemigujo sija, ya unyulang todo sija y munapinite y antijo: sa guajo tentagomo.</verse>
      </chapter>
      <chapter osisID='Ps.144'>
        <verse osisID='Ps.144.1'>Y Salmon David. BENDITO si Yuus y achojo, ni y jafanagüe y canaejo para uguera, yan y calalotjo para umumo.</verse>
        <verse osisID='Ps.144.2'>Y minaaseco yan y guimegüeco y iyoco tore na taquilo, yan y munalibreyo; y patangjo, yan y anae juangocoyo; ni y pumolo y taotaojo gui papajo.</verse>
        <verse osisID='Ps.144.3'>Jeova, jafa y taotao na unatituye y tiningoña? pat y lajin taotao na uncuecuenta güe?</verse>
        <verse osisID='Ps.144.4'>Y taotao parejoja yan y jinaja; y jaaniña parejoja yan y anineng ni y malofan.</verse>
        <verse osisID='Ps.144.5'>Natalagpapa, y langetmo, O Yuus, ya tunogjao papa: pacha y egso sija ya ufanaso.</verse>
        <verse osisID='Ps.144.6'>Fanyute ni y lamlam ya ufanchinalapon sija: nafanogcha y flechamo, ya ufaninestotba sija.</verse>
        <verse osisID='Ps.144.7'>Estira y canaemo guinin jilo; rescatayo yan nalibreyo gui manadan janom, gui canae y manaotao juyong.</verse>
        <verse osisID='Ps.144.8'>Ni y pachotñija manguecuentos banida, ya y agapa na canaeñija, y dacon na canae agapa.</verse>
        <verse osisID='Ps.144.9'>Jucantaye jao ni y nuebo na canta, O Yuus: y guitala, ni y dies cuetdasña nae jucantaye jao ni y alabansa sija.</verse>
        <verse osisID='Ps.144.10'>Güiya ayo y mannae satbasion gui ray sija: ni janalibre si David ni y tentagoña gui gosnalamen na espada.</verse>
        <verse osisID='Ps.144.11'>Rescatayo ya nalibreyo gui canae y manaotao juyong, ni y pachotñija manguecuentos banida, ya y agapa na canaeñija y dacon na canae agapa.</verse>
        <verse osisID='Ps.144.12'>Ya y famaguonmame lalaje ufantaegüije y tinanom yanguin mandoco ya mangajulo gui pinatgonñija; ya y jaganmame ufantaegüije y mapopolo gui punta na acho, ni y malabla taegüije y palasyo.</verse>
        <verse osisID='Ps.144.13'>Ya y lanchonmame bula, mannae todo clasen güinaja: ya gamame quinilo ufanmañago mit yan dies mit gui fangualuanmame.</verse>
        <verse osisID='Ps.144.14'>Ya y gamame nobiyo sija ufanmangotga mauleg; ya chañija rumorompe jalom ni juyong, ya taya inagang pot pinite gui cayenmame.</verse>
        <verse osisID='Ps.144.15'>Mandichoso ayo sija na taotao y manguaja ni este: Junggan, mandichoso ayo sija na taotao ni y Yuusñija si Jeova.</verse>
      </chapter>
      <chapter osisID='Ps.145'>
        <verse osisID='Ps.145.1'>Y Salmon Alabansa; iyon David. JUNADANGCULO jao Yuusso, O Ray; jubendise y naanmo para taejinecog yan taejinecog.</verse>
        <verse osisID='Ps.145.2'>Cada jaane jubendise jao; ya bae jualaba y naanmo para taejinecog yan taejinecog.</verse>
        <verse osisID='Ps.145.3'>Dangculo si Jeova, ya sumendangculo para umaalaba; ya y dinangculoña ti comprediyon.</verse>
        <verse osisID='Ps.145.4'>Un generasion ualaba y chechomo gui otro generasion, yan ujadeclara y matatnga na finatinasmo sija.</verse>
        <verse osisID='Ps.145.5'>Jujajaso ni y minalag na minagas y inenramo, yan y mannamanman y chechomo.</verse>
        <verse osisID='Ps.145.6'>Ya y taotao sija ujasangan y ninasiñan y namaañao na finatinasmo sija; ya guajo bae judeclara y dinangculomo.</verse>
        <verse osisID='Ps.145.7'>Ujasangan y majason dinangculon y minaulegmo, ya ufanganta ni y tininasmo.</verse>
        <verse osisID='Ps.145.8'>Si Jeova, cariñosogüe, yan bula minaase; ñateng para ulalalo, ya dangculo minaaseña.</verse>
        <verse osisID='Ps.145.9'>Si Jeova mauleg para todo: ya y cariñoso na minaaseña gui jilo todo y chechoña.</verse>
        <verse osisID='Ps.145.10'>Todo y chechomo uninalaba jao, O Jeova; ya y mañantosmo unmabendise jao.</verse>
        <verse osisID='Ps.145.11'>Ujasangan y minalag y raenomo, yan ufanguentos ni y ninasiñamo.</verse>
        <verse osisID='Ps.145.12'>Para ujanamatungo y matatnga na finatinasña sija gui lalajen taotao, yan y minalag y minagasña gui raenoña.</verse>
        <verse osisID='Ps.145.13'>Y raenomo, taejinecog na raeno, ya y gobietnomo gagaegueja para todo y generasion.</verse>
        <verse osisID='Ps.145.14'>Si Jeova mumantiene todo ayo sija y mamodong, yan jajatsa todo ayo y manetecon.</verse>
        <verse osisID='Ps.145.15'>Todo y atadog sija numanangga jao; ya jago numae sija nañija gui mauleg na tiempo.</verse>
        <verse osisID='Ps.145.16'>Unbaba y canaemo, ya unnafannajong todo y minalago y manlâlâlâ na güinaja.</verse>
        <verse osisID='Ps.145.17'>Si Jeova tunas güe gui todo y chalanña; ya cariñoso gui todo y chechoña.</verse>
        <verse osisID='Ps.145.18'>Si Jeova jijot gui todo ayo sija y umaagang gue; gui todo ayo y umaagang güe ni y minagajet.</verse>
        <verse osisID='Ps.145.19'>Güiya unafanbula y minalago ayo sija y manmaañao nu güiya: ujungog locue y inagangñija, ya usatba sija.</verse>
        <verse osisID='Ps.145.20'>Si Jeova jaadadaje todo ayo sija y gumaeya güe: lao todo y manaelaye uyulang.</verse>
        <verse osisID='Ps.145.21'>Y pachotto usangan y tinina as Jeova: ya polo todo y catne, ya utinina y santos na naanña, para taejinecog yan taejinecog.</verse>
      </chapter>
      <chapter osisID='Ps.146'>
        <verse osisID='Ps.146.1'>FANMANALABA jamyo as Jeova. O antijo, alaba si Jeova.</verse>
        <verse osisID='Ps.146.2'>Mientras lalâlâyo, bae jualaba si Jeova: jucantaye alabansa sija gui Yuusso mientras guajayo sustansiaco.</verse>
        <verse osisID='Ps.146.3'>Chamo pumopolo y inangocomo gui prinsipe sija, ni y lajin taotao, gui anae taya inayuda.</verse>
        <verse osisID='Ps.146.4'>Y jinagongña jumanao, ya güiya tumalo guato gui edaña: ayoja na jaane malingo y jinasoña.</verse>
        <verse osisID='Ps.146.5'>Magof ayo y uguaja ni y Yuus Jacob para innayuda güe, ni y inangocoña gaegue gui as Jeova Yuusña:</verse>
        <verse osisID='Ps.146.6'>Ni y jafatinas y langet yan y tano, yan y tase, yan todo y mangaegue gui sumanjalomñija, ni y jaadaje y minagajet para taejinecog.</verse>
        <verse osisID='Ps.146.7'>Ni y jafatitinas juisio gui manmachiguet; ni y jananae nengcano y manñalang: si Jeova japupula y manmaprereso:</verse>
        <verse osisID='Ps.146.8'>Si Jeova bumababa y atadogñija y bachet: si Jeova jumajatsa ayo sija y manetecon; si Jeova jaguaeguaeya y manunas.</verse>
        <verse osisID='Ps.146.9'>Si Jeova jaadadaje y taotao juyong sija; jamantietiene y taya tatañija yan y manbiuda; lao y chalan y tinaelaye, janaopop.</verse>
        <verse osisID='Ps.146.10'>Si Jeova ufangobietna para taejinecog; y Yuusmo, O Sion, para todo y generasion. Fanmanalaba jamyo as Jeova.</verse>
      </chapter>
      <chapter osisID='Ps.147'>
        <verse osisID='Ps.147.1'>FANMANALABA jamyo as Jeova: sa mauleg na utacantaye alabansa sija gui Yuusta; sa magof este; ya y alabansa respetao.</verse>
        <verse osisID='Ps.147.2'>Si Jeova jumajatsa Jerusalem: ja fandadaña y manmayute juyong guiya Israel.</verse>
        <verse osisID='Ps.147.3'>Janafanjomlo y manmayulang na corason, ya jabee y chetnotñija.</verse>
        <verse osisID='Ps.147.4'>Jasangan y numeron y pution sija; jafanaan todo sija ni y naanñija.</verse>
        <verse osisID='Ps.147.5'>Dangculo y Yuusta, yan matatnga gui ninasiña; tiningoña taeuttimo.</verse>
        <verse osisID='Ps.147.6'>Si Jeova jumajatsa y manmanso: ya jachule papa y manaelaye gui jilo oda.</verse>
        <verse osisID='Ps.147.7'>Cantaye si Jeova ni y finatinas grasias; cantaye alabansa sija gui atpa, para y Yuusta.</verse>
        <verse osisID='Ps.147.8'>Ni y jatatampe y langet ni y mapagages, ya jalilisto y ichan para y tano, ya janafandodoco y chaguan gui jilo ogso sija.</verse>
        <verse osisID='Ps.147.9'>Güiya numannae y gâgâ sija nañija, yan y fumaguon y aga sija ni y manaagang.</verse>
        <verse osisID='Ps.147.10'>Güiya ti ninamamagof ni y ninasiñan y cabayo: ni ti ninamamagof güe ni y adeng y taotao.</verse>
        <verse osisID='Ps.147.11'>Si Jeova ninamamagof güe ni y manmaañao nu güiya, ni y umangoco sija gui minaaseña.</verse>
        <verse osisID='Ps.147.12'>Alaba si Jeova, O Jerusalem; alaba si Yuusmo, O Sion.</verse>
        <verse osisID='Ps.147.13'>Sa janafanfitme y rejas y trangcamo: jabendise y famaguonmo gui sumanjalommo.</verse>
        <verse osisID='Ps.147.14'>Jafatinas pas gui jalom uttimomo, ya ninabula jao ni y guesmauleg na trigo.</verse>
        <verse osisID='Ps.147.15'>Janajanao y tinagoña gui jilo tano: y sinanganña malalago goschadig.</verse>
        <verse osisID='Ps.147.16'>Mannae niebe calang pulo: jachalapon y manengjeng na sereno calang apo.</verse>
        <verse osisID='Ps.147.17'>Jayute y aesña calang andesmorona sija: jaye siña tumojgue gui menan y manengjengña?</verse>
        <verse osisID='Ps.147.18'>Janajanao y sinanganña, ya jadirite: janafanguaefe y mangloña, ya y janom sija manmilalag.</verse>
        <verse osisID='Ps.147.19'>Jafanue si Jacob ni y sinanganña, ya y layña sija yan y juisioña sija y Israel.</verse>
        <verse osisID='Ps.147.20'>Ti jafatinas taegüine gui un nasion: ya y juisioña, sija ti manmatungo sija. Fanmanalaba jamyo as Jeova.</verse>
      </chapter>
      <chapter osisID='Ps.148'>
        <verse osisID='Ps.148.1'>FANMANALABA jamyo as Jeova. Fanmanalaba jamyo as Jeova desde y langet: Fanmalaba nu güiya guiya jululo.</verse>
        <verse osisID='Ps.148.2'>Fanmanalaba jamyo nu güiya, todo y angjetña: fanmanalaba jamyo nu güiya todo y inetnon sendaluña.</verse>
        <verse osisID='Ps.148.3'>Fanmanalaba jamyo nu güiya, atdao an pulan: fanmanalaba jamyo nu güiya todo y pution ni y maniina.</verse>
        <verse osisID='Ps.148.4'>Fanmanalaba jamyo nu güiya, langet sija y langet sija, yan y janom sija ni y mangaegue gui jilo y langet.</verse>
        <verse osisID='Ps.148.5'>Polo sija ya ujaalaba y naan Jeova: sa manago, ya sija manfatinas.</verse>
        <verse osisID='Ps.148.6'>Güiya guinin plumanta sija locue para taejinecog yan taejinecog: jafatinas y tinago na tu ufalofan.</verse>
        <verse osisID='Ps.148.7'>Fanmanalaba jamyo as Jeova desde y tano, jamyo ni y mandadao gui tinadong tase, yan todo y manadong.</verse>
        <verse osisID='Ps.148.8'>Y guafe yan graniso; niebe yan asgon: manglo pagyo ni y cumumple y sinanganña:</verse>
        <verse osisID='Ps.148.9'>Ogso sija yan todo y sabana; manmanogcha na trongcon jayo yan todo y sedrosija;</verse>
        <verse osisID='Ps.148.10'>Gâgâ yan todo y guaca; mangucunanas na gâgâ, yan y mangugupo na pajaro.</verse>
        <verse osisID='Ps.148.11'>Ray sija y tano yan todo y taotao sija. Prinsipe sija, yan todo y jues y tano:</verse>
        <verse osisID='Ps.148.12'>Y manfamaguon na lalaje, yan famalaoan: y manamco na taotao, yan famaguon:</verse>
        <verse osisID='Ps.148.13'>Polo sija ya ujaalaba y naan Jeova: sa y naanñaja guefmanataquilo: y minalagña gui jilo tano yan y langet.</verse>
        <verse osisID='Ps.148.14'>Jagasja jajatsa julo locue y canggelon taotaoña; y tininan todo y mañantosña sija; magajet na sija y famaguon Israel, y taotao sija ni y manjijot guiya güiya. Fanmanalaba jamyo as Jeova.</verse>
      </chapter>
      <chapter osisID='Ps.149'>
        <verse osisID='Ps.149.1'>FANMANALABA jamyo as Jeova. Cantaye si Jeova ni y nuebo na canta, ya y tininaña gui inetnon y mañantos.</verse>
        <verse osisID='Ps.149.2'>Polo Israel ya umagof ni y fumatinas güe: polo y famaguon Sion ya ufanmagof ni y Rayñija.</verse>
        <verse osisID='Ps.149.3'>Polo sija ya ujaalaba y naaña ni y dansa: ya umacantaye güe gui atpa yan pandireta.</verse>
        <verse osisID='Ps.149.4'>Sa si Jeova janamagof güe gui taotaoña: güiya janagatbo y manmanso ni y satbasion.</verse>
        <verse osisID='Ps.149.5'>Polo y mañantos y ufanmagof gui minalag; polo ya ufanganta pot y minagof gui jilo y camañija.</verse>
        <verse osisID='Ps.149.6'>Polo y taquilo na alabansa gui as Yuus ya ugaegue gui pachotñija, yan y espada ni y malagtos dos banda gui canaeñija;</verse>
        <verse osisID='Ps.149.7'>Para ujafatinas y inemog gui nasion sija, yan y castigo gui taotao sija;</verse>
        <verse osisID='Ps.149.8'>Para ujagode y rayñija, ni y cadena sija; yan y manmagasñija ni y goden lulug.</verse>
        <verse osisID='Ps.149.9'>Para ujafatinas gui jiloñija y matugue na juisio: este na inenra para todo y mañantosña. Fanmanalaba jamyo as Jeova.</verse>
      </chapter>
      <chapter osisID='Ps.150'>
        <verse osisID='Ps.150.1'>FANMANALABA jamyo as Jeova. Alaba si Yuus gui sinantos na sagaña: alaba güe gui feneda y ninasiñaña.</verse>
        <verse osisID='Ps.150.2'>Alaba güe ni y matatnga na finatinasña sija: alaba güe jaftaemanoja y minagas dinangculoña.</verse>
        <verse osisID='Ps.150.3'>Alaba güe ni y sonidon y trompeta: alaba güe ni y guitala yan y atpa.</verse>
        <verse osisID='Ps.150.4'>Alaba güe ni y pandireta, yan y dansa: alaba güe ni y gaecuetdas na dandan yan y flauta.</verse>
        <verse osisID='Ps.150.5'>Alaba güe ni y agang na batingting: alaba güe ni gosagang na sonidon batingting.</verse>
        <verse osisID='Ps.150.6'>Polo todo y güinaja ni y mangaejinagong ya ujaalaba si Jeova. Fanmanalaba jamyo as Jeova.</verse>
      </chapter>
    </div>
    <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>LEBLON y rasan Jesucristo lajin David, lajin Abraham.</verse>
        <verse osisID='Matt.1.2'>Si Abraham jalilis si Ysaac; ya si Ysaac jalilis si Jacob; ya si Jacob jalilis si Judas yan y mañeluña.</verse>
        <verse osisID='Matt.1.3'>Ya si Judas jalilis, gui as Tamar, si Fares yan si Sara; ya si Fares jalilis si Esrom; ya si Esrom jalilis si Aram;</verse>
        <verse osisID='Matt.1.4'>Ya si Aram jalilis si Aminadab; ya si Aminadab jalilis si Naason; ya si Naason jalilis si Salmon;</verse>
        <verse osisID='Matt.1.5'>Ya si Salmon jalilis, gui as Rahab, si Boos; ya si Boos jalilis, gui as Rut, si Obed; ya si Obed jalilis si Isai;</verse>
        <verse osisID='Matt.1.6'>Ya si Isai jalilis si ray David; ya si ray David jalilis si Salomon ni guinin güiya nii ampmam palaoan Urias;</verse>
        <verse osisID='Matt.1.7'>Ya si Salomon jalilis si Roboam; ya si Roboam jalilis si Abias; ya si Abias jalilis si Asa;</verse>
        <verse osisID='Matt.1.8'>Ya si Asa jalilis si Josafat; ya si Josafat jalilis si Joram; ya si Joram jalilis si Osias;</verse>
        <verse osisID='Matt.1.9'>Ya si Osias jalilis si Joatam; ya si Joatam jalilis si Acas; ya si Acas jalilis si Esequias;</verse>
        <verse osisID='Matt.1.10'>Ya si Esequias jalilis si Manases; si Manases jalilis si Amon; ya si Amon jalilis si Josias;</verse>
        <verse osisID='Matt.1.11'>Ya si Josias jalilis si Joaquim; si Joaquim jalilis si Jeconias, yan y mañeluña anae manmacone guiya Babilonia.</verse>
        <verse osisID='Matt.1.12'>Ya mapos y manmacone guiya Babilonia, si Jeconias jalilis si Salatiel; si Salatiel jalilis si Sorobabel;</verse>
        <verse osisID='Matt.1.13'>Ya si Sorobabel jalilis si Abiud; si Abiud jalilis si Eliaquim; si Eliaquim jalilis si Asor;</verse>
        <verse osisID='Matt.1.14'>Si Asor jalilis si Sadog; si Sadog jalilis si Achim; si Achim si Eliud;</verse>
        <verse osisID='Matt.1.15'>Si Eliud jalilis si Eleasar; si Eleasar jalilis si Matan; si Matan jalilis si Jacob;</verse>
        <verse osisID='Matt.1.16'>Si Jacob jalilis si José, asaguan Maria, na finañago si Jesus na mafanaan si Cristo.</verse>
        <verse osisID='Matt.1.17'>Enao mina todo y generasion desde as Abraham asta as David, catotse sija na generasion; ya desde as David asta manmacone guiya Babilonia, catotse na generasion; ya desde qui manmacone guiya Babilonia asta as Cristo, catotse na generasion.</verse>
        <verse osisID='Matt.1.18'>¶ Y mafañagon Jesucristo taegüine: Y nanaña as Maria, nobian José, antes de ujadaña, güiya esta masoda mapotgue pot y Espiritu Santo.</verse>
        <verse osisID='Matt.1.19'>Ya si José asaguaña, sa mauleg na taotao, ti malago pinelo güe gui ninamamajlao, lao malagoña upinelo güe gui secreto.</verse>
        <verse osisID='Matt.1.20'>Ya anae jajajaso este, mato para güiya y angjet Señot, anae jagüife gui minaegoña, na ilegña: José, lajin David, chamo maañao na unresibe si Maria asaguamo, sa y gaegue guiya güiya y linilis Espiritu Santo.</verse>
        <verse osisID='Matt.1.21'>Ya ufañago un laje ya ufanaan si Jesus; sa güiya unafanlibre y taotaoña nu y isaoñija.</verse>
        <verse osisID='Matt.1.22'>Todo sija masusede para umacumple y esta jasangan y Señot pot y profeta, ni ilegña:</verse>
        <verse osisID='Matt.1.23'>Estagüe, un vitgen na umapotgue, ya ufañago un laje ya ufanaan si Emanuel, na comoqueilegña na si Yuus gaegue guiya jita.</verse>
        <verse osisID='Matt.1.24'>Anae magmata si José gui minaegoña, jafatinas taegüije y tinago y angjet, ya jaresibe y asaguaña.</verse>
        <verse osisID='Matt.1.25'>Ya ti matungo asta qui mañago ni lajiña finenana; ya nae y naanña si Jesus.</verse>
      </chapter>
      <chapter osisID='Matt.2'>
        <verse osisID='Matt.2.1'>YA mafañago si Jesus guiya Betlehem Judea gui jaanin ray Herodes, estagüe y manfaye na manmato guinin y sancatan para Jerusalem,</verse>
        <verse osisID='Matt.2.2'>Ylegñija: mangue y ray Judios, ni mafañago? Sa y estreyasña inlie gui sancatan ya manmatojam para inadoragüe.</verse>
        <verse osisID='Matt.2.3'>Ya anae jajungog este, si ray Herodes, inistotba yan todo y taotao Jerusalem locue.</verse>
        <verse osisID='Matt.2.4'>Ya anae maagange todo y prinsipen mamale yan y escriba sija güije na tano, manfinaesen mano nae mafañago si Cristo.</verse>
        <verse osisID='Matt.2.5'>Sija ilegñija: Iya Betlehem Judea; sa taegüine y munjayan matugue pot y profeta:</verse>
        <verse osisID='Matt.2.6'>Ya jago Betlehem, tano Juda, ada ti sendiquique jao gui entalo y prinsipen Juda, sa iya jago nae ujuyong y magalaje, para upasto y taotaojo, Israel.</verse>
        <verse osisID='Matt.2.7'>Entonses si Herodes, anae jaagang y manfaye gui secreto, jaquequetungo guiya sija, ngaean y estreyas nae malie.</verse>
        <verse osisID='Matt.2.8'>Ya Jatago sija para Betlehem, ilegña: Janao fanmalag ayo guato ya inalula manmamaesen pot y patgon; yaguin esta inseda, insangane yo; ya jufato locue ya juadora güe.</verse>
        <verse osisID='Matt.2.9'>Ya anae munjayan jajungog y sinangan ray, manmapos; ya estagüe y estreyas ni y jalie gui sancatan, na mofona gui menañija asta qui mato ya sumaga gui anae estaba y patgon.</verse>
        <verse osisID='Matt.2.10'>Anae malie y estreyas, gosdangculo minagofñija.</verse>
        <verse osisID='Matt.2.11'>¶ Anae manjalom gui guima, jasoda y patgon yan y nanaña, as Maria, ya mandimo ya maadora; ya mababa y güinajañija ya manae güe: oro, insenso, yan mira.</verse>
        <verse osisID='Matt.2.12'>Ya manmasangane pot si Yuus gui güinife, na ti ufanmalag as Herodes, manjanao para y tanoñija gui otro chalan.</verse>
        <verse osisID='Matt.2.13'>¶ Ya anae manmapos sija, y angjet y Señot mato gui as José gui güinife, ya ilegña: Cajulo ya uncone y patgon yan si nanaña, ya infanjanao para Egipto, ya infañaga güije, asta qui guajojao sumangane; sa si Herodes jaaligao y patgon para umapuno.</verse>
        <verse osisID='Matt.2.14'>Ya cajulo güe, ya jacone y patgon yan si nanaña gui puenge ya manjanao para Egipto;</verse>
        <verse osisID='Matt.2.15'>Ya sumaga güije asta que matae si Herodes, sa para umacumple y sinangan y Señot pot y profeta, na ilegña: Iya Egipto nae, juagang y Lajijo.</verse>
        <verse osisID='Matt.2.16'>¶ Si Herodes, anae jalie na mamofea güe ni manfaye, gueflalalo ya manago na ufanmapuno todo y famaguon ni guaja guiya Betlehem yan gui todo oriyaña ni dos años sacanñija para papa, jaftaemanoja y tiempo anae ninatungo ni y manfaye.</verse>
        <verse osisID='Matt.2.17'>Ayo nae macumple esta, ni y guinin masangan pot y profeta Jeremias, na ilegña:</verse>
        <verse osisID='Matt.2.18'>Inagang na majungog guiya Rama umagang, tumangis yan cumasao na dangculo; si Raquel cumasao pot y famaguonña, ya ti malago maconsuela sa manaegüe.</verse>
        <verse osisID='Matt.2.19'>¶ Anae esta matae si Herodes, mato y angjet y Señot gui as José gui güinife, guiya Egipto,</verse>
        <verse osisID='Matt.2.20'>Ya ilegña: Cajulo, cone y patgon yan si nanaña, ya infanjanao para y tano Israel; sa matae y cumequepuno y patgon.</verse>
        <verse osisID='Matt.2.21'>Ayo nae cajulo ya jacone y patgon yan si nanaña ya manmalag y tano Israel.</verse>
        <verse osisID='Matt.2.22'>Ya jajungog na si Arquelao, güiya y ray guiya Judea gui sagan tataña as Herodes, maañao malag guato; lao pot si Yuus ninatungo güe claro gui güinifeña, mapos malag y tanon Galilea.</verse>
        <verse osisID='Matt.2.23'>Ya anae mato, sumaga gui siuda na mafanaan Nasaret; para ucumple y masanganña pot y profeta sija, na umafanaan taotao Nasaret.</verse>
      </chapter>
      <chapter osisID='Matt.3'>
        <verse osisID='Matt.3.1'>AYO sija na jaane, mato si Juan Bautista ya sumetmon gui desierton Judea,</verse>
        <verse osisID='Matt.3.2'>Ylegña: Fanmañotsot sa y raenon langet jumijijot.</verse>
        <verse osisID='Matt.3.3'>Sa esta güiya uje y guinin jasangan y profeta Isaias, na ilegña: Inagang ni umagang gui desierto: Famauleg y chalan y Señot, natunas y chalanña.</verse>
        <verse osisID='Matt.3.4'>Y magaguña si Juan y pilon cameyo yan y godeña cuero na jachaflileg gui senturaña, ya y naña y apacha sija yan y miet jalom tano.</verse>
        <verse osisID='Matt.3.5'>Ayo nae mapos malag para güiya, Jerusalem yan Judea yan todo y tano gui oriyan Jordan,</verse>
        <verse osisID='Matt.3.6'>Ya esta manmatagpange pot güiya, guiya Jordan, jasangan claro y isaoñija.</verse>
        <verse osisID='Matt.3.7'>¶ Ya jalie megae na Fariseo yan Saduseo sija na manmamaela para y tinagpangeña ya ilegña: Rasan culebla, jaye jamyo fumanagüe na insujaye y binibo ni mamaela?</verse>
        <verse osisID='Matt.3.8'>Fanmamatinas tinegcha digno ni y sinetsot.</verse>
        <verse osisID='Matt.3.9'>Ya chamiyo jumajaso sumangan gui sanjalommiyo, na si Abraham tatata; ya guajo sumangane jamyo, na siña si Yuus janacajulo este sija na acho famaguon gui as Abraham.</verse>
        <verse osisID='Matt.3.10'>Pago, esta locue y gachae gaegue na mapolo gui jale y trongcon jayo sija; ya todo y trongcon jayo ni ti manogcha mauleg, umautut ya umapolo gui guafe.</verse>
        <verse osisID='Matt.3.11'>Guajo magajet jutagpange jamyo nu y janom para minañotsot, lao y mamamaela gui tateco, mas guaja ninasiñaña qui guajo: y sapatosña ti mauleg yo na jupula; güiya infantinagpange ni Espiritu Santo yan y guafe.</verse>
        <verse osisID='Matt.3.12'>Y abanicoña gaegue gui canaeña, ya unagasgas y tablaña, ya unaetnon y triguña jalom gui jalom camalin, ya usonggue y pajan trigo gui taejinecog na guafe.</verse>
        <verse osisID='Matt.3.13'>¶ Anae mato si Jesus guinin Galilea, malag Jordan gui as Juan para utinagpange.</verse>
        <verse osisID='Matt.3.14'>Lao si Juan ti malago, ilegña: Nesesita yo matagpange pot jago, enaojao na mamaela guiya guajo?</verse>
        <verse osisID='Matt.3.15'>Inepe as Jesus ilegña: Diejaloja, sa taegüenao mauleg para utacumple y todo na tininas. Ayo nae pinelo.</verse>
        <verse osisID='Matt.3.16'>Ya si Jesus, anae munjayan matagpange, cajulo gusisija guine y janom, y langet mababa pot güiya ya malie y Espiritun Yuus tumunog calang paluma y sumaga gui jiloña.</verse>
        <verse osisID='Matt.3.17'>Ya estagüe, un vos guinin y langet na ilegña: Estagüiya y lajijo ni y guefyajo.</verse>
      </chapter>
      <chapter osisID='Matt.4'>
        <verse osisID='Matt.4.1'>AYO nae quinene si Jesus ni Espiritu para y jalomtano para umatienta ni anite;</verse>
        <verse osisID='Matt.4.2'>Ya estaba umayunat cuarenta na jaane yan cuarenta na puenge ya despues ñalang.</verse>
        <verse osisID='Matt.4.3'>Ya mato guiya güiya y manienienta, ya ilegña: Yaguin jago lajin Yuus, tago este y acho ya ufamapan.</verse>
        <verse osisID='Matt.4.4'>Güiya manope ilegña: Matugue esta: Ti y panja uninalâlâ y taotao, lao y todo y sinangan ni y jumuyong gui pachot Yuus.</verse>
        <verse osisID='Matt.4.5'>Ayo nae ninamalofan ni anite gui santa na siuda; pinelo gui jilo torren diquique, iyon y templo.</verse>
        <verse osisID='Matt.4.6'>Y ilegña: Yaguin jago lajin Yuus, yutejao güine papa, sa matugue esta: Y angjet sija uninadje ya unquinajat ni canaeñija, para chaña y adengmo umatotpe contra y acho.</verse>
        <verse osisID='Matt.4.7'>Si Jesus ilegña: Locue esta matugue, chamo tietienta y Señot, Yuusmo.</verse>
        <verse osisID='Matt.4.8'>Tumalo ninamalofan ni anite gui un sabana na sentáquilo ya jafanue todo y raeno sija gui jilo y tano yan y minagofñija,</verse>
        <verse osisID='Matt.4.9'>Ya ilegña: Todo este sija junaejao yaguin dumimojao ya unadora yo.</verse>
        <verse osisID='Matt.4.10'>Ayonae si Jesus ilegña nu güiya: Janao Satanas, sa matugue esta, y Señot Yuusmo na güiyaja unadora yan güiyaja unsetbe.</verse>
        <verse osisID='Matt.4.11'>Ayo nae diningo ni anite, ya y angjet sija manmato ya masetbe güe.</verse>
        <verse osisID='Matt.4.12'>¶ Anae jajungog si Jesus na si Juan esta mapongle, tumalo guato Galilea.</verse>
        <verse osisID='Matt.4.13'>Ya jadingo Nasaret, mato Capernaum ya sumaga gui oriyan tase gui oriyan tanon Sabulon yan Neftalim.</verse>
        <verse osisID='Matt.4.14'>Para umacumple y guinin jasangan y profeta Isaias, na ilegña:</verse>
        <verse osisID='Matt.4.15'>Y tano Sabulon yan y tano Neftalim, chalan tase yan para otro banda guiya Jordan, Galilea y Gentiles.</verse>
        <verse osisID='Matt.4.16'>Ya y taotao sija nu y mañasaga gui jemjom, dangculo na manana liniiñija; y ayo sija nu y mañasaga tanon anineng y finatae, candet ufaninina.</verse>
        <verse osisID='Matt.4.17'>¶ Desde ayo jatutujon si Jesus sumetmon ya ilegña: Fanmañotsot, sa y raenon langet jijijot.</verse>
        <verse osisID='Matt.4.18'>¶ Ya anae jumajanao si Jesus gui tasen Galilea, jalie dos chumelo; si Simon mafanaan Pedro yan si Andres cheluña, na janatutunog y lagua gui tase sa manpescadot.</verse>
        <verse osisID='Matt.4.19'>Ya ilegña nu sija: Dalalag yo ya junafanpescadot taotao jamyo.</verse>
        <verse osisID='Matt.4.20'>Sija japolo y lagua sija ya madalalag güe.</verse>
        <verse osisID='Matt.4.21'>Anae jumanao güije, jalie otro dos chumelo, si Santiago lajin Sebedeo, yan si Juan cheluña, gui sajyan yan si tatañija as Sebedeo na jalememenda y laguañija; ya jaagang.</verse>
        <verse osisID='Matt.4.22'>Sija enseguidas japolo y sajyan yan si tatañija ya madalalag güe.</verse>
        <verse osisID='Matt.4.23'>¶ Ya jalilicue si Jesus iya Galilea mamanagüe gui sinagoga sija ya sumetmetmon ni raenon y evangelio, ya janafanjomlo todo y chetnot yan todo y pinite gui taotao;</verse>
        <verse osisID='Matt.4.24'>Ya y matunaña matungo todo guiya Siria; ya maquenenee güe guato todo manmalango, ni guaja todo clasen chetnot yan pinite; y maninanite yan y manbababa yan y manparalitico; ya janafanjomlo.</verse>
        <verse osisID='Matt.4.25'>Ya madalalag güe linajyan taotao, guinin Galilea, yan guinin Decapolis, yan guinin Jerusalem, yan guinin Judea, yan y otro banda guiya Jordan.</verse>
      </chapter>
      <chapter osisID='Matt.5'>
        <verse osisID='Matt.5.1'>ANAE jalie si Jesus y linajyan taotao, cajulo gui un sabana, ya matachong; ya y disipuluña manmato guiya güiya.</verse>
        <verse osisID='Matt.5.2'>Ya jababa y pachotña ya jafanagüe, ilegña:</verse>
        <verse osisID='Matt.5.3'>Mandichoso y mamoble gui Espiritu, sa uiyonñija y raenon langet.</verse>
        <verse osisID='Matt.5.4'>Mandichoso y mantriste, sa sija umanafanmagof.</verse>
        <verse osisID='Matt.5.5'>Mandichoso y manmanso, sa sija ufanmaereda ni y tano.</verse>
        <verse osisID='Matt.5.6'>Mandichoso y manñalang yan manmajo ni tininas, sa sija umanafanjaspog.</verse>
        <verse osisID='Matt.5.7'>Mandichoso y manyóase, sa sija ufantinaca ni minaase.</verse>
        <verse osisID='Matt.5.8'>Mandichoso y mangasgas corasonñija, sa sija ujalie si Yuus.</verse>
        <verse osisID='Matt.5.9'>Mandichoso y fumatitinas y pas, sa sija ufanmafanaan famaguon Yuus.</verse>
        <verse osisID='Matt.5.10'>Mandichoso y manmapetsigue pot causa y tininas; sa uiyonñija y raenon langet.</verse>
        <verse osisID='Matt.5.11'>Mandichoso jamyo, yaguin manmamatdise jamyo, yan manmapetsigue jamyo, yan manmasangane jamyo todo taelaye pot y naanjo, ya manmandague.</verse>
        <verse osisID='Matt.5.12'>Fanmagof, ya infansenmagof, sa y premionmiyo gui langet sendangculo: sa taegüenaoja locue manmapetsigueñija y profeta sija ni y antes di jamyo.</verse>
        <verse osisID='Matt.5.13'>¶ Jamyo y asigan y tano; ya yaguin y asiga malingo y maaseña, jafa taemano manasne? taya baliña, na umayute juyong ya umagacha ni y taotao.</verse>
        <verse osisID='Matt.5.14'>Jamyo y candet y tano. Y siuda ni maplanta gui jilo y tano táquilo ti siña umatog.</verse>
        <verse osisID='Matt.5.15'>Taya candet umasonggue ya umapolo gui papa un medida; lao umapolo gui candelero, ya umanainina todo y mangaegue gui jalom guma.</verse>
        <verse osisID='Matt.5.16'>Polo ya umanina y candetmiyo gui menan y taotao sija, para ujalie y mauleg chechonmiyo, ya innamagof y tatanmiyo ni y gaegue gui langet.</verse>
        <verse osisID='Matt.5.17'>¶ Chamiyo jumajaso na mato yo para juyulang y tinago pat y profeta sija; ti mato yo para juyulang, lao para jucumple.</verse>
        <verse osisID='Matt.5.18'>Sa magajet jusangane jamyo, nu y langet yan y tano ufalingo; lao ni un punto ni un pongpong gui tinago ufalingo, asta qui güiya todo macumple.</verse>
        <verse osisID='Matt.5.19'>Ya jayeja y yumulang uno güine gui sendiquique na tinago, ya mamanagüe ni taotao, diquique umafanaan gui raenon langet; lao jayeja y fumatinas ya mamanagüe umafanaan dangculo gui raenon langet.</verse>
        <verse osisID='Matt.5.20'>Sa guajo sumangane jamyo: na y tininasmiyo yaguin ti mudongña qui y tininas y escriba yan y Fariseo sija, ti siña jamyo manjalom gui raenon langet.</verse>
        <verse osisID='Matt.5.21'>¶ Injingogja y munjayan masangane sija gui manmalofan na tiempo: Chamo famumuno, ya jayeja y mamuno, peligroña gui juisio.</verse>
        <verse osisID='Matt.5.22'>Lao guajo sumangane jamyo na jayeja y lalalo ni cheluña, peligroña gui juisio, na jayeja y umalog ni cheluña, taetiningo jao, peligroña gui tribunal, lao jayeja y umalog bababa jao, peligroña gui guafen sasalaguan.</verse>
        <verse osisID='Matt.5.23'>Yaguin unchule y ninaimo guato gui attat, ya ayo nae unjaso na guaja linachimo gui chelumo;</verse>
        <verse osisID='Matt.5.24'>Polo güije y ninaimo gui menan y attat, ya unjanao finena ya inatungo yan y chelumo, ya ayo nae untalo guato ya unnaenñaejon y ninaimo.</verse>
        <verse osisID='Matt.5.25'>Atungo yan y contrariumo enseguidas, mientros gaegue jamyo gui chalanmiyo, noseaja, y cotrariumo unenentrega gui jues, ya y jues unenentrega gui ofisiat ya unmapolo gui preso.</verse>
        <verse osisID='Matt.5.26'>Magajet jusangane jamyo: Seguro na ti unjuyong güije, asta qui anapase y uttimo na coble.</verse>
        <verse osisID='Matt.5.27'>¶ Injingogja y munjayan masangan: Munga umábale,</verse>
        <verse osisID='Matt.5.28'>Ya guajo sumangane jamyo, na jayeja y umatan y palaoan nu ábale na minalagoña, jafatinas yan güiya y ábale gui jalom corasonña.</verse>
        <verse osisID='Matt.5.29'>Yaguin y agapa na atadogmo uninapodong jao, chule ya yute guiya jago; sa maulegña na ufalingo un pidaso guiya jago, qui todo y tataotaomo umayute guiya sasalaguan.</verse>
        <verse osisID='Matt.5.30'>Ya yaguin y agapa na canaemo uninapodong jao, utut ya yute guiya jago; sa maulegña, na ufalingo un pidaso guiya jago, qui todo y tataotaomo umayute guiya sasalagüan.</verse>
        <verse osisID='Matt.5.31'>¶ Munjayan locue masangan: Jayeja y dumingo y asaguaña, umatugue y papet y inapattan umasagua.</verse>
        <verse osisID='Matt.5.32'>Lao guajo sumangane jamyo, na y dumingo y asaguaña ya ti pot inábale, jafatinas y ábale; ya jayeja y umasagua ayo y umadingo, jafatinas y ábale.</verse>
        <verse osisID='Matt.5.33'>¶ Injingogja locue y munjayan masangane sija gui manmalofan na tiempo: Munga manjula pot namaesa jao; lao unfatinas ni y Señot gui jinilamo.</verse>
        <verse osisID='Matt.5.34'>Lao guajo sumangane jamyo: Chamiyo fanmanjujula pot jafa; ti pot y langet, sa raenon Yuus;</verse>
        <verse osisID='Matt.5.35'>Ni pot y tano, sa sagan y adengña; ni pot Jerusalem, sa siuda y dangculo na Ray;</verse>
        <verse osisID='Matt.5.36'>Ni pot y ilumo unfanjula; sa ti siña y gaponulo uno naapaca, ni uno naatulong.</verse>
        <verse osisID='Matt.5.37'>Lao yaguin manguentos jamyo, alog: Junggan, junggan; Aje, aje; sa yaguin mas qui este, taelaye jumuyong.</verse>
        <verse osisID='Matt.5.38'>¶ Injingogja y munjayan masangan: Atadog yan atadog, nifen yan nifen,</verse>
        <verse osisID='Matt.5.39'>Lao guajo sumangane jamyo: Chamiyo fumatinas jafa contra y tinaelaye; yaguin jayejao pumatmada gui agapa na fasumo, birayeja ni y otro.</verse>
        <verse osisID='Matt.5.40'>Ya jayeja y munaquequemumojao ya jachule y magagomo, nae locue y capamo.</verse>
        <verse osisID='Matt.5.41'>Ya jayeja y umafuetsas jao na unjanao yan güiya un miya; unjanao yan güiya dos.</verse>
        <verse osisID='Matt.5.42'>Y gumagao jao, nae; ya y mumalago umayao jao, chamo jao rumiuusa.</verse>
        <verse osisID='Matt.5.43'>¶ Injingogja y munjayan masangan: Guaeya y tiguangmo ya chatlie y enemigomo.</verse>
        <verse osisID='Matt.5.44'>Lao guajo sumangane jamyo: Guaeya y enemigonmiyo; bendise y mumatdidise jamyo; fantinas mauleg ni y chumatlie jamyo, tayuyute sija as Yuus ni y munamamajlao jamyo yan y pumetsigue jamyo,</verse>
        <verse osisID='Matt.5.45'>Para infanfamaguon y tatanmiyo ni y gaegue gui langet, nu y janafanina y atdao gui jilo y manaelaye yan y manmauleg; ya janauchan gui jilo y manunas yan y timanunas.</verse>
        <verse osisID='Matt.5.46'>Sa yaguin inguaeya ayo y gumaeya jamyo, jafa premionmiyo? Ada ti jafatinas locue taegüenao y publicano sija?</verse>
        <verse osisID='Matt.5.47'>Yaguin unsaluda y mañelunmiyo, jafa unfatinas mauleg? Ada ti jafatinas locue taegüenao y ti mangilisyano?</verse>
        <verse osisID='Matt.5.48'>Nafangabales jamyo taegüije y tatanmiyo ni y gaegue gui langet, cabales.</verse>
      </chapter>
      <chapter osisID='Matt.6'>
        <verse osisID='Matt.6.1'>ADAJE ya chamiyo fumatitinas y limosnanmiyo gui menan y taotao sija, para infanlinie; sa yaguin ti taegüenao, taya premionmiyo gui tatanmiyo ni gaegue gui langet.</verse>
        <verse osisID='Matt.6.2'>Yaguin unfatitinas y limosnamo, chamo na catitiye trompeta gui menamo taegüije y jafatitinas y hipocrita sija gui sinagoga, yan y plasa para uguaja minalagñija nu y taotao sija. Magajet jusangane jamyo na esta guaja premioñija.</verse>
        <verse osisID='Matt.6.3'>Lao jago, yaguin unfatitinas y limosnamo, chamo natutungo y canaemo acagüe jafa checho y canaemo agapa.</verse>
        <verse osisID='Matt.6.4'>Para ugaegue y limosnamo gui secreto, sa y tatamo ni jalilie gui secreto, güiya umapase jao gui publico.</verse>
        <verse osisID='Matt.6.5'>¶ Ya yaguin manaetaejao, munga taegüije y hipocrita, sa sija yanñija manmanaetae gui sinagoga yan y esquinan chalan manotojgue para ufanmalie nu y taotao sija. Magajet na esta guaja premioñija.</verse>
        <verse osisID='Matt.6.6'>Lao jago, yaguin manaetaejao, jalom gui aposentomo, ya juchum y pettamo, ya taetaye y tatamo ni y gaegue gui secreto; sa y tatamo ni y jalilie gui secreto, güiya umapase jao gui publico.</verse>
        <verse osisID='Matt.6.7'>Yan manaetaejao chamo sumasangan un sinangan megae na biaje na taebale, taegüije y Gentiles; jinasoñija na ufanmajungog pot y megae sinanganñija.</verse>
        <verse osisID='Matt.6.8'>Chamiyo fumatitinas taegüije iya sija; sa y tatanmiyo jatungoja jafa innesesita antes qui ingagao güe.</verse>
        <verse osisID='Matt.6.9'>Lao an manmanaetae jamyo taegüine: Tatanmame na gaegue jao gui langet: umatuna y naanmo.</verse>
        <verse osisID='Matt.6.10'>Umamaela y raenomo, umafatinas y minalagomo jaftaemano gui langet taegüijija gui tano;</verse>
        <verse osisID='Matt.6.11'>Naejam pago nu y cada jaane na agonmame;</verse>
        <verse osisID='Matt.6.12'>Ya asiijam nu y dibenmame, taegüije yan inasisie y dumidibejam sija;</verse>
        <verse osisID='Matt.6.13'>Ya chamojam pumópolo na infanbasnag gui tentasion, lao nafanlibrejam nu y taelaye; sa iyomo y raeno, yan y ninasiña, yan y minalag para taejinecog na jaane; Amen.</verse>
        <verse osisID='Matt.6.14'>Sa yaguin inasie y umisagüe jamyo: maninasiija locue jamyo as tatanmiyo ni gaegue gui langet.</verse>
        <verse osisID='Matt.6.15'>Lao yaguin ti unasie ayo sija y umisagüe jamyo, ti infaninasie locue ni tatanmiyo nu y isaomiyo.</verse>
        <verse osisID='Matt.6.16'>¶ Yaguin umayuyunatjao, munga taegüije y hipocrita nu y triste na mata, jaago y matañija, para ufanmatungo ni taotao sija na manayunat. Magajet jusangane jamyo, na esta guaja premioñija.</verse>
        <verse osisID='Matt.6.17'>Lao jago, yaguin umayunat jao, palalae y ilumo, ya unfagase y matamo;</verse>
        <verse osisID='Matt.6.18'>Para munga malilie nu y taotao sija na umayuyunat jao, lao si tatamoja ni y gaegue gui secreto; ya si tatamo, ni jalilie gui secreto, güiya uninapase gui publico.</verse>
        <verse osisID='Matt.6.19'>¶ Chamiyo fannanaetnon güinaja para jamyo gui tano, mano nae y poliya yan y lamas uyinamag, yan y saque sija uyulang yan uchule;</verse>
        <verse osisID='Matt.6.20'>Lao fannaetnon güinaja para jamyo gui langet, mano nae ni y poliya ni y lamas ti uyinamag, ya ni y saque sija ti uyulang yan ti uchule.</verse>
        <verse osisID='Matt.6.21'>Sa manoja nae gaegue y güinajanmiyo, ayoja nae gaegue locue y corasonmiyo.</verse>
        <verse osisID='Matt.6.22'>Y candet y tataotao y atadog; yaguin y gasgas atadogmo, todo y tataotaomo ubula y manana.</verse>
        <verse osisID='Matt.6.23'>Lao yaguin y taelaye na atadogmo, todo y tataotaomo jomjom, Sa yaguin y manana ni y gaegue guiya jago jomjom, jafa na gosdangculo na jinemjom!</verse>
        <verse osisID='Matt.6.24'>¶ Taya ni uno siña sumetbe dos amo; sa jachatlie y uno, ya jaguflie y otro; pat jadalalag y uno ya jadespresia y otro. Ti siña jamyo insetbe si Yuus yan y güinaja.</verse>
        <verse osisID='Matt.6.25'>Enao mina jusangane jamyo: Chamiyo fanmanjajaso pot y jaaninmiyo; jafa para incano, pat jafa para inguimen; ni pot para innaminagago y tataotaomiyo. Ada ti bale mas y linâlâmo qui y nengcano, yan y tataotaomo qui y magago?</verse>
        <verse osisID='Matt.6.26'>Atanja y pajaro gui langet; ti manmanananon, ni ti manmangongoco, ni ti manmanrecocoje jalom gui camalin; sa si tatamoja gui langet munafañochocho. Ada ti mangaebalotña jamyo qui sija?</verse>
        <verse osisID='Matt.6.27'>Ya jaye guiya jamyo, yaguin manjaso, siña jataluye y linecaña un codo?</verse>
        <verse osisID='Matt.6.28'>Ya jafa jamyo na manmanjajaso pot magago? Jasoja y lirio sija gui fangualuan, jaftaemano manlâlâñiñija; ti manmachochocho ya ti manmajijila.</verse>
        <verse osisID='Matt.6.29'>Lao jusangane jamyo, na si Salomon yan todo y minalagña, ti minagago parejo yan uno güine sija.</verse>
        <verse osisID='Matt.6.30'>Yanguin si Yuus janaminagago y chaguan gui fangualuan; sa pago gaegue, ya agupa machule ya mapolo gui jetno, ada ti mas jamyo inninaminagago, taotao jamyo na didide jinengguenmiyo?</verse>
        <verse osisID='Matt.6.31'>Enao mina, chamiyo jumajaso umalog: Jafajit tacano, pat jafajit taguimen, pat jafajit magaguta?</verse>
        <verse osisID='Matt.6.32'>Sa todo este sija na güinaja, jaaliligao y Gentiles; ya y tatanmiyo gui langet jatungoja na innesesita todo este sija na güinaja.</verse>
        <verse osisID='Matt.6.33'>Lao aligao fenena y raenon Yuus, yan y tininasña; ya despues todo este sija na güinaja infanmataluye.</verse>
        <verse osisID='Matt.6.34'>Chamiyo jumajaso y para agupa, sa y para agupa güiyaja güe ujaso. Basta para y cada y jaane y inalulaye.</verse>
      </chapter>
      <chapter osisID='Matt.7'>
        <verse osisID='Matt.7.1'>CHAMIYO fanmanjusga para ti infanmajusga.</verse>
        <verse osisID='Matt.7.2'>Sa taemanoja yan manmajusga yan manmañogne jamyo, taegüijija locue infanmajusga; ya taemanoja y minedidamiyo, taegüijija locue infanmamediye.</verse>
        <verse osisID='Matt.7.3'>Sa jafa muna unlilie y migo gui atadog y chelumo, ya ti unjajaso y jayo gui atadogmo?</verse>
        <verse osisID='Matt.7.4'>Jafa taemano unalog nu y chelumo: Maela ya junajanao enao y migo gui atadogmo; ya enagüija y jayo gui atadogmo?</verse>
        <verse osisID='Matt.7.5'>Hipocrita! Najanao finenana y jayo gui atadogmo? ya ayo nae siña ungueflie yan para unnajanao y migo gui atadog y chelumo.</verse>
        <verse osisID='Matt.7.6'>¶ Chamiyo numanae y galago nu y santos, ni inpelo y perlasmiyo gui menan y babue; sa no seaja ujagacha nu y patasñija ya ujabira sija ya infanyenabalag jamyo.</verse>
        <verse osisID='Matt.7.7'>¶ Gagao ya infanmanae; aligao ya inseda; yajo ya infanmababaye.</verse>
        <verse osisID='Matt.7.8'>Sa jayeja y mangagao, uresibe; ya y manaligao, usoda; ya y manyajo, umababaye.</verse>
        <verse osisID='Matt.7.9'>Ya jayeja guiya jamyo, yaguin uguinagao nu y lajiña pan, ada unnae acho?</verse>
        <verse osisID='Matt.7.10'>Pat yaguin uguinagao un güijan, ada unnae un serpiente?</verse>
        <verse osisID='Matt.7.11'>Ombre manaelaye jamyo, intingo numae mauleg na ninae y famaguonmiyo; ada ti mas y tatanmiyo, ni y gaegue gui langet, unnae mauleg na güinaja todo ayo y gumagaogüe?</verse>
        <verse osisID='Matt.7.12'>Enao mina, jaftaemano y malagomiyo na y taotao ufatitinas nu jamyo, taegüijija infatitinas locue nu sija; sa este y lay yan y profeta sija.</verse>
        <verse osisID='Matt.7.13'>¶ Jalom gui maiot na potta, sa y feda na potta ya micanpo y chalan nu y jumananaogüe y finalingo, ya megae sija y fumapoposgüe.</verse>
        <verse osisID='Matt.7.14'>Sa y maiot na potta ya dalalae na chalan y jumananaogüe y linâlâ, ya didide sija y sumosoda.</verse>
        <verse osisID='Matt.7.15'>¶ Adaje jamyo nu y ti manmagajet na profeta, ni ufanmato guiya jamyo maninagagon quininilo, lao y sanjalomñija mangaegue lobo na mañaque.</verse>
        <verse osisID='Matt.7.16'>Injatingo pot y tinegchañija. Ada y taotao ufañule ubas guine y títucan jayo, pat igos guine y títucan chaguan?</verse>
        <verse osisID='Matt.7.17'>Taegüijija todo y mauleg na trongcon jayo, siempre mauleg tinegchaña; lao y taelaye na trongcon jayo, siempre taelaye tinegchaña.</verse>
        <verse osisID='Matt.7.18'>Ti siña y mauleg na trongcon jayo manogcha taelaye; ni y taelaye na trongcon jayo manogcha mauleg.</verse>
        <verse osisID='Matt.7.19'>Todo y trongcon jayo ni ti manogcha mauleg, umautut ya umayute gui guafe,</verse>
        <verse osisID='Matt.7.20'>Enao mina pot y tinegchañija, injatingo.</verse>
        <verse osisID='Matt.7.21'>¶ Ti todo y umalog nu guajo: Señot! Señot! ujalom gui raenon langet; lao ayo y fumatinas y minalago y tatajo, ni y gaegue gui langet.</verse>
        <verse osisID='Matt.7.22'>Megae, güije na jaane, ualog nu guajo: Señot! Señot! ada ti inprofetisa pot y naanmo, yan innajanao y anite pot y naanmo, yan infatinas megae námanman na chocho pot y naanmo?</verse>
        <verse osisID='Matt.7.23'>Ya ayo nae jusangane sija, ni y magajet ti jutungo jamyo, fanjanao guiya guajo, jamyo manmamatitinas inechong.</verse>
        <verse osisID='Matt.7.24'>¶ Enao mina jayeja y jumungog este sija y sinanganjo ya fumatinas, güiya parejo yan y méjnalom na taotao, na jafatinas y guimaña gui jilo acho;</verse>
        <verse osisID='Matt.7.25'>Ya utunog y ichan, yan ufanmato y sadog, yan ufanmanguaefe y manglo, ya ubinate ayo na guma ya ti upodong, sa mafatinas gui jilo acho.</verse>
        <verse osisID='Matt.7.26'>Lao jayeja y jumungog este sija y sinanganjo, ya ti fumatinas, güiya parejo yan y bábaba na taotao na jafatinas y guimaña gui jilo unae;</verse>
        <verse osisID='Matt.7.27'>Ya utunog y ichan yan ufanmato y sadog, yan ufanmanguaefe y manglo ya ubinate ayo na guma, ya upodong; ya gosdangculo y pinedongña.</verse>
        <verse osisID='Matt.7.28'>Ya susede, anae munjayan este sija jasangan si Jesus, ninafanmanman y linajyan taotao sija nu y doctrinaña.</verse>
        <verse osisID='Matt.7.29'>Sa jafanagüe sija, calang uno ni gaeninasiña, lao ti calang y escriba sija.</verse>
      </chapter>
      <chapter osisID='Matt.8'>
        <verse osisID='Matt.8.1'>YA anae tumunog güe guinin y sabana, madalalag güe dangculo na linajyan taotao.</verse>
        <verse osisID='Matt.8.2'>Ya estagüe na mato un ategtog ya tinayuyut güe ilegña: Señot, yaguin malagojao, siña unnagasgas yo.</verse>
        <verse osisID='Matt.8.3'>Ya jaestira y canaeña ya japacha ya ilegña: malagoyo, gasgasjao! Ya enseguidas y ategtog gasgas.</verse>
        <verse osisID='Matt.8.4'>Ayo nae ilegña si Jesus: Adaje ya chamo fañangangane ni jaye; lao falag y pale ya unfanue nu jago, ya unchule y ninae ni manago si Moises para testimonioñija.</verse>
        <verse osisID='Matt.8.5'>¶ Ya anae jumalom si Jesus guiya Capernaum, mato guiya güiya un senturion guinagao güe,</verse>
        <verse osisID='Matt.8.6'>Ya ilegña: Señot, y tentagojo gaegue guiyajame na umaason sa malango paralitico, ya gogosninachatsaga sa adit.</verse>
        <verse osisID='Matt.8.7'>Ya ilegña nui guiya: Bae jufato ya junajomlo.</verse>
        <verse osisID='Matt.8.8'>Lao senturion manope ya ilegña: Señot, ti siña na guajojao junafato gui papa atufjo, lao sanganja un palabra ya ujomlo y tentagojo.</verse>
        <verse osisID='Matt.8.9'>Sa guajo locue un taotao gui papa ninasiña, ya guaja sendalojo gui papa ninasiñajo; ya yaguin ilegco nu este na taotao: Janao, ya jumanao; yan ilegco ni otro: Maela, ya mamaela, yan ilegco ni tentagojo: Chogüe este, ya jachogüe.</verse>
        <verse osisID='Matt.8.10'>Ya anae jajungog si Jesus, ninamanman, ya ilegña nu y dumadalalag güe: Magajet jusangane jamyo, na tayayo nae mañoda ni este na dangculon jinenggue guiya Israel!</verse>
        <verse osisID='Matt.8.11'>Ya guajo sumangane jamyo, na ufanmato megae guine y sancatan, yan guine y sanlichan; ya ufanmatachong yan si Abraham yan si Ysaac yan si Jacob gui raenon langet;</verse>
        <verse osisID='Matt.8.12'>Lao y famaguon y raeno ufanmayute gui sumanjiyong gui jemjom; ya ayo nae uguaja cumasao yan checheg nifen.</verse>
        <verse osisID='Matt.8.13'>Entonses si Jesus ilegña nu y senturion: Janao, parejoja y unjonggue, umafatinas guiya jago; ya y tentagoña jumonlo güije na ora.</verse>
        <verse osisID='Matt.8.14'>¶ Ya anae mato si Jesus gui guiman Pedro, jalie y suegran Pedro na umaason gui cama, sa guaja calenturaña.</verse>
        <verse osisID='Matt.8.15'>Ya japacha canaeña; ya pinelo ni calentura: ya cajulo ya jasetbe sija.</verse>
        <verse osisID='Matt.8.16'>Ya anae esta pupuenge, maconie güe megae na maninanite, ya janajanao guiya sija todo y anite pot y sinanganña, yan janafanjomlo todo y manmalango.</verse>
        <verse osisID='Matt.8.17'>Para umacumple y esta masangan pot y profeta Isaias, na ilegña: Güiya chumule y chetnotta yan cumacatga y pinitita.</verse>
        <verse osisID='Matt.8.18'>¶ Ya anae jalie si Jesus y linajyan taotao gui oriyaña, manago na ufanmalag y otro banda y sadog.</verse>
        <verse osisID='Matt.8.19'>Ya mato un escriba ya ilegña nu güiya: Maestro, judalalag jao mano y malagomo guato.</verse>
        <verse osisID='Matt.8.20'>Ya si Jesus ilegña nu güiya: Y sora sija guaja liyangñija, ya y pajaro gui langet guaja chenchonñija: lao y Lajin taotao taya mano nae unaason y iluña.</verse>
        <verse osisID='Matt.8.21'>Ya otro uno gui disipuluña ilegña nu güiya: Señot, nae yo lisensia ya jujanao finena ya jujafot y tatajo.</verse>
        <verse osisID='Matt.8.22'>Ya si Jesus ilegña nu güiya: Dalalag yo; ya polo ya y manmatae ufanjinafot ni y mangaematae.</verse>
        <verse osisID='Matt.8.23'>¶ Ya anae jumalom gui un sajyan, y disipuluña sija madalalag güe.</verse>
        <verse osisID='Matt.8.24'>Ya dangculo na pagyo mato gui tase ya y sajyan tinatampe nu y napo sija; ya güiya mamaegoja.</verse>
        <verse osisID='Matt.8.25'>Ya manmato guiya güiya y disipuluña ya mayajogüe ilegñija: Señot, nafanlibrejam sa manmalingojam!</verse>
        <verse osisID='Matt.8.26'>Güiya ilegña nu sija: Jafa na manmaañao jamyo, taotao na didide jinengguenmiyo? Ayo nae cajulo ya jachoma y manglo yan y tase, ya dangculo na minalinao guaja.</verse>
        <verse osisID='Matt.8.27'>Ya y taotao sija manmanman, ya ilegñija; jafa este na taotao na y manglo yan y tase maoosgueja güe?</verse>
        <verse osisID='Matt.8.28'>¶ Ya anae mato gui otro banda gui tano y taotao Gadara sija, umasoda yan dos na gaemanganite na manguine y naftan, yan mangosnamaañao y jechurañija; ya taya siña malofan güije na chalan.</verse>
        <verse osisID='Matt.8.29'>Ya estagüe, na manaagang ilegñija: Para jafajam nu jago Lajin Yuus? Matojao güine para usapetjam antes di y tiempo?</verse>
        <verse osisID='Matt.8.30'>Ya chago guiya sija estaba un manada na gosmegae na babue mañochocho.</verse>
        <verse osisID='Matt.8.31'>Y anite sija matayuyutgüe ilegñija: Yaguin unyutejam juyong, najanaojam na fanmalag ayo y babue sija.</verse>
        <verse osisID='Matt.8.32'>Ya ilegña nu sija: Janao. Ya sija manjuyong ya, manmalag gui jalom y manadan babue; ya, estagüe, todo y babue manmalago papa gui un didog na lugat, asta y jalom tase, ya manmatae gui janom tase.</verse>
        <verse osisID='Matt.8.33'>Y munafañochocho y babue manmalago ya manmalag y siuda, ya jasangan todo y guaja, ya jafa susede yan y mangaemanganite.</verse>
        <verse osisID='Matt.8.34'>Ya, estagüe, todo y siuda manjanao para ufanasoda yan si Jesus, ya anae maliigüe, matayuyutgüe na ujanao gui tanoñija.</verse>
      </chapter>
      <chapter osisID='Matt.9'>
        <verse osisID='Matt.9.1'>YA jumalom gui un batco, mapos güe, ya malag y otro banda ya mato gui suidaña.</verse>
        <verse osisID='Matt.9.2'>Ya, estagüe, sija na manmangongone güe un malango, umaason gui cama sa paralitico; ya anae jalie si Jesus y jinenggueñija, ilegña nu y paralitico: Angoco lajijo; y isaomo unmaasie.</verse>
        <verse osisID='Matt.9.3'>Ya estagüe sija palo escriba na ilegñija gui sanjalomñija: Este chumatfino contra si Yuus.</verse>
        <verse osisID='Matt.9.4'>Ya anae jatungo si Jesus y jinasoñija, ilegña: Jafa na manmanjajaso jamyo taelaye gui corasonmiyo?</verse>
        <verse osisID='Matt.9.5'>Sa jafa mas guse masangan: Y isaomo unmaasie: pat masangan: Cajulo ya unfamocat?</verse>
        <verse osisID='Matt.9.6'>Lao para intingoja na y Lajin taotao guaja ninasiñaña, gui jilo tano, para umaasie isao; (ayo nae ilegña nu y paralitico), Cajulo, chule y camamo ya unjanao para iyajamyo.</verse>
        <verse osisID='Matt.9.7'>Ayo nae cajulo ya mapos para iyasija.</verse>
        <verse osisID='Matt.9.8'>Ya anae malie nu y linajyan taotao, ninafanmanman, ya manamalag si Yuus, sa mannae nu ayo na ninasiña gui taotao sija.</verse>
        <verse osisID='Matt.9.9'>¶ Ya anae malofan si Jesus güije, jalie un taotao na matatachong gui bancon y tributo, na y naanña si Mateo, ya ilegña nu güiya, Dalalagyo. Ya cajulo ya dinalalag güe.</verse>
        <verse osisID='Matt.9.10'>Ya susede anae estaba güe, matachong chumochocho gui jalom guma, estagüe, sija megae na publicano yan manisao, manmato ya mañija manmatachong gui lamasa yan si Jesus yan y disipuluña sija.</verse>
        <verse osisID='Matt.9.11'>Ya anae malie este nu y Fariseo sija, ilegñija nu y disipuluña: Sa jafa y maestronmiyo na mañisija mañocho yan y publicano yan y manisao?</verse>
        <verse osisID='Matt.9.12'>Lao anae jajungog ayo, ilegña: Y manaechetnot ti janesesita medico: lao y manmalango.</verse>
        <verse osisID='Matt.9.13'>Janao ya inquetungo jafa este: Minaase malagojo, ya ti inefrese; sa ti mato yo para juaagang y manunas, lao y manisao para ufanmañotsot.</verse>
        <verse osisID='Matt.9.14'>¶ Ayo nae y disipulon Juan manmato guiya güiya ya ilegñija: Jafa jame yan y Fariseo sija na manayuyunat megae; ya y disipulumo ti manayuyunat?</verse>
        <verse osisID='Matt.9.15'>Ya ilegña si Jesus nu sija: Siña y mangachong y nobio, mantriste yaguin mañisijaja yan y nobio? Lao ufato y jaane, na y nobio umacone guiya sija, ya ayo nae ufanayunat.</verse>
        <verse osisID='Matt.9.16'>Taya ni un taotao lumimendanñaejon y nuebo na magago gui mamagagonñañajeon ni y bijo; sa ayo na lemenda usuja gui magago, ya y minatitegña sentaelaye.</verse>
        <verse osisID='Matt.9.17'>Ni umasajguane locue y nuebo na bino gui bijo na boteyan cuero sa y boteyan cuero umafag ya umachuda y bino, ya manmalingo y boteyan cuero; lao umasajguane y nuebo na bino gui nuebo na boteyan cuero, ya uchamaog y dos.</verse>
        <verse osisID='Matt.9.18'>¶ Mientras jasangangane sija ni este, estagüe, un magas na mato ya inadoragüe ilegña: Y jagajo matae tiampmanja; lao nije ya maela ya unpolo y canaemo gui jiloña ya ulâlâ.</verse>
        <verse osisID='Matt.9.19'>Ya cajulo si Jesus ya dinalalag güe, yan y disipuluña locue.</verse>
        <verse osisID='Matt.9.20'>¶ Ya, estagüe, un palaoan na malango nu y minilalag y jâgâ, esta dose años, mato gui tateña ya japacha y madoblan y magaguña;</verse>
        <verse osisID='Matt.9.21'>Sa ilegña gui sumanjalomña: Yaguin jupachaja y magaguña, jujomlo.</verse>
        <verse osisID='Matt.9.22'>Lao si Jesus jabiragüe ya anae malie güe ilegña: Jagajo, angoco, y jinengguemo unninajomlo. Ya y palaoan ninajomlo desde ayo na ora.</verse>
        <verse osisID='Matt.9.23'>Ya anae mato si Jesus gui guima ayo na magas, ya jalie y mandadandan nu y flauta yan y taotao sija manboruruca,</verse>
        <verse osisID='Matt.9.24'>Ylegña: Fañuja; sa y patgon palaoan ti mamatae, lao mamaego. Ya mabutleagüe.</verse>
        <verse osisID='Matt.9.25'>Lao y taotao sija anae mañuja, güiya mapos jalom, ya jamantiene canaeña; ya y patgon palaoan cajulo.</verse>
        <verse osisID='Matt.9.26'>Ya malofan este na fama todo güije na tano.</verse>
        <verse osisID='Matt.9.27'>¶ Anae mafapos si Jesus güije, madalalag güe dos taotao na bachet na umaagang ilegñija: Gaease nu jame, jago, Lajin David.</verse>
        <verse osisID='Matt.9.28'>Ya anae mato guato gui jalom guma, manmato guiya güiya y dos bachet, ya si Jesus ilegña nu sija: Injenggue na guajo siña jufatinas este? Ya sija ilegñija: Junggan Señot.</verse>
        <verse osisID='Matt.9.29'>Ayo nae japacha y atadogñija ya ilegña: Parejoja y jinengguenmiyo umafatinas.</verse>
        <verse osisID='Matt.9.30'>Ya y atadogñija manmababa. Ya si Jesus jagosencatga ilegña. Adaje ya chamiyo munatutungo ni uno.</verse>
        <verse osisID='Matt.9.31'>Lao anae manmapos sija, manafamta y famaña todo güije na tano.</verse>
        <verse osisID='Matt.9.32'>¶ Ya anae manmapos sija; estagüe, machule guiya güiya un taotao na udo, na gaeanite.</verse>
        <verse osisID='Matt.9.33'>Anae ninajanao y anite y udo cumuentos. Ya y linajyan taotao ninafanmanman ya ilegñija: Taya este nae malie guiya Israel.</verse>
        <verse osisID='Matt.9.34'>Lao y Fariseo sija ilegñija: Pot y ninasiña y prinsipen anite, janajanao y anite sija.</verse>
        <verse osisID='Matt.9.35'>Ya jalilicue si Jesus todo y siuda sija yan y sengsong, mamananagüe gui guima Yuusñija, ya jasesetmon y ebangelion y raeno, yan janafanmamagong todo y chetnot yan todo y pinite gui taotao sija.</verse>
        <verse osisID='Matt.9.36'>¶ Anae jalie y linajyan taotao, ninamaase nu sija, sa manadingo ya manmachalapon calang y quinilo nu y taya pastotñija.</verse>
        <verse osisID='Matt.9.37'>Ayo nae ilegña nu y disipuluña: Magajet na y cosecha megae: lao y manfáfachocho didide.</verse>
        <verse osisID='Matt.9.38'>Tayuyut y Señot y cosecha ya utago y manfáfachocho gui cosechaña.</verse>
      </chapter>
      <chapter osisID='Matt.10'>
        <verse osisID='Matt.10.1'>AYO nae jaagang y dose na disipuluña, ya janae ninasiñañija contra y manaplacha na espiritu, para ujayute juyong; yan unafanmagong todo y chetnot, yan todo y manpinite.</verse>
        <verse osisID='Matt.10.2'>Ya y naan y dose apostoles sija este sija: Y finenana, si Simon na mafanaan si Pedro, yan si Andres cheluña: si Santiago, lajin Sebedeo, yan si Juan cheluña;</verse>
        <verse osisID='Matt.10.3'>Si Felipe, yan si Bartolome; si Tomas, yan si Mateo y publicano; si Santiago, lajin Alfeo, yan si Lebeo, na y apiyiduña si Tadeo;</verse>
        <verse osisID='Matt.10.4'>Si Simon Selote, yan si Judas Iscariote, ni y umintrega güe locue.</verse>
        <verse osisID='Matt.10.5'>Este y dose sija mantinago as Jesus na ufanjanao ya maninencatga ilegña: Chamiyo fanmalag y chalan y Gentiles; yan y siuda y Samaritano sija chamiyo fanjajalom:</verse>
        <verse osisID='Matt.10.6'>Lao gosmauleg para ufanmalag y malingo na quinilo gui guima Israel.</verse>
        <verse osisID='Matt.10.7'>Anae manjanao jamyo, setmon ya alog: Y raenon langet mato jijot.</verse>
        <verse osisID='Matt.10.8'>Nafanjomlo y manmalango, nafan gasgas y manategtog, nafangajulo y manmatae, nafanjanao y anite sija: pot grasia na inresibe, fanmannae pot grasia.</verse>
        <verse osisID='Matt.10.9'>Chamiyo fannanaetnon oro ni salape ni coble gui betsanmiyo;</verse>
        <verse osisID='Matt.10.10'>Ni tengguang para y chalan, ni dos na magago ni sapatos, ni baston; sa y fafáchocho jamerese y nengcanoña.</verse>
        <verse osisID='Matt.10.11'>Yan todo na siuda, pat songsong na manjalom jamyo, guesaligao jaye mumerese, ya fañaga güije asta qui para infanjanao.</verse>
        <verse osisID='Matt.10.12'>Yaguin manjalom jamyo gui guima, saluda.</verse>
        <verse osisID='Matt.10.13'>Yaguin y guima jamerese, y pasmiyo usaga guiya güiya; lao yaguin ti jamerese, y pasmiyo utaloja guato guiya jamyo.</verse>
        <verse osisID='Matt.10.14'>Ya jayeja y ti rumesibe jamyo, yan ti jaecungog y sinanganmiyo, fanjanao güije na guma pat suida, ya insacude contra sija todo y petbos gui adengmiyo.</verse>
        <verse osisID='Matt.10.15'>Magajet jusangane jamyo: Y mas mauleg para y tano Sodoma yan Gomora gui jaanin sentensia, qui para ayo na siuda.</verse>
        <verse osisID='Matt.10.16'>¶ Estagüe, na guajo jamyo tumago, calang quinilo gui entalo lobo sija; fanmalate calang y serpiente sija, yan y fanmanso calang y paluma sija.</verse>
        <verse osisID='Matt.10.17'>Adaje jamyo nu y taotao sija; sa infaninentrega gui inetnon ofisiat, ya infanmasaolag gui sinagogañija;</verse>
        <verse osisID='Matt.10.18'>Ya infanmacone guato gui menan magalaje yan ray pot y naanjo, para testimonio contra sija yan y Gentiles.</verse>
        <verse osisID='Matt.10.19'>Lao yaguin manmaentrega jamyo, chamiyo jumajaso jafa para insangan; so ayoja na ora infanmanae jafa para insangan.</verse>
        <verse osisID='Matt.10.20'>Sa ti jamyo infanguentos, lao y Espiritun y Tatanmiyo ni y cumuecuentos gui jalommiyo.</verse>
        <verse osisID='Matt.10.21'>Y cheloja uinentrega y cheluña para umapuno, ya y tata y lajiña: ya y famaguon ufangajulo contra tatañija, ujanamapuno.</verse>
        <verse osisID='Matt.10.22'>Ya todo infanchinatlie pot y naanjo; lao y sumigue asta y uttimo, güiya ucajulo gui langet.</verse>
        <verse osisID='Matt.10.23'>Lao yaguin manmapetsigue jamyo gui un suida, fanmalag y otro: sa magajet jusangane jamyo, na ti infanmunjayan manjanao todo gui siudan Israel, asta qui mato y Lajin taotao.</verse>
        <verse osisID='Matt.10.24'>Y disipulo, ti dangculoña qui y maestro, yan y tentago qui y amuña.</verse>
        <verse osisID='Matt.10.25'>Bastaja y disipulo yaguin parejoja y maestruña, ya y tentago yaguin parejoja y amuña. Sa yaguin y tata gui guima mafanaan Beetsebub, cuanto mas y familiana?</verse>
        <verse osisID='Matt.10.26'>Chamiyo fanmaañao; sa taya matatampe, para ti umalie: yan manaatog para ti umatungo.</verse>
        <verse osisID='Matt.10.27'>Todo sija y jusangane jamyo gui jemjom, sanganñaejon gui manana: ya todo sija y injingog gui talanga, sanganñaejon desde y jilo guma.</verse>
        <verse osisID='Matt.10.28'>Ya chamiyo fanmaañao ni upinino y tataotao; sa ti siña japuno y ante: lao fanmaañaoñao ni ayo y siña yumute y tataotao yan y ante guato guiya sasalaguan.</verse>
        <verse osisID='Matt.10.29'>Ada ti mabende dos gorrión na pájaro pot un coble? yan ni uno guiya sija upodong gui tano sin utungo si tatanmiyo.</verse>
        <verse osisID='Matt.10.30'>Y gaponulonmiyo locue esta todo manmatufong.</verse>
        <verse osisID='Matt.10.31'>Chamiyo fanmaañao; sa mas manbaliñaja jamyo qui y megae na pájaro.</verse>
        <verse osisID='Matt.10.32'>Jayeja y sumanganyo gui menan taotao, güajo locue jusangangüe gui menam y tatajo ni gaegue gui langet.</verse>
        <verse osisID='Matt.10.33'>Ya jayeja y pumuneyo gui menan taotao sija, guajo locue jupune güe gui menan y tatajo ni y gaegue gui langet.</verse>
        <verse osisID='Matt.10.34'>¶ Chamiyo jumajaso na mato yo para jupolo pas gui tano: ti matoyo para jupolo pas, lao espada.</verse>
        <verse osisID='Matt.10.35'>Sa mato yo para jupolo inaguaguat y laje contra y tataña, ya y jaga contra y nanaña, ya y yetna contra y suegraña.</verse>
        <verse osisID='Matt.10.36'>Ya y enemigoñija mangaegueja guiya sija.</verse>
        <verse osisID='Matt.10.37'>Y gumaeya y tataña pat y nanaña mas qui guajo, ti ufanmerese nu guajo; ya y gumaeya y lajiña pat y jagaña mas qui guajo, ti ufanmerese nu guajo.</verse>
        <verse osisID='Matt.10.38'>Ya, y ti chumule y quiluusña ya udalalagyo, ti ufanmerese nu guajo.</verse>
        <verse osisID='Matt.10.39'>Y sumoda y linâlâña, ufinalingaeguan; ya y finalingaeguan ni y linâlâña pot y naanjo, güiya usoda.</verse>
        <verse osisID='Matt.10.40'>¶ Y rumisibe jamyo, jaresibeja yo; ya y rumisibeyo, jaresibeja y tumagoyo.</verse>
        <verse osisID='Matt.10.41'>Y rumesibe un profeta pot y naan profeta, uresibe y premion profeta; ya y rumesibe y taotao tunas pot y naan y taotao tunas, uresibe y premion y taotao tunas.</verse>
        <verse osisID='Matt.10.42'>Ya masquesea jayeja y numae uno güine nu este sija y mandiquique, unoja bason janom ni y fresco, pot y naan y disipulo, magajet jusangane jamyo na ti ufalingo y premiuña.</verse>
      </chapter>
      <chapter osisID='Matt.11'>
        <verse osisID='Matt.11.1'>YA anae munjayan jatago si Jesus y dose disipuluña, jumanao para ufamanagüe, yan usetmom gui siudañija.</verse>
        <verse osisID='Matt.11.2'>Anae jajungog si Juan, gui guima presuña, y finatinas Jesucristo; jatago. dos gui disipuluña,</verse>
        <verse osisID='Matt.11.3'>Ya ilegña: Jago ayo y para ufato pat infanmannanggajam otro?</verse>
        <verse osisID='Matt.11.4'>Ya manope si Jesus ilegña: Janao ya innatungo si Juan todo ni y liniimiyo yan y jiningogmiyo.</verse>
        <verse osisID='Matt.11.5'>Y bachet manmanlie, y mancojo manmamocat, y manategtog mangasgas, y mananga manmanjungog: y manmatae manafangajulo ya y mamoble manmasangane ni y evangelio.</verse>
        <verse osisID='Matt.11.6'>Ya dichoso y ti sumasoda lugat para umatompo guiya guajo.</verse>
        <verse osisID='Matt.11.7'>¶ Anae manmapos sija, jatutujon si Jesus sumangan si Juan gui linajyan taotao. Jafa injanagüe jamyo para inlie gui desierto? un trongcon piao na ninamayeyengyong ni y manglo?</verse>
        <verse osisID='Matt.11.8'>Pat, jafa injanagüe jamyo para inlie? un taotao na minagagon fino na magago? Estagüe, sija y manminagagon fino na magago, mangaegue gui guima y ray sija.</verse>
        <verse osisID='Matt.11.9'>Lao pot jafa injanagüe jamyo? Para inlie un profeta? Junggan, jusangane jamyo, mas qui y profeta.</verse>
        <verse osisID='Matt.11.10'>Sa este yuje y munjayan matugue: Estagüe na junajanao y taotao y tinagojo gui menan matamo, para ufamauleg y chalanmo gui menamo.</verse>
        <verse osisID='Matt.11.11'>Magajet jusangane jamyo, na ti ucajulo gui entalo y manmafañañago gui famalaoan, uno mas dangculo qui si Juan Bautista; lao y mas diquique gui raenon langet mas dangculo qui güiya.</verse>
        <verse osisID='Matt.11.12'>Ya desde y jaanin Juan Bautista asta pago, y raenon langet gaeninasiña; ya y manmatatnga sija uamot.</verse>
        <verse osisID='Matt.11.13'>Sa todo y profeta sija, yan y lay, japrofetisa asta si Juan.</verse>
        <verse osisID='Matt.11.14'>An manmalago jamyo inresibe; güiya si Ilias ni y umamaela.</verse>
        <verse osisID='Matt.11.15'>Y gaetalanga para unfanjungog, güiya ujungog.</verse>
        <verse osisID='Matt.11.16'>¶ Lao jaye nae juacompara este na rasa? Manparejo yan y famaguon ni manmatatachong gui plasa ya jaagang y mangachongñija,</verse>
        <verse osisID='Matt.11.17'>Ya ilegñija: Indandane jamyo flauta, ya ti manbaela jamyo, manuugong jamyo lao ti manatanges jamyo.</verse>
        <verse osisID='Matt.11.18'>Sa mato si Juan ya ti chumocho ni gunimen, ya ilegñija: Gaeanite güe.</verse>
        <verse osisID='Matt.11.19'>Ya mato y Lajin taotao ya chumocho yan gumimen, ya ilegñija: Estagüe un taotao na gachumocho, yan gagumimem, amigon y publicano sija yan y manisao; lao y tiningo manacabales ni y finatinasña.</verse>
        <verse osisID='Matt.11.20'>¶ Ayo nae jatutujon lumalalatde y siuda sija nae guinin jafatinas sumenmegae na namanman Sa ti manmanjonggue, ilegña:</verse>
        <verse osisID='Matt.11.21'>Ayjao, Corasin! Ayjao, Betsaida! sa yaguin iya Tiro yan Sidon nae mafatinas ayo y mannamanman ni y mafatinas guiya jamyo, esta jagas manmañotsot gui silisio yan apo.</verse>
        <verse osisID='Matt.11.22'>Lao guajo sumangane jamyo, na mas songunon Tiro yan Sidon qui para jamyo gui jaanin y sentensia.</verse>
        <verse osisID='Matt.11.23'>Ya jago, Capernaum, ni y jagas manataquito jao asta y langet; unmayute jao papa sasalaguan; sa yaguin iya Sodoma nae mojon mafatinas todo ayo y mannamanman ni jagas mafatinas guiya jago, mangagaegueja mojon asta pago na jaane.</verse>
        <verse osisID='Matt.11.24'>Lao guajo sumangane jamyo; na y mas songunon tano Sodoma, qui para jago gui jaanin y sentensia.</verse>
        <verse osisID='Matt.11.25'>¶ Ayo na tiempo nae, manope si Jesus ilegña: Grasias junaejao, Tata, Señot y langet yan y tano, sa unnafanatog estesija gui manmalate yan manmejnalom, ya unfanue y famaguon.</verse>
        <verse osisID='Matt.11.26'>Taegüenaoja Tata: sa taegüenao y mauleg gui liniimo.</verse>
        <verse osisID='Matt.11.27'>Todo y güinaja jaentrega yo si Tata; ya taya tumungo y Lajiña na si Tataja: ni taya tumungo, si Tata na y lajiñaja, ya ayoja y lajiña malagoña unafanungo.</verse>
        <verse osisID='Matt.11.28'>¶ Maela guiya guajo todo y manyayas, yan y menoson, ya guajo junafandescansa.</verse>
        <verse osisID='Matt.11.29'>Polo y yugojo gui jilomiyo, ya infaneyag guiya guajo, sa guajo manso yan umitde gui corasonjo; ya infanmañoda descanso para y antinmiyo.</verse>
        <verse osisID='Matt.11.30'>Sa y yugojo mañana, ya y catgaco ñajlalang.</verse>
      </chapter>
      <chapter osisID='Matt.12'>
        <verse osisID='Matt.12.1'>AYO na tiempo nae jumajanao si Jesus un sabalo na jaane gui entalo mais ya y disipuluña manñalang, ya jatutujon manmañule ni espiga ya jacano.</verse>
        <verse osisID='Matt.12.2'>Ya anae jalie y Fariseo sija, ilegñija: Estagüe y disipulumo na jafatitinas y ti mauleg para umafatinas gui sabalo na jaane.</verse>
        <verse osisID='Matt.12.3'>Ya güiya ilegña nu sija: Ada ti untaetae, jafa finatinasña si David, anae ñalang yan y mangachogña?</verse>
        <verse osisID='Matt.12.4'>Jaftaemano jumalom gui guimayuus, ya jacano y pan proposision sija, na ti cabales güiya ucano, ni y mangachongña; lao para y mamaleja?</verse>
        <verse osisID='Matt.12.5'>Pat, ada ti untaetae gui lay, na y jaanin y sabado, gui templo y mamale sija japrofana y sabado, ya taya isaoñija?</verse>
        <verse osisID='Matt.12.6'>Guajo sumangane jamyo, uno mas dangculo qui y templo gaegue güine.</verse>
        <verse osisID='Matt.12.7'>Lao yaguin intingo jafa este ilelegña, Minaase malagojo, ti inefrese, ti insangan mojon contra y manaeisao.</verse>
        <verse osisID='Matt.12.8'>Sa y Señot y sabado y Lajin taotao.</verse>
        <verse osisID='Matt.12.9'>¶ Ya anae jumanao güije malag y gumayusñija;</verse>
        <verse osisID='Matt.12.10'>Ya estagüe un taotao na majlog y canaeña; ya mafaesen ilegñija: Ada mauleg para jita na infanamte gui sabado? para umafaaela güe.</verse>
        <verse osisID='Matt.12.11'>Ya güiya ilegna: Jafa taotao guaja gui entalo miyo yaguin guaja un quinilo na podong gui joyo, gui jaanin sabalo, ada ti uestira y canaeña ya jochule?</verse>
        <verse osisID='Matt.12.12'>Ada ti mas baliña un taotao qui un quinilo? Pot este, cabales na umafatinas mauleg gui jaanin sabado.</verse>
        <verse osisID='Matt.12.13'>Ayo nae ilegña ni y ayo na taotao: Juto y canaemo; ya jajuto ya finamauleg talo parejo yan y otro.</verse>
        <verse osisID='Matt.12.14'>¶ Ayo nae y Fariseo sija manjanao, ya manafaesen entre sija contra güiya para umapuno güe.</verse>
        <verse osisID='Matt.12.15'>Lao anae jatungo ai Jesus, mapos güije; ya madalalag güe linajyan taotao, ya janafanjomlo todosija.</verse>
        <verse osisID='Matt.12.16'>Ya güiya guefmanencatga, na chañija munamatutungo güe.</verse>
        <verse osisID='Matt.12.17'>Para umacumple y esta munjayan masangan pot y profeta Isaias, ilegña:</verse>
        <verse osisID='Matt.12.18'>Estagüiya y tentagojo ni y juayig, y güinaeyaco ni y janamagof y antijo: na jupoluye ni y Espiritujo gui jiloña, ya jasangane Gentiles y juisio.</verse>
        <verse osisID='Matt.12.19'>Ti upotfia, ni uagang; ya taya ni uno ujiningog y inagangña gui chalan.</verse>
        <verse osisID='Matt.12.20'>Ti umayulang y piao ni mayamag ni umapuno y mechan dangis ni y aasa asta qui machule y juisio para y guinana.</verse>
        <verse osisID='Matt.12.21'>Ya pot y naanña, manmannanangga y Gentiles.</verse>
        <verse osisID='Matt.12.22'>¶ Ya machuliegüe guato un inanite, na bachet yan udo, ya janajomlo; ayo nae cumuentos y udo yan manlie.</verse>
        <verse osisID='Matt.12.23'>Ya todo y taotao sija ninafanmanman, ya ilegñija: Ada ti este yuje y lajin David?</verse>
        <verse osisID='Matt.12.24'>Lao y Fariseo sija jajungog ya ilegñija: Este ti uyute juyong y anite, yaguin ti pot Beetsebub, magas y anite sija.</verse>
        <verse osisID='Matt.12.25'>Ya si Jesus, anae jatungo y jinasoñija, ilegña: Todo y raeno umadibide contra güiyaja uyulang; ya cada guma, pat siuda, umadibide contra güiyaja, ti usaga.</verse>
        <verse osisID='Matt.12.26'>Yaguin si Satanas jayute juyong si Satanas, güiya umadibide contra güiyaja, ya jaftaemano y raenoña sumaga?</verse>
        <verse osisID='Matt.12.27'>Yanguin guajo pot si Beetsebub juyuyute juyong y anite sija; pot jaye y famaguonmiyo, fanyinite sija juyong? Pot ayo, sija ufanjuesmiyo.</verse>
        <verse osisID='Matt.12.28'>Yanguin pot y Espiritun Yuus, juyute juyong y anite sija, magajet na esta mato guiya jamyo y raenon Yuus.</verse>
        <verse osisID='Matt.12.29'>Sajafa? Jaftaemano siña un taotao jumalom gui guima y matatnga na taotao ya uyulang todo y güinajaña, yanguin ti jagode finenana y matatnga? Ayo nae siña jayulang y guimaña.</verse>
        <verse osisID='Matt.12.30'>Y ti jumajame, contrariujo güe; ya y ti rumecoje güe guiya guajo, güiya umachalapon.</verse>
        <verse osisID='Matt.12.31'>¶ Pot enao na jusangane jamyo: Todo isao yan y chatfino contra si Yuus, umasie y taotao sija; lao y chatfino contra y Espiritu, ti umaasie y taotao.</verse>
        <verse osisID='Matt.12.32'>Ya jayeja y cumuentos contra y Lajin taotao, umaasie; lao jayeja y cumuentos contra y Espiritu Santo, ti umaasie, ni este na tiempo, ni y ayo na mamamaela.</verse>
        <verse osisID='Matt.12.33'>Fatinas mauleg na trongcon jayo, yan y tinegchaña mauleg; pat fatinas taelaye na trongcon jayo, yan taelaye y tinegchaña; sa pot y tinegchaña, y jayo esta matungo.</verse>
        <verse osisID='Matt.12.34'>O rasan culebla! jafa taemano jamyo na manaelaye siña manguentos mauleg, lo sa gui minegae y guaja gui corason, sinasangan y pachot.</verse>
        <verse osisID='Matt.12.35'>Y mauleg na taotao, nu y mauleg na güinaja gui corasonña, mauleg chinileleña; lao y taelaye na taotao, nu y taelaye na güinaja gui corasonña, taelaye chinileleña.</verse>
        <verse osisID='Matt.12.36'>Lao guajo sumangane jamyo, na todo y finijo na taesetbe ya jasasangan y taotao sija, janesesita ufanmannae cuenta gui jaanin y sentensia.</verse>
        <verse osisID='Matt.12.37'>Sa pot y finomo na unmanatunas jao, yan pot y finomo na unmasentensia jao.</verse>
        <verse osisID='Matt.12.38'>¶ Ayo nae manmanope y escriba yan y Fariseo sija ilegñija: Maestro manmalagojam na inlie un señatmo.</verse>
        <verse osisID='Matt.12.39'>Ya güiya manope ilegña nu sija: y generasion manaelaye yan manábale manmanaliligao y señat, lao taya señat ufanmanae, na y señat Jonas profeta.</verse>
        <verse osisID='Matt.12.40'>Sa taegüenaoja si Jonas sumaga tres na jaane yan tres na puenge gui jalom y tiyan y bayena, ayo locue mina y Lajin taotao, usaga tres na jaane yan tres na puenge gui jalom corason y tano.</verse>
        <verse osisID='Matt.12.41'>Y taotao Ninibe ufangajulo gui juisio yan este na generasion, ya ufanmasentensia, sa sija manmañotsot ni y setmon Jonas; ya estagüeja, uno güine na lugat na mas dangculo qui si Jonas.</verse>
        <verse osisID='Matt.12.42'>Y raena gui sancatan ucajulo gui juisio yan este na generasion ya ufanmasentensia, sa mato guine y uttimon tano, para uecungog y tiningo Salomon, ya estagüeja uno güine na lugat na mas dangculo qui si Salomon.</verse>
        <verse osisID='Matt.12.43'>Yanguin y áplacha na espiritu jumanao gui taotao, mamomocat gui anglo na lugat, ya jaaliligao nae udescansa, lao ti mañoda.</verse>
        <verse osisID='Matt.12.44'>Ayo nae ilegña: Jutalo guato para y iyajame ni anae guine ayoyo. Ya anae mato guato, jasoda taesinajguan, binale yan maadotna.</verse>
        <verse osisID='Matt.12.45'>Ayo nae mapos, ya mangone talo gachongña siete na espiritu na mas taelaye qui güiya, ya manjalom ya mañaga güije; ya mas taelaye uttimoña yuje na taotao qui y finenaña. Taegüineja locue ujumuyong este na generasion y manaelaye.</verse>
        <verse osisID='Matt.12.46'>¶ Ya anae estaba güe cumuecuentos yan y taotao sija; estagüe, si nanaña, yan y mañeluña mangaegue gui sumanjiyong, na manmalago na umacuentuse güe.</verse>
        <verse osisID='Matt.12.47'>Ya ilegña uno: Estagüe, si nanamo, yan y mañelumo gui sumanjiyong, na manmalago na umacuentuse jao.</verse>
        <verse osisID='Matt.12.48'>Ya güiya jaope ayo y sumangan este, ya ilegña: Jaye nanajo yan jaye mañelujo?</verse>
        <verse osisID='Matt.12.49'>Ya jajuto y canaeña gui disipuluña, ya ilegña: Estagüe, y nanajo yan y mañelujo.</verse>
        <verse osisID='Matt.12.50'>Sa todo ayo y fumatinas y minalago y Tatajo ni y gaegue gui langet, este güiya chelujo laje, yan chelujo palaoan, yan nanajo.</verse>
      </chapter>
      <chapter osisID='Matt.13'>
        <verse osisID='Matt.13.1'>AYO na jaane, jinanaoña si Jesus gui guima, matachong gui oriyan tase.</verse>
        <verse osisID='Matt.13.2'>Ya mato guiya güiya dangculo na linajyan taotao; ya jumalom güe gui un batco, ya matachong; ya todo y linajyan taotao manmatachong gui oriyan unae.</verse>
        <verse osisID='Matt.13.3'>Ya jacuentuse sija megae na acomparasion, ilegña: Estagüe y tátanom na jumuyong para ufananom.</verse>
        <verse osisID='Matt.13.4'>Ya anae manananom, palo gui semiya manpodong gui oriyan chalan, ya manmato y pájaro sija ya macano.</verse>
        <verse osisID='Matt.13.5'>Palo gui semiya manpodong gui jilo acho na lugat, na ti megae odaña; ya doco ti apmam, sa ti tadong papa gui eda.</verse>
        <verse osisID='Matt.13.6'>Lao anae manina y atdao, mansinenggue sa taejale, ya ninamalayo.</verse>
        <verse osisID='Matt.13.7'>Ya palo mamodong gui entalo títuca sija ya mandoco y títuca ya chiniguet.</verse>
        <verse osisID='Matt.13.8'>Ya palo manpodong gui mauleg na oda, ya manmanogcha; y uno siento, y otro sesenta, y otro treinta.</verse>
        <verse osisID='Matt.13.9'>Y gaetalanga para ufanjungog, güiya ujungog.</verse>
        <verse osisID='Matt.13.10'>Ayo nae manmato y disipuluña sija ya ilegñija: Jafajao na cumuecuentuse sija pot acomparasion sija?</verse>
        <verse osisID='Matt.13.11'>Ya güiya manope ilegña. Sa esta manmanae jamyo, para intingo y misterion y raenon langet, lao sija ti ufanmanae.</verse>
        <verse osisID='Matt.13.12'>Sa jayeja y guaja, umanae para uguaja mas; lao ayo y taya iyoña, achog uguaja y iyoña, umachule.</verse>
        <verse osisID='Matt.13.13'>Enaomina jucuentuse sija pot acomparasion; sa y manmanaatan, ya ti manmanlie, ya manecungog, ya ti manmanjujungog, ni ujatungo.</verse>
        <verse osisID='Matt.13.14'>Y ya sija nae umacumple y sinangan Isaias ni ilegña: Anae manmanjujungog, ujungog ya ti utungo; ya anae manmanaatan, ufanmanlie, ya ti ujasiente.</verse>
        <verse osisID='Matt.13.15'>Sa y corasonñija este na taotao sija manmacat, ya y talangañija mapot manmanjungog, ya y atadogñija jajujuchom; para chañija fanmanlilie ni atadogñija, yan ufanmanjungog ni talangañija, ya ujatungo ni corasonñija, ya ujatolaeca sija, ya guajo junajomlo sija.</verse>
        <verse osisID='Matt.13.16'>Lao mandichoso y atadogmiyo, sa manmanlie, yan y talanganmiyo sa manmanjungog.</verse>
        <verse osisID='Matt.13.17'>Sa magajet jusangane jamyo, na megae na profeta, yan manunas na taotao jagasja manmalago na ujalie y liniinmiyo, ya ti jalie; yan ujajungog y jiningogmiyo, ya ti jajungog.</verse>
        <verse osisID='Matt.13.18'>¶ Ecungog jamyo y acomparision y tátanom.</verse>
        <verse osisID='Matt.13.19'>Jayeja y umecungog y sinangan y raeno, ya ti jatungo, mato y Taelaye ya janajanao y esta matanme gui corasonña. Este yuje semiya ni y pedong gui oriyan chalan.</verse>
        <verse osisID='Matt.13.20'>Ya ayo y matanme gui jilo acho na lugat, este yuje y jumungog y sinangan, ya jaresibe ni y minagofña.</verse>
        <verse osisID='Matt.13.21'>Lao taya jale guiya güiya, ya gaegue un ratoja; sa anae mato y triniste yan minamajlao pot causan di y sinangan, ti apmam matompo gui isao.</verse>
        <verse osisID='Matt.13.22'>Ya ayo y matanme gui entalo títuca sija; este yuje y jumungog y sinangan; lao y inadajiña ni y tano, yan dinague ni güinaja, jañucot y sinangan ya sumaga sin tinegchaña.</verse>
        <verse osisID='Matt.13.23'>Lao ayo y matanme gui mauleg na oda; este yuje y jumungog y sinangan ya jatungo, ya manogcha locue; ya y tinegchaña y uno siento, ya y otro sesenta, ya y otro treinta.</verse>
        <verse osisID='Matt.13.24'>¶ Otro acomparasion jasangane sija ilegña: Y raenon langet parejoja yan un taotao ni manananom gui fangualuanña, mauleg na semiya.</verse>
        <verse osisID='Matt.13.25'>Ya y tiempo nae manmamaego y taotao sija, mato y enemigo ya jatanme y taelaye na chaguan gui entalo y trigo, ya mapos.</verse>
        <verse osisID='Matt.13.26'>Ya anae mandoco y trigo ya manmanogcha, y taelaye na chaguan mandoco locue.</verse>
        <verse osisID='Matt.13.27'>Ya manmato y tentago y tatan familia ya ilegñija nu güiya: Señot, ada ti mauleg na semiya tinanommo gui fangualuanmo? Jafa mina guaja taelaye na chaguan?</verse>
        <verse osisID='Matt.13.28'>Ylegña nu sija: Un enemigo fumatinas este. Ya y tentagoña ilegñija nu güiya: Malagojao ya infanjanao ya inchile?</verse>
        <verse osisID='Matt.13.29'>Ylegña: Munga, sa no sea yaguin inchile y taelaye na chaguan, innabineog locue y trigo.</verse>
        <verse osisID='Matt.13.30'>Polo ya ufandaña mandoco sija na dos asta y quineco; an mato y tiempon quineco, bae jualog ni para ufanmangoco: Chile finena y taelaye na chaguan, ya inguede famanojo para umasonggue; ya y trigo polo gui jalom y camalinjo.</verse>
        <verse osisID='Matt.13.31'>¶ Otro acomparasion sinangane sija ilegña: Y raenon langet parejoja yan y pepitas y mostasa, ni jachule un taotao ya jatanme gui fangualuanña.</verse>
        <verse osisID='Matt.13.32'>Magajet na güiya mas diquique gui todo y semiya sija; lao anae esta mandoco, güiya mas dangculo gui manmagogulae, ya mamatrongconjayo, ya manmato sija y pájaron y aire, ya manmamatinas y chenchon gui ramasña.</verse>
        <verse osisID='Matt.13.33'>¶ Otro acomparasion sinangane sija ilegña: Y raenon langet, parejoja yan y libadura, ni y un palaoan jachule ya janana gui tres medidan arina, asta qui todo manbolacho.</verse>
        <verse osisID='Matt.13.34'>Todo estesija jasangan si Jesus pot acomparasion gui linajyan taotao; ya taya jasangane sija sin acomparasion.</verse>
        <verse osisID='Matt.13.35'>Para umacumple y munjayan masangan pot y profeta na ilegña: Jubaba y pachotto pot acomparasion: ya jusangan güinaja sija ni manafanatog desde y plinantan y tano.</verse>
        <verse osisID='Matt.13.36'>Ayo nae jadingo y linajyan taotao ya mapos, ya jumalon gui guima; ya manmato guiya güiya y disipuluña sija, ya ilegñija: Naclaruyejam ni y acomparasion y taelaye na chaguan gui fangualuan.</verse>
        <verse osisID='Matt.13.37'>Ya manope sija ilegña: Ayo y mananom mauleg na semiya y Lajin taotao yuje.</verse>
        <verse osisID='Matt.13.38'>Y fangualuan, y tano; y manmauleg na semiya, y famaguon y raeno, ya y taelaye na chaguan y famaguon y Maligno.</verse>
        <verse osisID='Matt.13.39'>Y enemigo, ni y tumanme, y anitegüe; ya y quineco, y jinecog y siglo; ya y para ufanmangone, y angjet sija.</verse>
        <verse osisID='Matt.13.40'>Sa taegüenao machule y taelaye na chaguan ya masonggue gui guafe, taegüijija locue y jinecog y siglo.</verse>
        <verse osisID='Matt.13.41'>Ya utago y Lajin taotao y angjetña sija; ya urecoje todo ayo sija y fumatitinas y tinempo, yan y fumatitinas y tinaelaye;</verse>
        <verse osisID='Matt.13.42'>Ya uyute gui jetnon guafe; ya ayo nae uguaja tumanges, yan chegcheg nifen.</verse>
        <verse osisID='Matt.13.43'>Ayo nae y manunas, ufanmanina calang y atdao, gui raenon y Tatanñija. Y gaetalanga para ufanjungog, güiya ujungog.</verse>
        <verse osisID='Matt.13.44'>¶ Y raenon langet locue, parejoja yan un senguaguan na güinaja ni y mananana gui un fangualuan, ya un taotao, anae jasoda, janana, ya mapos yan pot y minagofña jabende todo y iyoña ya jafajan ayo na fangualuan.</verse>
        <verse osisID='Matt.13.45'>¶ Y raenon langet parejoja locue yan un taotao ni manbebende, na manaliligao bonito na petlas:</verse>
        <verse osisID='Matt.13.46'>Ya anae mañoda un petlas na senguaguan, mapos ya jabende todo y güinajaña ya jafajan ayo.</verse>
        <verse osisID='Matt.13.47'>¶ Y raenon langet parejoja locue, yan un lagua ni y mayute guato gui tase, ya mangone todo clase:</verse>
        <verse osisID='Matt.13.48'>Ya anae esta bula, majala guato gui oriyan unae; ya manmatachong, ya majoca y manmauleg ya masajguane gui sajguanñija, ya y manaelaye mayute juyong.</verse>
        <verse osisID='Matt.13.49'>Taegüinija locue y jinecog y siglo: ufato y angiet sija ya ujanafanjanao y manaelaye gui entalo y manunas;</verse>
        <verse osisID='Matt.13.50'>Ya ujayute gui jetnon guafe; ya ayo nae uguaja güije tumanges, yan chegcheg nifen.</verse>
        <verse osisID='Matt.13.51'>Ayo nae si Jesus ilegña nu sija: Intingo todo estesija? Sija ilegñija nu guiya: Junggan.</verse>
        <verse osisID='Matt.13.52'>Ya güiya ilegña nu sija: Pot este todo escriba ni mafatinas disipulo gui raenon langet, parejoja yan y tatan un familia, ni y jachuchule gui güinajaña bijo sija, yan nuebo sija.</verse>
        <verse osisID='Matt.13.53'>¶ Ya anae janafonjayan si Jesus todo este sija na acomparasion, mapos güije.</verse>
        <verse osisID='Matt.13.54'>Ya anae mato gui tanoña, mamanagüe gui guimayuusñija, ya sija ninafanmanman, ya ilegñija: Guine mano nae jumuyong este na tiningoña, ya este sija mandangculo na ninasiña?</verse>
        <verse osisID='Matt.13.55'>Ada ti güiya este y lajin y catpintero? Ada si nanaña ti mafanaan si Maria? yan y mañeluña, ti sija si Santiago, si José, si Simon, yan si Judas?</verse>
        <verse osisID='Matt.13.56'>Ya ada ti manjijita yan y mañeluña palaoan? Guine mano nae uguaja este na taotao todo estesija? Ya guaja guiya güiya disgusto.</verse>
        <verse osisID='Matt.13.57'>Lao si Jesus ilegña nu sija: Y profeta taya onraña, gui tanoña yan y guimaña; lao gaeonraña gui otro lugat.</verse>
        <verse osisID='Matt.13.58'>Ya ti jafatinas güije megae na mannamanman, sa taya jinengguenñija.</verse>
      </chapter>
      <chapter osisID='Matt.14'>
        <verse osisID='Matt.14.1'>AYO na tiempo si Herodes y tetrarca jajungog y faman Jesus;</verse>
        <verse osisID='Matt.14.2'>Ya ilegña nu y tentagoña sija: Este si Juan Bautista: güiya cajulo gui entalo y manmatae, enao mina mandangculo na mannamanman jafatitinas guiya güiya.</verse>
        <verse osisID='Matt.14.3'>¶ Sa si Herodes esta jacone si Juan, ya jagode, ya japolo gui calaboso, pot si Herodias, asaguan Felipe y cheluña.</verse>
        <verse osisID='Matt.14.4'>Sa si Juan ilegña nu güiya: Ti tunas na un guaja jao nu este na palaoan.</verse>
        <verse osisID='Matt.14.5'>Ya anae malago na upinino güe, maañao ni y linajyan taotao; sa pineloñija na si Juan profeta güe.</verse>
        <verse osisID='Matt.14.6'>Ya anae mato y jaanin y mafañagon Herodes, y jagan Herodias bumaela gui talo, ya ninamagof si Herodes,</verse>
        <verse osisID='Matt.14.7'>Ya pot este japromete ya manjula na uninae todo y guinagaoña.</verse>
        <verse osisID='Matt.14.8'>Ya güiya guinin umatungo finena an nanaña, ya ilegña: Naeyo güine gui un plato ni y ilon Juan Bautista.</verse>
        <verse osisID='Matt.14.9'>Ayo nae y ray ninatriste; lao pot causa y juramentoña yan y mangachongña na mangaegue gui lamasa, manago na umanae.</verse>
        <verse osisID='Matt.14.10'>Ya, manago na umautot y ilon Juan gui calaboso.</verse>
        <verse osisID='Matt.14.11'>Ya machule guato y ilo gui un plato, ya manae y patgon palaoan, ya güiya chumule para si nanaña.</verse>
        <verse osisID='Matt.14.12'>Ya y disipuluña sija, manmato ya machule y tataotaoña, ya majafot, ya manmapos, ya masangane si Jesus.</verse>
        <verse osisID='Matt.14.13'>¶ Ya anae jajungog este si Jesus, mapos güije gui un batco para y desierto na lugat na sumajnge: ya anae majungog ni y linajyan taotao sija, madalalague güe, manmamocatja desde siuda sija.</verse>
        <verse osisID='Matt.14.14'>Ya jumanao si Jesus, ya jalie y dangculo na linajyan taotao: ya ninamaase ni ayo sija, ya janafanjomlo y manmalango sija.</verse>
        <verse osisID='Matt.14.15'>¶ Ya anae estaba pupnenge güije na jaane, manmato guiya güiya y disipuluña sija ya ilegñija; Este na lugat desierto ya y tiempo esta ufalofan; tago y linajyan taotao ya ufanjanao, ya ufanmalag y sengsong sija, ya ufanmamajan nañija.</verse>
        <verse osisID='Matt.14.16'>Lao si Jesus ilegña nu sija: Taya nesesida na sija ufanjanao: jamyo innae nañija.</verse>
        <verse osisID='Matt.14.17'>Sija ilegñija nu güiya: Taya güine guaja na sincoja na pan, ya dos na güijan.</verse>
        <verse osisID='Matt.14.18'>Güiya ilegña: Chulieyofan güine mague.</verse>
        <verse osisID='Matt.14.19'>Ya jatago y linajyan taotao na ufanmatachong gui jilo chaguan, jachule y sinco na pan yan dos na güijan ya jaatan julo y langet, ya jabendise: ya jaipe y pan ya janae y disipulo sija, ya y disipulo janae y linajyan taotao.</verse>
        <verse osisID='Matt.14.20'>Ya mañocho todos, ya manjaspog; ya anae majoca y sebblan pedaso sija na maipe, bula dose na canastra.</verse>
        <verse osisID='Matt.14.21'>Ya y mañocho sija, sinco mit na lalaje, ti matufong y famalaoan yan y famaguon.</verse>
        <verse osisID='Matt.14.22'>¶ Enseguidas si Jesus janafanjalom y disipuluña sija gui un batco, ya manjanao manmofona, manmalag y otro bandan sadog, y tiempo nae güiya janafanjanao y linajyan taotao.</verse>
        <verse osisID='Matt.14.23'>Ya anae munjayan jadespide y linajyan taotao, cajulo gui un ogso na sumajnge, ya manaetae. Ya estaba gui puenge, ya sumasaga güigüiyaja namaesa.</verse>
        <verse osisID='Matt.14.24'>Lao y batco pago estaba gui talo gui tase, pinapada ni napo, sa y manglo contra.</verse>
        <verse osisID='Matt.14.25'>Ya y mina cuatro na guatdia gui puenge, si Jesus jumanao para iyasija mamomocat gui jilo tase.</verse>
        <verse osisID='Matt.14.26'>Ya anae malie ni disipuluña sija na mamomocat gui jilo tase, ninafañatsaga, ya ilegñija: Fafañagüe este; ya managang ni y minaañaoñija.</verse>
        <verse osisID='Matt.14.27'>Enseguidas si Jesus cumuentos, ilegña nu sija: Angoco jamyo; guajoyo; chamiyo fanmaaañao.</verse>
        <verse osisID='Matt.14.28'>Ayo nae manope si Pedro ilegña: Señot, yaguin jago, tago yo ya jufalag iyajago gui jilo janom.</verse>
        <verse osisID='Matt.14.29'>Güiya ilegña: Maela. Ya tumunog si Pedro gui batco, ya mamocat gui jilo janom para uguaguato gui as Jesus.</verse>
        <verse osisID='Matt.14.30'>Lao anae jalie na dangculo na manglo, ninamaañao; ya anae jatutujon dimafondo, jaagang, ilegña: Señot, nalibreyo.</verse>
        <verse osisID='Matt.14.31'>Ya enseguidas si Jesus jajuto mona y canaeña, ya guiniut güe, ya ilegña nu güiya: Taotao na didide jinengguemo! Sa jafa ti unjonggue?</verse>
        <verse osisID='Matt.14.32'>Ya anae manjalom julo gui batco, y manglo quieto.</verse>
        <verse osisID='Matt.14.33'>Ayo nae y mangaegue gui batco, maadora güe ilegñija: Magajet na jago Lajin Yuus.</verse>
        <verse osisID='Matt.14.34'>¶ Ya anae manmalofan gui tase, manmato gui tano Genesaret.</verse>
        <verse osisID='Matt.14.35'>Ya y taotao ayo na lugat anae matungo güe, manmanago y oriyan todo ayo na tano, na umacone guato todo y manmalango.</verse>
        <verse osisID='Matt.14.36'>Ya magagao güe na upolo na umapacha y madobbla y magaguña; ya todo y pumacha güe, guefjomlo sija.</verse>
      </chapter>
      <chapter osisID='Matt.15'>
        <verse osisID='Matt.15.1'>AYO nae manmato gui as Jesus escriba yan Fariseo sija, guiya Jerusalem, ya ilegñija:</verse>
        <verse osisID='Matt.15.2'>Jafa disipulomo na ti jaosgue y tradision y manbijo? sa ti jafagagase y canaeñija anae mañocho pan?</verse>
        <verse osisID='Matt.15.3'>Ya güiya jaope sija ilegña: Jafa locue jamyo na ti inesgue y tinago Yuus pot tradisionmiyo?</verse>
        <verse osisID='Matt.15.4'>Sa si Yuus manago, ilegña: Onra si tatamo, yan si nanamo; ya y mumatdise si tataña, pat si nanaña, magajet na umatae.</verse>
        <verse osisID='Matt.15.5'>Lao jamyo ilegmiyo: Jayeja y umalog ni tataña, pat si nanaña: Y ninae para si Yuus, ayo na probechonmiyo guiya guajo;</verse>
        <verse osisID='Matt.15.6'>Ya ti guaelaye na ujaonra si tataña. Enaomina innataelaye y Sinangan Yuus pot y tradisionmiyo.</verse>
        <verse osisID='Matt.15.7'>Hipocritas! Cabales y sinangan nu jamyo as Isaias anae ilegña:</verse>
        <verse osisID='Matt.15.8'>Este na taotao sija, nu y labiosñija jaonrayo; lao y corasonñija chago guiya guajo.</verse>
        <verse osisID='Matt.15.9'>Lao taesetbe y inadodorayo, manmamananagüe y finanagüenñija ni y sinangan taotao.</verse>
        <verse osisID='Matt.15.10'>¶ Ya jaagang y linajyan taotao, ya ilegña nu sija: Ecungog ya intingo.</verse>
        <verse osisID='Matt.15.11'>Ti y jumajalom gui pachot, muna natataelaye y taotao; na ayo y jumujuyong gui pachot, ayo muna natataelaye y taotao.</verse>
        <verse osisID='Matt.15.12'>Ayo nae manmato y disipuluña sija, ya ilegnija nu güiya: Untungo na y Fariseo sija ninafandisgustao anae jajungog este na sinangan?</verse>
        <verse osisID='Matt.15.13'>Lao güiya jaope sija ilegña: Todo tinanom ni y ti jatanom y Tatajo na gaegue gui langet, umajajleg.</verse>
        <verse osisID='Matt.15.14'>Polo sija: y bachet ya uguia y bachet; yaguin y bachet uguia y bachet, sija na dos uchapodongja gui joyo.</verse>
        <verse osisID='Matt.15.15'>Ya manope si Pedro, ilegña: Sanganejam nu este na acomparasion.</verse>
        <verse osisID='Matt.15.16'>Ya si Jesus ilegña: Ada locue trabia jamyo ti intitingoja?</verse>
        <verse osisID='Matt.15.17'>Ti intingo na todo y jumalom gui pachot, jumajanao para y tiyan, ya mayuyute gui lugat umatog.</verse>
        <verse osisID='Matt.15.18'>Lao todo y jumuyong gui pachot, estesija guine y corason, ya estesija muna natataelaye y taotao.</verse>
        <verse osisID='Matt.15.19'>Sa gui corason nae manjujuyong y taelaye na jinaso, manpegno taotao, adulterio, inabale, saque, ti manmagajet na testimonio, chatfino contra si Yuus.</verse>
        <verse osisID='Matt.15.20'>Estesija muna fanataelaye y taotao; lao y chumocho yan y ti mafagase canaeña, ti ninatataelaye y taotao.</verse>
        <verse osisID='Matt.15.21'>Ya jumanao si Jesus güije, malag y oriyan Tiro yan Sidon.</verse>
        <verse osisID='Matt.15.22'>Ya estagüe un palaoan, taotao Cananea, na jumanao gui ayo sija na oriya, ya umaagang, ilegña: Señot, Lajin David, gaemaase nu guajo; y jagajo ninachatsaga fefman ni anite.</verse>
        <verse osisID='Matt.15.23'>Lao güiya ti jaope sinangan: Ayo nae manmato y disipuluña sija, ya magagao güe ilegñija: Tago güe ya ujanao, sa esta jame jaagang.</verse>
        <verse osisID='Matt.15.24'>Ya güiya jaope ilegña: Ti guajo matago na y manmalingo na quinilo gui guima Israel.</verse>
        <verse osisID='Matt.15.25'>Ayo nae y palaoan mato, ya jaadoro güe, ilegña: Señot, ayudayo.</verse>
        <verse osisID='Matt.15.26'>Ya manope güi ilegña: Ti mauleg na tachule y pan y famaguon ya tayute y galago sija.</verse>
        <verse osisID='Matt.15.27'>Ya y palaoan manope: Magajet Señot; lao y galago sija, mañochochoja ni andesmorona ni mamopodong gui lamasan y amuñijo.</verse>
        <verse osisID='Matt.15.28'>Ayo nae manope si Jesus, ilegña: Palaoan! dangculo jinengguemo: umafatinas guiya jago jafa y malagomo. Ya jomlo y jagaña desde ayo na ora.</verse>
        <verse osisID='Matt.15.29'>Ya si Jesus mapos güije, ya mato jijot gui tasen Galilea: ya cajulo gui jilo un finabeca, ya matachong güije.</verse>
        <verse osisID='Matt.15.30'>Ya manmato guiya güiya linajyan taotao, na guaja guiya sija cojo, bachet, udo, mangco, yan palo sija megae na manmalango, ya manmapolo gui adeng Jesus; ya janafanjomlo.</verse>
        <verse osisID='Matt.15.31'>Pot este mina y linajyan taotao ninafanmanman, anae jalie na y udo manguentos, ya y mangco manjomlo, ya y cojo manmamocat, ya y bachet manmanlie; ya ninamaonra si Yuus Israel.</verse>
        <verse osisID='Matt.15.32'>Ya si Jesus jaagang y disipuluña sija, ilegña: Janamaaseyo y linajyan taotao, sa esta tres na jaane na manjame, ya taya nañija: ya mungayo munafanjanao sin ufañocho, sa no seaja ufanlalango gui chalan.</verse>
        <verse osisID='Matt.15.33'>Ayo nae y disipuluña sija ilegñija nu güiya: Amano nae uguaja megae na pan güine gui desierto para utanafanjaspog este y dangculo na linajyan taotao.</verse>
        <verse osisID='Matt.15.34'>Si Jesus ilegña nu sija: Cuanto na pan guajata? Ya sija ilegñija: Siete, yan didide güijan diquique.</verse>
        <verse osisID='Matt.15.35'>Ya jatago y linajyan taotao na ufanmatachong gui jilo oda.</verse>
        <verse osisID='Matt.15.36'>Ya jachule y siete na pan yan y güijan sija, ya janae grasias, ya jaipe, ya janae y disipuluña sija, ya y disipuluña janae y linajyan taotao.</verse>
        <verse osisID='Matt.15.37'>Ya mañocho todos, ya manjaspog; ya anae majoca y pedaso sija na maipe ni y sebbla; bula siete na canastra.</verse>
        <verse osisID='Matt.15.38'>Ya y mañocho sija, cuatro mit, ti matufong y famalaoan yan y famaguon.</verse>
        <verse osisID='Matt.15.39'>Ya anae jadespide y linajyan taotao, cajulo gui un batco, ya mato gui origan Magdala.</verse>
      </chapter>
      <chapter osisID='Matt.16'>
        <verse osisID='Matt.16.1'>YA manmato y Fariseo yan y Saduseo sija, ya matienta güe, magagagao na ufanfinanue un señat gui langet.</verse>
        <verse osisID='Matt.16.2'>Lao güiya jaope ilegña nu sija: Yanguin esta pupnenge y jaane, ilegmiyo: Mauleg na tiempo pago, sa y langet agaga.</verse>
        <verse osisID='Matt.16.3'>Ya y egaan: Pago uguaja pinagyo, sa managaga y langet ya didide na mapagajes. Jamyo tumungo jumusga y matan y langet; lao y señat y tiempo sija ti innasiña.</verse>
        <verse osisID='Matt.16.4'>Y taelaye yan adulterio na rasa jagueguefaliligao un señat, lao taya ufanmanae atgun señat, na y señat Jonas profeta. Ya jadingo sija, ya mapos.</verse>
        <verse osisID='Matt.16.5'>Ya anae manmato gui otro bandan jagoi y disipuluña sija jajaso na manmalefa ya ti manmañule pan.</verse>
        <verse osisID='Matt.16.6'>Ya si Jesus ilegña nu sija: Atan, ya inadaje jamyo ni y lebaduran y Fariseo yan y Saduseo sija.</verse>
        <verse osisID='Matt.16.7'>Ya sija manmanjaso gui sanjalomñija, ilegñija: Buente pot y ti manmañulejam pan.</verse>
        <verse osisID='Matt.16.8'>Ya jatungo si Jesus, ilegña nu sija: Jafa jinasonmimiyo gui sanjalommiyo, taotao na didide jinengguenmiyo, pot y ti manmañule jamyo pan?</verse>
        <verse osisID='Matt.16.9'>Ada ti intitingo, ni ti injajaso y sinco na pan, gui sinco mit, ya cuanto na canastra injeca.</verse>
        <verse osisID='Matt.16.10'>Ni y siete na pan gui cuatro mit, ya cuanto na canastra injeca?</verse>
        <verse osisID='Matt.16.11'>Jafa este na ti intingo, na ti pot y pan na jusangane jamyo? Lao inadaje jamyo ni y lebaduran y Fariseo yan y Saduseo sija.</verse>
        <verse osisID='Matt.16.12'>Ayo nae jatungo na ti mansinangane sija na ujaadaje sija ni y lebaduran pan; lao y finanagüen y Fariseo yan y Saduseo sija.</verse>
        <verse osisID='Matt.16.13'>¶ Ya anae mato si Jesus gui Sesarean Filipe, jafaesen y disipuluña sija ilegña: Jaye ilegñiñija y taotao sija nu y Lajin taotao?</verse>
        <verse osisID='Matt.16.14'>Ya sija ilegñija: Guaja umalog na jago si Juan Bautista; ya guaja umalog, si Elias; ya guaja umalog, si Jeremias, pat uno gui profeta sija.</verse>
        <verse osisID='Matt.16.15'>Güiya ilegña nu sija: Ya jamyo, jaye ilegmimiyo nu guajo?</verse>
        <verse osisID='Matt.16.16'>Manope si Simon Pedro ilegña: Jago si Cristojao, y Lajin Yuus ni y lalâlâ.</verse>
        <verse osisID='Matt.16.17'>Ayo nae inepe as Jesus ilegña: Dichosojao, Simon, lajin Jonas; sa ti jufanuejao sensen ni jâgâ, na y Tatajo ni y gaegue gui langet.</verse>
        <verse osisID='Matt.16.18'>Ya guajo locue sumanganejao, na jago si Pedro; ya y jilo este na acho, jufatinas y iglesiamo; ya y pettan sasalaguan taeninasiña contra guiya.</verse>
        <verse osisID='Matt.16.19'>Ya junaejao ni y yaben y raenon langet; ya todoja y ungode gui tano, umagodeja locue gui langet; ya todoja y unpula gui tano, umapula locue gui langet.</verse>
        <verse osisID='Matt.16.20'>Ayo nae jatago y disipuluña sija, na chañija fanmañangangane ni jaye na güiya si Jesus y Cristo.</verse>
        <verse osisID='Matt.16.21'>¶ Desde ayo na tiempo jatutujon si Jesus dumeclaraye y disipuluña sija, na guaja nesesidaña na ujanao para Jerusalem, ya upadese megae sija gui manbijo, yan y prinsipen y mamale sija, yan y escriba sija, ya umapuno, ya umanacajulo gui mina tres na jaane.</verse>
        <verse osisID='Matt.16.22'>Ya si Pedro, quinene güe ya tinitujon güe rineprende, ilegña: Señot, maase nu jago: este ti usiña jago.</verse>
        <verse osisID='Matt.16.23'>Ayo nae jabiragüe, ya ilegña as Pedro: Suja gui menajo, Satanas: jago un tropero para guajo; sa ti untungo y güinaja Yuus, na y güinajan taotaoja sija.</verse>
        <verse osisID='Matt.16.24'>¶ Ayo nae si Jesus, ilegña ni y disipuloña sija: Yanguin jaye malago dumalalag yo, polo ya upune namaesagüe, ya uchule y quiluusña ya udalalag yo.</verse>
        <verse osisID='Matt.16.25'>Sa jayeja y malago munalibre y linâlâña, ufinalingaeguan; ya jayeja y finalingaeguan ni y linâlâña pot guajo, güiya usoda.</verse>
        <verse osisID='Matt.16.26'>Sa jafa probechoña y taotao, yanguin jagana todo y tano, ya y linâlâña malingo? Pat jafa na apas ufannae y taotao pot y linâlâña.</verse>
        <verse osisID='Matt.16.27'>Sa y Lajin taotao, ufato gui minalog y Tataña yan y angjetna sija; ya ayo nae uapase cada uno taemano y chechoña.</verse>
        <verse osisID='Matt.16.28'>Magajet jusangane jamyo: na guaja palo gui mangaegue güine, na ti ujachague finatae, asta qui jalie y Lajin taotao na mato gui raenoña.</verse>
      </chapter>
      <chapter osisID='Matt.17'>
        <verse osisID='Matt.17.1'>DESPUES di y saes na jaane, si Jesus jacone si Pedro, yan si Santiago, yan si Juan cheluña, ya jacone julo gui un taquilo na finabeca, na sumajnge.</verse>
        <verse osisID='Matt.17.2'>Ya jaaggo y jechuraña gui menanñija; ya y mataña manina calang y atdao; ya y magaguña apaca calang y manana.</verse>
        <verse osisID='Matt.17.3'>Ya estagüe, na manmato güiya sija si Moises yan si Elias, na manguecuentos yan güiya.</verse>
        <verse osisID='Matt.17.4'>Ya manope si Pedro, ilegña as Jesus: Señot, mauleg na mangaeguejit güine: yaguin malagojao, bae jufatinas güine tres na tabetnaculo; para jago y uno, para si Moises y uno, yan para si Elias y uno.</verse>
        <verse osisID='Matt.17.5'>Anae cumuecuentos güe, estagüe, un malag na mapagajes jananujong gui jiloñija, ya, estagüe, un inagang gui mapagajes na ilegña; Estagüiya y Lajijo na maguflie, na guefyajo: ecungog güe.</verse>
        <verse osisID='Matt.17.6'>Ya anae jajungog este y disipulo sija, manpodong gui jilo matañija ya mangosmaañao.</verse>
        <verse osisID='Matt.17.7'>Ayo nae si Jesus mato ya manpinacha, ilegña: Fangajulo ya chamiyo fanmaaañao.</verse>
        <verse osisID='Matt.17.8'>Ya anae jajatsa y atadogñija, taya jalie na si Jesusja.</verse>
        <verse osisID='Matt.17.9'>Ya anae manunog papa guine y finabeca, si Jesus mantinago ya ilegña: Chamiyo fanmañangangane ni jaye ni liniimiyo, asta qui y Lajin taotao esta cajulo gui entalo manmatae.</verse>
        <verse osisID='Matt.17.10'>Ayo nae y disipuluña sija mafaesen güe ya ilegñija: Jafa nae na ilegñija y escriba sija na si Elias ufato finena?</verse>
        <verse osisID='Matt.17.11'>Ya inepe as Jesus, ilegña: Magajet na si Elias ufato finena, ya ujananalo todo y güinaja.</verse>
        <verse osisID='Matt.17.12'>Lao guajo sumangane jamyo, na si Elias esta mato, ya ti matungogüe: lao mafatinas guiya güiya todo y malagoñija. Taegüenaoja locue y Lajin taotao upadese nu sija.</verse>
        <verse osisID='Matt.17.13'>Ayo nae y disipulo sija jatungo na mansinangane sija as Juan Bautista.</verse>
        <verse osisID='Matt.17.14'>¶ Ya anae manmato sija gui linajyan taotao, mato guiya güiya un taotao na dinimumuye güe ya ilegña:</verse>
        <verse osisID='Matt.17.15'>Señot, gaease ni lajijo; sa malango baba, ya gogosjapadese; sa megae nae podong gui guafe, yan megae nae podong gui janom.</verse>
        <verse osisID='Matt.17.16'>Ya guinin juchulie guato y disipulumo, lao tisiña manajomio.</verse>
        <verse osisID='Matt.17.17'>Ya manope si Jesus, ilegña: O generasion na ti manjonggue yan manchatpayon! asta ngaean nae utafanjijitaja? asta ngaean nae jususungonja jamyo? Chulie yo fan mague.</verse>
        <verse osisID='Matt.17.18'>Ya jalalatde si Jesus y anite, ya mapos gui malango, ya y patgon jomlo desde ayo na ora.</verse>
        <verse osisID='Matt.17.19'>Ayo nae manmato y disipulo sija gui as Jesus, ya ilegñija: Jafajam mina ti siña inyite juyong?</verse>
        <verse osisID='Matt.17.20'>Si Jesus ilegña nu sija: Pot diquique na jinengguenmiyo: sa magajet jusangane jamyo, na yanguin mangaejinenggue jamyo, calang y pepitas mostasa, injaalog ni este na jalom tano: Janao güine; ya ujanao, ya taya ti siña para jamyo.</verse>
        <verse osisID='Matt.17.21'>(Lao este na classe ti jumanao juyong, yaguin ti y minauleg y tinayuyut.)</verse>
        <verse osisID='Matt.17.22'>¶ Ya anae manmamocat guiya Galilea, ilegña si Jesus nu sija: Y Lajin taotao umaentrega gui canae y taotao sija;</verse>
        <verse osisID='Matt.17.23'>Ya umapuno; lao y mina tres na jaane, ucajulo. Ya sija ninafangostriste.</verse>
        <verse osisID='Matt.17.24'>¶ Ya anae manmato guiya Capernaum, manmato gui as Pedro ayosija y manmangongobbla y medio siclo, y tributo, ya ilegñija: Ada ti manapapase y maestronmiyo y medio siclo y tributo?</verse>
        <verse osisID='Matt.17.25'>Güiya ilegña: Junggan. Ya anae jumalom güe gui jalom guma, si Jesus, cuenentuse güe antes, ilegña: Jafa jinasosomo Simon? Y ray y tano sija, jaye jacocobbla tributo pat senso? y famaguonñija, pat y taotaojuyong?</verse>
        <verse osisID='Matt.17.26'>Ya anae ilegña, Y taotaojuyong; si Jesus ilegña nu güiya: Ayo nae y famaguon manlibre.</verse>
        <verse osisID='Matt.17.27'>Lao para mungajit fumatinas y tinempo para sija, Janao falag y tase, ya unyute y jagüet, ya y finenana na güijan na mato, cone; ya an unbaba y pachotña, unsoda y un siclo; chule este ya nae para guajo yan para jago.</verse>
      </chapter>
      <chapter osisID='Matt.18'>
        <verse osisID='Matt.18.1'>AYO na tiempo, manmato y disipulo sija gui as Jesus, ya ilegñija: Jaye mas dangculo gui raenon langet?</verse>
        <verse osisID='Matt.18.2'>Ya jaagang si Jesus un patgon, ya japolo gui entaloñija,</verse>
        <verse osisID='Matt.18.3'>Ya ilegña: Magajet jusangane jamyo, yaguin ti inbira jamyo, ya ti infanjuyong calang, y diquique na famaguon, sen ti infanjalom gui raenon langet.</verse>
        <verse osisID='Matt.18.4'>Ya jayeja y umumitde calang este na patgon, este uguefdangculo gui raenon langet.</verse>
        <verse osisID='Matt.18.5'>Ya jayeja y rumesibe un patgon, parejo yan este, pot y naanjo, jaresibeja yo locue.</verse>
        <verse osisID='Matt.18.6'>Lao jayeja y munamatompo uno güine gui estesija mandiquique ni y jumonggue yo, mas mauleg umagode gui agagaña y dangculo na molinon acho, ya umayute gui anae tadodong y tase.</verse>
        <verse osisID='Matt.18.7'>¶ Ayay y tano pot y tinempo sija! sa nesesita na ufato y tinempo sija, lao, ayay ayo na taotao, y uminafato y tinempo.</verse>
        <verse osisID='Matt.18.8'>¶ Enao mina yaguin y canaemo, pat y adengmo, unninaquepodongjao, utut ya unnajanao guiya jago: sa maulegña na unqueyaojao, pat mangcojao, ya unjalom gui linâlâmo, qui uguaja dos canaemo, yan dos adengmo, ya unmapolo gui taejinecog na guafe.</verse>
        <verse osisID='Matt.18.9'>Yaguin y atadogmo unninaquepodongjao, chule ya unnajanao guiya jago; sa maulegña na unjalom gui linâlâmo yan un atadog, qui uguaja dos atadogmo, ya unmapolo gui guafen sasalaguan.</verse>
        <verse osisID='Matt.18.10'>¶ Atan ya chamiyo dumesprenesia uno güine gui estesija y mandiquique; sa guajo sumangane jamyo, na y angjetñija gui langet, siesiempreja jaliliija y matan y Tatajo ni y gaegue gui langet.</verse>
        <verse osisID='Matt.18.11'>(Sa y Lajin taotao mato para usatba y manmalingo.)</verse>
        <verse osisID='Matt.18.12'>Jafa jinasonmimiyo? Yaguin guaja un taotao na gaega siento na quinilo, ya finalingaeguan uno: Ada ti upolo y noventa y nueve gui jalomtano, ya ujanao ya ujaligao ayo y malingo?</verse>
        <verse osisID='Matt.18.13'>Yanguin jasoda, magajet jusangane jamyo, na magofña ni ayo, qui y noventa y nueve ni y ti manmalingo.</verse>
        <verse osisID='Matt.18.14'>Taegüineja, ti minalago Tatanmiyo ni y gaegue gui langet, na uguaja malingo uno güine gui estesija y mandiquique.</verse>
        <verse osisID='Matt.18.15'>¶ Yaguin y chelumo inisagüejao, janao, ya unsangane ni y linachiña, jamyoja na dos; yanguin inecungogjao, ungana y chelumo.</verse>
        <verse osisID='Matt.18.16'>Lao, yaguin ti jaecungogjao, fangone gachongmo uno, pat dos, sa para y pachot dos pat tres na testigo, ucabales todo y sinangan.</verse>
        <verse osisID='Matt.18.17'>Yanguin ti jaecungog sija, sangane y inetnon mangilisyano; lao yaguin ti malago jaecungog y inetnon mangilisyano, güiya para jago parejo yan un taotaojuyong pat publicano.</verse>
        <verse osisID='Matt.18.18'>Magajet jusangane jamyo, na todo y inguede gui tano, ufanmagode locue gui langet: ya todo y inpila gui tano, ufanmapula locue gui langet.</verse>
        <verse osisID='Matt.18.19'>Jusangane jamyo talo, na yaguin dos guiya jamyo inguaja un corason gui jilo tano, pot jafa na güinaja ni ingagao; umafatinas para sija, pot y Tatajo na gaegue gui langet.</verse>
        <verse osisID='Matt.18.20'>Sa manoja nae guaja dos pat tres, na mandadaña pot y naanjo, gaegue yo güije gui entaloñija.</verse>
        <verse osisID='Matt.18.21'>¶ Ayo nae si Pedro mato guiya güiya ya ilegña: Señot, cuanto biaje juasie y chelujo yaguin jaisagüeyo? asta siete biaje?</verse>
        <verse osisID='Matt.18.22'>Si Jesus ilegña nu güiya: Ti jualog sieteja na biaje, lao, asta setenta na siete.</verse>
        <verse osisID='Matt.18.23'>¶ Enao mina y raenon langet, parejoja yan un ray, na malago na ufatinas cuentas yan y tentagoña sija.</verse>
        <verse osisID='Matt.18.24'>Ya anae jatutujon fumatinas y cuentas sija, maconiegüe guato, uno na mandidibe dies mit talento.</verse>
        <verse osisID='Matt.18.25'>Lao anae güiya ti siña jaapase, y amuña manago na umabende güe, yan y asaguaña, yan y famaguonña, yan todo y güinajaña, ya umaapasegüe.</verse>
        <verse osisID='Matt.18.26'>Ayo na tentago, dumimo papa ya tinayuyutgüe, ilegña: Señot, gaesiningon nu guajo, ya juapasejao todo.</verse>
        <verse osisID='Matt.18.27'>Y amon ayo na tentago, ninagosmaase, ya pinelogüe, ya inasie ni y dibiña.</verse>
        <verse osisID='Matt.18.28'>Ya jumanao ayo na tentago, ya umasoda yan uno gui mangachongña na dinidibegüe cien pesetas; ya jamantiene güe ya jañucut, ya ilegña: Apaseyo todo ni dibimo.</verse>
        <verse osisID='Matt.18.29'>Ayo nae y gachongña dumimo papa, ya tinayuyutgüe ilegña: Gaesiningon nu guajo, ya juapasejao.</verse>
        <verse osisID='Matt.18.30'>Lao güiya ti malago, ya mapos ya pinelo gui catset asta qui uinapase ni y dibiña.</verse>
        <verse osisID='Matt.18.31'>Ya anae malie ni y mangachongña, jafa y susede, ninafangostriste, ya manmato, ya masangane y amuñija y susede.</verse>
        <verse osisID='Matt.18.32'>Ayo nae y amuña inagang güe, ya ilegña: Taelayejao na tentago. Juasiijao todo ni y dibimo, sa untayuyutyo:</verse>
        <verse osisID='Matt.18.33'>Ada locue ti ninamaase jao ni y gachongmo, calang y maasejo nu jago?</verse>
        <verse osisID='Matt.18.34'>Ayo nae y amuña ninalalalo, ya inentrega güe gui mansasapet, asta qui uapase todo y dinidibegüe.</verse>
        <verse osisID='Matt.18.35'>Taegüenaoja locue ufatinas nu jamyo y Tatajo ni gaegue gui langet, yaguin ti inasie gui corasonmiyo cada uno gui chelonmiyo nu y dibiña.</verse>
      </chapter>
      <chapter osisID='Matt.19'>
        <verse osisID='Matt.19.1'>YA malofan anae si Jesus munjayan este sija na finanagüeña, jumanao guiya Galilea, ya mato gui oriyan Judea, gui otro bandan Jordan.</verse>
        <verse osisID='Matt.19.2'>Ya madalalag güe ni y dangculo na linajyan taotao, ya janafanjomlo güije.</verse>
        <verse osisID='Matt.19.3'>¶ Ayo nae manmato guiya güiya y Fariseo sija, ya matienta güe ya ilegñija nu güiya: Siña y laje jayute y asaguaña pot jafa na rason?</verse>
        <verse osisID='Matt.19.4'>Güiya jaope ya ilegña: Ada ti intaetae na y fumatinas desde y tutujon, laje yan palaoan jafatinas sija;</verse>
        <verse osisID='Matt.19.5'>Ya ilegña: Pot este y laje upolo si tataña yan si nanaña, ya udaña yan y asaguaña, ya sija na dos unoja catneñija?</verse>
        <verse osisID='Matt.19.6'>Taegüenao sija ti udos, na unoja na catne. Pot enao mina y ninadaña Yuus, ti mauleg y taotao ujanaadesapatta.</verse>
        <verse osisID='Matt.19.7'>Ylegñija nu güiya: Pot jaf mina si Moises jatago na umatugue y papet umadesapatta, ya umayute?</verse>
        <verse osisID='Matt.19.8'>Güiya ilegña: Pot y manmajetog corasonmiyo, si Moises na japetmite na inyite y asaguanmiyo, lao y tutujonña ti taegüenao.</verse>
        <verse osisID='Matt.19.9'>Guajo jamyo sumangane, na jayeja y yumute y asaguaña ya ti pot y inabale, ya umasagua yan otro, umabale; ya y umasagua yan y umayute, umabaleja.</verse>
        <verse osisID='Matt.19.10'>¶ Ylegñija y disipuluña sija nu güiya: Yaguin taegüenao nu y laje yan y asaguana, ti mauleg na umasagua.</verse>
        <verse osisID='Matt.19.11'>Ayo nae ilegña: Ti todo siña rumesibe este na sinangan: na ayoja sija y manmanae.</verse>
        <verse osisID='Matt.19.12'>Sa guaja capon sija na y mafañago capon guine y jalom tuyan nanañija; ya guaja capon na ninafancapon ni y taotao sija; ya guaja capon na jacapon maesaja sija pot rason di y raenon langet. Y siña rumesibe este, güiya uresibe.</verse>
        <verse osisID='Matt.19.13'>¶ Ayo nae machule guato guiya güiya famaguon sija, para upolo y canaeña gui jiloñija, ya ufanaetae; lao y disipulo sija manlinalatde y manmangongone guato.</verse>
        <verse osisID='Matt.19.14'>Lao si Jesus ilegña: Polo y famaguon, ya chamiyo chumochoma, na ufanmamaela guiya guajo; sa iyon este sija y raenon langet.</verse>
        <verse osisID='Matt.19.15'>Ya anea munjayan japolo y canaeña gui jiloñija, mapos güije.</verse>
        <verse osisID='Matt.19.16'>¶ Ya estagüe uno na mato, ya ilegña: Maestro, jafa mauleg jufatinas, para juguaja taejinecog na linala?</verse>
        <verse osisID='Matt.19.17'>Güiya ilegña: Jafa na funaesenyo nu y minauleg? Guaja unoja mauleg: lao yaguin malagojao jumalom gui linâlâ, adaje y tinago sija.</verse>
        <verse osisID='Matt.19.18'>Ylegña nu güiya: Jafa? Si Jesus ilegña: Munga mamuno; munga umabale; munga mañaque; munga masangan y ti magajet na testimonio;</verse>
        <verse osisID='Matt.19.19'>Onra si tatamo, yan si nanamo; Ya güaeya y tiguangmo calang jago maesaja.</verse>
        <verse osisID='Matt.19.20'>Y patgon na taotao ilegña nu güiya: Todo este sija juadaje: Jafa trabia fattaco?</verse>
        <verse osisID='Matt.19.21'>Ylegña si Jesus nu güiya: Yaguin malagojao na uncabales, janao, ya unbende todo y güinajamo, ya unnae y mamobble, ya uguaja güinajamo gui langet; ya maela dalalagyo.</verse>
        <verse osisID='Matt.19.22'>Lao anae jajungog y patgon na taotao, este na sinangan, ninatriste ya mapos; sa guaja megae iyoña na güinaja.</verse>
        <verse osisID='Matt.19.23'>Ayo nae si Jesus ilegña ni disipuluña: Magajet jusangane jamyo, na y manrico mapot jumalom gui raenon langet.</verse>
        <verse osisID='Matt.19.24'>Ya jusangane jamyo talo, na mas guse un cameyo malofan gui matan jaguja, qui un rico ujalom gui raenon Yuus.</verse>
        <verse osisID='Matt.19.25'>Anae jajungog este sija y disipuluña, ninafangosmanman, ya ilegñija: Jaye nae siña satbo?</verse>
        <verse osisID='Matt.19.26'>Maninatan as Jesus, ya ilegña nu sija: Yan y taotao sija, ti siña este; lao yan si Yuus, todo siña.</verse>
        <verse osisID='Matt.19.27'>Ayo nae manope si Pedro, ilegña nu güiya: Estagüejamja, na inpelo todo, ya indadalalagjao; jafa nae uguajanmame?</verse>
        <verse osisID='Matt.19.28'>Si Jesus ilegña nu sija: Magajet jusangane jamyo, na jamyo ni dumadalalagyo, y tiempon finamauleg, anae matachong y Lajin taotao gui tronon y langetña, jamyo locue infanmatachong gui jilo y dose na trono para injisga y dose na tribu guiya Israel.</verse>
        <verse osisID='Matt.19.29'>Ya jayeja y yumute gumaña, pat cheluña laje, pat cheluña palaoan, pat tataña, pat nanaña, pat lajiña, pat tanoña pot y naanjo, ufanresibe cien biaje, ya umaereda ni y taejinecog na linâlâ.</verse>
        <verse osisID='Matt.19.30'>Lao megae na manfinenana ufanuttimo; ya y manuttimo ufanfinenana.</verse>
      </chapter>
      <chapter osisID='Matt.20'>
        <verse osisID='Matt.20.1'>SA y raenon langet parejoja yan un taotao, tatan un familia na jumanao taftaf gui egaan para ufantratos manfáfachocho, para y fangualuanña ubas.</verse>
        <verse osisID='Matt.20.2'>Ya anae esta manatungopara ufanmachocho pot un peseta gui un jaane, jatago na ufanmalag y fangualuanña.</verse>
        <verse osisID='Matt.20.3'>Ya y mina tres na ora, jumajanao ya jalile palo na manotojgue gui plasa manaechoco,</verse>
        <verse osisID='Matt.20.4'>Ya ilegña nu sija: Janao locu fanmalag y fangualuanjo, ya junae jamyo ni y cabales. Ya manmapos.</verse>
        <verse osisID='Matt.20.5'>Ya jumanao talo gui mina saes, yan y mina nuebe na ora, ya jafatinasja taegüije.</verse>
        <verse osisID='Matt.20.6'>Jumanao gui mina onse na ora, ya jasoda palo na manaechocho, ya ilegña: Jafa na mañasagaja jamyo güine todo pago na jaane, ya manaechocho jamyo?</verse>
        <verse osisID='Matt.20.7'>Sija ilegñija nu güiya: Sa tayajam tumatratos. Güiya ilegña nu sija: Janao locue fanmalag y fangualuanjo.</verse>
        <verse osisID='Matt.20.8'>Ya anae estaba pupuenge güije na jaane, y magas ni y gaiyo ayo y fangualuan ubas, ilegña nu y magas na tentagoña: Agang todo y manfafachocho, ya unapase ni y chechoñija, tutujon desde y uttimo asta y finenana.</verse>
        <verse osisID='Matt.20.9'>Ya anae manmato ayo y jumanao gui mina onse na ora, cada uno jaresibe un peseta.</verse>
        <verse osisID='Matt.20.10'>Anae manmato y jumanao finenana, jinasonñija na ujaresibe mas; lao manparejoja todo siji cada uno jaresibe un peseta.</verse>
        <verse osisID='Matt.20.11'>Ya anae jaresibe, ninafanadingan contra y tatan y familia,</verse>
        <verse osisID='Matt.20.12'>Ilegñija: Este sija y manuttimo, taya chechoñija na un oraja, ya unnafanparejoja yan jame, na jame cumatga y catga yan todo y minaepen y jaane.</verse>
        <verse osisID='Matt.20.13'>Güiya jaope uno guiya sija, ilegña: Amigo, taya ti tunas jufatinas nu jago. Ada ti matungo jit pot un peseta?</verse>
        <verse osisID='Matt.20.14'>Chule y iyomo ya unjanao: guajo malagoyo na junae este y uttimo, parejo yan jago.</verse>
        <verse osisID='Matt.20.15'>Ada ti cabales na jufatinas jafa y malagojo ni y iyoco? Pat ada taelaye y atadogmo, sa guajo mauleg?</verse>
        <verse osisID='Matt.20.16'>Taegüenao y manfinenana ufanuttimo, ya y manuttimo, ufanfinenana.</verse>
        <verse osisID='Matt.20.17'>¶ Ya anae si Jesus cajulo guiya Jerusalem, jacone y dose na disipoluña gui sumajnge ya ilegña nu sija gui chalan:</verse>
        <verse osisID='Matt.20.18'>Estagüijit na mangajulo guiya Jerusalem, ya y Lajin taotao umaentrega gui magas na mamale sija, yan escriba sija; ya umasentensia para umapuno;</verse>
        <verse osisID='Matt.20.19'>Ya umaentrega gui Gentiles sija, para umabutlea, yan umasaulag, yan umaatane gui quiluus; lao y mina tres na jaane umacajulo.</verse>
        <verse osisID='Matt.20.20'>¶ Ayo nae manmato guiya güiya y nanan y famaguon Sebedeo, yan y famaguonña, ya maadora güe, ya manmangagagao ni un güinaja.</verse>
        <verse osisID='Matt.20.21'>Ya ilegña nu güiya: Jafa malagomo? Y palaoan ilegña nu güiya: Tago este y dos lajijo ya ufatachong, y uno gui agapa na canaemo, ya y otro gui acagüemo, gui raenomo.</verse>
        <verse osisID='Matt.20.22'>Ayo nae inepe as Jesus ilegña: Ti untungo jafa mangagao. Siñajamyo gumimen gui copa anae gumiguimenyo? Sija ilegñija, siñajam.</verse>
        <verse osisID='Matt.20.23'>Güiya ilegña nu sija: Magajet na infanguimen gui copajo; lao infanmatachong gui agapa na canaejo pat y acagüe, ti guajo jufannae, na para ayo sija y esta manmaprepara pot y Tatajo.</verse>
        <verse osisID='Matt.20.24'>Ya anae majungog este ni y dies, ninafanbubo nu y dos chumelo.</verse>
        <verse osisID='Matt.20.25'>Ayo nae si Jesus, inagang sija guiya güiya ya ilegña: Intingo na y magas y taotaojuyong sija, manmamanda gui jiloñija; ya mandangculo jafatinas ninasiñanñija gui jiloñija.</verse>
        <verse osisID='Matt.20.26'>Lao ti utaegüine guiya jamyo; ya jayeja y malago dumangculo gui entalonmiyo, güiya ministronmiyo.</verse>
        <verse osisID='Matt.20.27'>Ya y malago ufinenana gui entaloñmiyo, güiya tentagonmiyo.</verse>
        <verse osisID='Matt.20.28'>Sa y Lajin taotao, ti mato para umasetbe, na para ufañetbe, ya para ufannae y jaaniña un rescata para unafanlibre megae.</verse>
        <verse osisID='Matt.20.29'>Ya anae manjanao sija guiya Jerico, madalalague güe dangculo na linajyan taotao.</verse>
        <verse osisID='Matt.20.30'>¶ Ya estagüe dos bachet na matatachong gui oriyan chalan, ya anae jajungog na para ufalofan si Jesus, managang, ilegñija: Señot, Lajin David, gaease nu jame.</verse>
        <verse osisID='Matt.20.31'>Ya y linajyan taotao, manlinalatde, para ufanmamatquilo: lao sija mas managang, ilegñija: Señot, Lajin David, gaease nu jame.</verse>
        <verse osisID='Matt.20.32'>Ya sumaga si Jesus, ya maninagang, ilegña: Jafa malagomiyo na jufatinas para jamyo?</verse>
        <verse osisID='Matt.20.33'>Ylegñija: Señot, y atadogmame umababa.</verse>
        <verse osisID='Matt.20.34'>Ayo nae si Jesus ninamaase, ya japacha y atadogñija, ya manmanlie y atadogñija, ya madalalague güe.</verse>
      </chapter>
      <chapter osisID='Matt.21'>
        <verse osisID='Matt.21.1'>YA anae esta manjijijot guiya Jerusalem, manmato guiya Betfaye, gui egso Olibo, si Jesus jatago dos gui disipuluña,</verse>
        <verse osisID='Matt.21.2'>Ylegña nu sija: Janao fanmalag y sengsong sa gaegüenao gui menanmiyo, sa enseguidas inseda un bulico na magogode, sumisija yan un poyino: pula ya unchulieyo mague.</verse>
        <verse osisID='Matt.21.3'>Yaguin guaja jamyo sumangane jafa, alog: Y Señot janesesita; ya infanmanae enseguidas.</verse>
        <verse osisID='Matt.21.4'>Ya todo este jumuyong, para umacumple y sinangan y profeta ni y ilegña:</verse>
        <verse osisID='Matt.21.5'>Sangane y jagan Sion: Estagüe y Raymo na mato guiya jago, mamso, ya matatachong gui jilo un bulico yan un poyino, patgon bulico.</verse>
        <verse osisID='Matt.21.6'>Ya y disipulo sija manmapos, ya jafatinas jaftaemano y mantinago as Jesus.</verse>
        <verse osisID='Matt.21.7'>Ya machule y bulico, yan y poyino, ya japolo y magagunija gui jiloñija, ya matachong gui jiloñija.</verse>
        <verse osisID='Matt.21.8'>Ya un gosdangculo na linajyan taotao jajuto y magaguñija gui chalan; yan palo manmanutot ramas jayo, ya jajuto gui chalan;</verse>
        <verse osisID='Matt.21.9'>Ya y linajyan taotao ni y manmofona, yan y manatate, manaagang, ilegñiñija: Hosana y Lajin David: Dichoso y mato pot y naan y Señot; Hosana guiya jilulo.</verse>
        <verse osisID='Matt.21.10'>Anae jumalomgüe guiya Jerusalem, todo y siuda manatborotao, ya ilegñija: Jaye este?</verse>
        <verse osisID='Matt.21.11'>Ya y linajyan taotao ilegñija: Este si Jesus, y profetan Nasaret yan Galilea.</verse>
        <verse osisID='Matt.21.12'>¶ Ya jumalom si Jesus gui guimayuus, ya jayute juyong todo y manmanbebende, yan y manmamamajan gui guimayuus, ya janaalinquin y lamasan y manmanulalaeca salape, yan y tachong y manmanbebende paluma;</verse>
        <verse osisID='Matt.21.13'>Ya ilegña nu sija: Esta matugue, y guimajo, guma manaetae umafanaan; lao jamyo fumatinas y liyang y mañaque.</verse>
        <verse osisID='Matt.21.14'>Ya manmato guiya güiya manbachet yan mancojo, gui guimayuus, ya janafanjomlo.</verse>
        <verse osisID='Matt.21.15'>Lao y magas na mamale sija, yan y escriba sija, ninafalalalo anae jalie y mannamanman sija ni y jafatitinas, yan y famaguon sija ni y manaagang gui guimayuus, ya ilegñija: Hosana y Lajin David;</verse>
        <verse osisID='Matt.21.16'>Ya ilegñija nu güiya: Ti unjungog jafa este ilegñiñija? Si Jesus ilegña nu sija: Junggan. Taya nae untaetae: Guinin pachot y famaguon yan y mañususo, unnacabales y tinina?</verse>
        <verse osisID='Matt.21.17'>Ya jadingo sija, jumuyong gui siuda asta Betania; ya sumaga güije.</verse>
        <verse osisID='Matt.21.18'>¶ Y egaan, anae tumalo guato gui siuda, ñalang.</verse>
        <verse osisID='Matt.21.19'>Ya jalie un trongcon igos jijot gui chalan, ya malag ayo, lao taya sinedaña na jagonja; ya ilegña: Ti unfanogcha asta ni ngaean. Ya ti apmam y igos anglo.</verse>
        <verse osisID='Matt.21.20'>Anae malie este ni y disipulo sija, ninafanmanman, ya ilegñija: Nachinadeg y igos anglo!</verse>
        <verse osisID='Matt.21.21'>Ya maninepe as Jesus, ilegña: Magajet jusangane jamyo, na yaguin guaja jinengguenmiyo, ya ti buebuente jamyo, infatinas ti esteja ni y mafatinas gui y igos; lao yaguin insangane este na ogso ya ilegmiyo: Janao ya unyutejao gui tase, umafatinas.</verse>
        <verse osisID='Matt.21.22'>Sa todosija y ingagao an manmanaetae jamyo ya injenggue, infanmanresibe.</verse>
        <verse osisID='Matt.21.23'>Ya anae jumalom gui guimayuus, y magas na mamale sija, yan manamco na taotao sija, manmato guiya güiya, anae estaba mamananagüe, ya ilegñija: Jafa na ninasiña na unfatinas estesija? ya jayejao numae nu este na ninasiñamo?</verse>
        <verse osisID='Matt.21.24'>Ya maninepe as Jesus, ilegña nu sija: Guajo locue jufaesen jamyo un sinangan; yaguin insangane yo, guajo locue jusangane jamyo jafa na ninasiña muna jufatitinas este.</verse>
        <verse osisID='Matt.21.25'>Y tinagpangen Juan, guine mano? Guine y langet, pat y taotao sija? Ayo nae sija jajajaso gui sumanjalomñija ilegñija: Yaguin ilegmame, guine y langet; ualog nu jame: jafa nae na ti injenggue?</verse>
        <verse osisID='Matt.21.26'>Yaguin ilegmame: Y taotao sija; manmaañaojam ni y taotao sija; sa pineloñija todo na profeta si Juan.</verse>
        <verse osisID='Matt.21.27'>Ya manope ilegñija as Jesus: Ti intingo. Si Jesus locue ilegña nu sija: Ni guajo ti jusangane jamyo, pot jafa na ninasiña na jufatinas este.</verse>
        <verse osisID='Matt.21.28'>¶ Lao jafa pinelonmimiyo? Un taotao guaja dos lajiña, ya mato guiya y finena ya ilegña: Lajijo, janao fachocho gui fangualuan ubas.</verse>
        <verse osisID='Matt.21.29'>Ya manope, ilegña: Munga yo; lao despues mañotsot ya mapos.</verse>
        <verse osisID='Matt.21.30'>Mato guiya y otro, ya jasanganeja talo taegüije: Ya inepe ilegña: Guajo, señot, bae jujanao, lao ti jumanao.</verse>
        <verse osisID='Matt.21.31'>Jaye guiya sija na dos fumatinas y minalago y tata? Sija ilegñija: y finenena. Ylegña si Jesus nu sija: magajet jusangane jamyo, na y publicano sija, yan y manputa sija, ufanjalom gui raenon Yuus gui menanmiyo.</verse>
        <verse osisID='Matt.21.32'>Sa mato si Juan guiya jamyo gui chalan tininas, ya ti injenggue güe; ya y publicano sija, yan y manputa sija majonggue güe: lao jamyo, anae inlie, ti manmañotsot jamyo para injenggue güe.</verse>
        <verse osisID='Matt.21.33'>¶ Ecungog otro acomparasion: Un taotao, tatan un familia, japlanta un fangualuan ubas, y jacolat nu y trongco ni y tituca, ya jaguadog gui entalo un lagat, ya jafatinas un tore, ya janamaatquila gui manfafachocho, ya maposgüe malag otro tano.</verse>
        <verse osisID='Matt.21.34'>Ya anae esta jijot y tiempon y tinegcha, jatago y tentagoña sija para ayo y manfafachocho, para ujaresibe y tinegcha sija.</verse>
        <verse osisID='Matt.21.35'>Lao y manfafachocho jacone y tentago sija, y japanag y uno, japuno y otro, ya jatagas nu y acho y otro.</verse>
        <verse osisID='Matt.21.36'>Jatago talo y palo tentagoña sija, mas qui y finenana: ya manmafatinasja talo taegüije.</verse>
        <verse osisID='Matt.21.37'>Y uttimo jatago y lajiña, ilegña: Ufangaerespeto ni y lajijo.</verse>
        <verse osisID='Matt.21.38'>Lao anae malie ni y manfafachocho, na y lajiña, ilegñija gui sumanjalomñija: Estagüiya y eredero, maela ya tapuno, ya tachule y fangualuanña.</verse>
        <verse osisID='Matt.21.39'>Ya macone ya mayute juyong gui fangualuan, ubas, y mapuno.</verse>
        <verse osisID='Matt.21.40'>Anae mato y señot y fangualuan ubas, jafa umafatinas contra ayo y manfafachocho?</verse>
        <verse osisID='Matt.21.41'>Sija ilegñija uguefyulang y manaelaye: ya y fangualuan ubas unamaatquila gui otro manfafachocho na umapasegüe ni tinegcha gui tiempo.</verse>
        <verse osisID='Matt.21.42'>Se Jesus ilegña nu sija: Taya nae intaetae y Tinigue sija: Y acho ni y jarechasa y manmamatitinas y guima, esteja mapolo cuentan ulo gui esquina: este finatinas y Señot ya janafanmanman y atadogta?</verse>
        <verse osisID='Matt.21.43'>Enao mina jusangane jamyo, na y raenon Yuus umanajanao guiya jamyo, ya ufanmanae ayo sija na taotao y fumatinas para umegae y tinegchaña.</verse>
        <verse osisID='Matt.21.44'>Ya y pedong gui jilo este na acho, umayulang; ya, yaguin y jiloña nae podong, umapedasitos.</verse>
        <verse osisID='Matt.21.45'>Ya anae majungog ni y magas na mamale sija yan y Fariseo sija, y acomparasionña sija, jinasonñija na pot sija na jasasangan.</verse>
        <verse osisID='Matt.21.46'>Ya anae maaligao para umaconegüe, manmaañao ni taotao sija, sa maatangüe pot profeta.</verse>
      </chapter>
      <chapter osisID='Matt.22'>
        <verse osisID='Matt.22.1'>SI Jesus manope ya jacuentuse sija talo y acomparasion sija ilegña,</verse>
        <verse osisID='Matt.22.2'>Y raenon langet, parejo yan un ray, na jafatinas gupot umasagua para y lajiña.</verse>
        <verse osisID='Matt.22.3'>Ya jatago y tentagoña sija, na ujaagange y manmaconbida gui guipot; lao ti manmalago manmato.</verse>
        <verse osisID='Matt.22.4'>Jatago talo palo tentagoña, ilegña: Sangane y manmaconbida: Esta jufamauleg y na taloane, y gajo toro yan y manyomog na gajo, esta manmapuno, ya todo esta listo: fanmamaela gui guipot umasagua.</verse>
        <verse osisID='Matt.22.5'>Lao sija ti jaatituye, ya manmapos, y uno para y fangualuaña, y otro para y cometsioña.</verse>
        <verse osisID='Matt.22.6'>Y palo macone y tentagoña ya manamamajlao, ya manmapuno.</verse>
        <verse osisID='Matt.22.7'>Lao y ray ninalalalo; ya jatago y sendaluña sija na ujapuno todo ayo y mamuno sija, ya ujasonggue y siudaña.</verse>
        <verse osisID='Matt.22.8'>Ayo nae ilegña ni y tentagoña sija: Y guipot umasagua esta listo; lao ayo sija y manmaconbida ti mandigno.</verse>
        <verse osisID='Matt.22.9'>Janao fanmalag y mafapoposgüe na chalan, ya inagange para y guipot umasagua todo y inseda.</verse>
        <verse osisID='Matt.22.10'>Ya manmapos y tentago sija para y chalan, ya janafandaña todo y jasoda, parejo y taelaye yan y mauleg; ya y guipot umasagua bula ni manmaconbida.</verse>
        <verse osisID='Matt.22.11'>¶ Ya anae jumalom y ray para ulie y manmaconbida, jalie güije un taotao na ti minagago ni y magagon gupot.</verse>
        <verse osisID='Matt.22.12'>Ya ilelegña nu guiya: Amigo, jafa na jumalomjao güine ya taya magagumo magagon gupot? Lao güiya ti cumuentos.</verse>
        <verse osisID='Matt.22.13'>Ayo nae y ray ilegña ni y manmañeñetbe: Gode y adengña, yan y canaeña, ya inchile, ya inyite juyong gui jalom jomjom: ayo nae uguaja tumanges, yan chegcheg nifen.</verse>
        <verse osisID='Matt.22.14'>Sa megae manmaagang; lao didide manmaayig.</verse>
        <verse osisID='Matt.22.15'>¶ Ayo nae manmapos y Fariseo sija, ya manacuentuse jafa taemano ninagadon güe ni y cuentosña.</verse>
        <verse osisID='Matt.22.16'>Ya jatago guato guiya güiya y disipuloñija yan iyon Herodes, ilegñija: Maestro, intingo na jago magajetjao, ya mamananagüejao na magajet y chalan Yuus; ya taya unadadaje ni jaye; sa ti uno na guaelaye guiya jago y finaboresen taotao.</verse>
        <verse osisID='Matt.22.17'>Sangane jam nae, jafa jinasosomo? Tunas na infanmanaejam tributo as Sesat, pat aje?</verse>
        <verse osisID='Matt.22.18'>Lao si Jesus jatungo y tinaelayeñija, ya ilegña: Jafa muna intientayo, hipocritas?</verse>
        <verse osisID='Matt.22.19'>Fanueyofan ni y salape y tributo. Ya sija machuliegüe un dinario.</verse>
        <verse osisID='Matt.22.20'>Ayo nae ilegña nu sija: Jaye iyo este na imagen yan y tinigue ni y gaigue gui jiloña?</verse>
        <verse osisID='Matt.22.21'>Sija ilegñija nu güiya: Iyon Sesat. Ayo nae ilegña nu sija: Nae si Sesat ni iyon Sesat, ya si Yuus ni iyon Yuus.</verse>
        <verse osisID='Matt.22.22'>Ya anae sija jajungog este na sinangan, ninafanmanman, ya madingo güe ya manmapos.</verse>
        <verse osisID='Matt.22.23'>¶ Ayo na jaane, manmato guiya güiya y Saduseo sija, ni y ilegñija na taya quinajulo y manmatae, ya mafaesen güe,</verse>
        <verse osisID='Matt.22.24'>Ylegñija: Maestro, si Moises ilegña, Yaguin jaye na taotao matae ya taya patgonña, y cheluña uasagua yan y asaguaña, ya unacajulo semiya gui cheluña.</verse>
        <verse osisID='Matt.22.25'>Guaja guiya jame siete na lalaje mañelo; ya y finena umasagua ya matae, ya taya patgonña, japolo y asaguaña gui cheluña.</verse>
        <verse osisID='Matt.22.26'>Parejoja talo y mina dos, yan y mina tres, asta y mina siete.</verse>
        <verse osisID='Matt.22.27'>Anae munjayan manmatae todosija, matae y palaoan locue.</verse>
        <verse osisID='Matt.22.28'>Y quinajulo y manmatae, jaye gui siete ugaeasagua y palaoan? sa todosija maninasagua.</verse>
        <verse osisID='Matt.22.29'>Ayo nae maninepe as Jesus, ilegña: Manabag jamyo sa ti intingo y Tinigue sija, ni y ninasiñan Yuus.</verse>
        <verse osisID='Matt.22.30'>Sa y quinajulo y manmatae, ni manasagua ni umanafanasagua, sa manparejoja yan y angjet sija gui langet.</verse>
        <verse osisID='Matt.22.31'>Ya y quinajulo y manmatae, ada ti intaetae y esta masangan pot si Yuus nu jamyo na ilegña:</verse>
        <verse osisID='Matt.22.32'>Guajo si Yuus Abraham, yan si Yuus Ysaac, yan si Yuus Jacob? Ti güiya si Yuus y manmatae, na Yuus y manlâlâlâ.</verse>
        <verse osisID='Matt.22.33'>Anae majungog este nu y linajyan taotao, ninafanmanman ni y finanagüeña.</verse>
        <verse osisID='Matt.22.34'>¶ Lao anae y Fariseo sija majungog na janafanmamatquilo y Saduseo sija, mandaña gui un lugat.</verse>
        <verse osisID='Matt.22.35'>Ya mafaesen güe, uno guiya sija, ni y magas y lay, tinienta güe, ilegña:</verse>
        <verse osisID='Matt.22.36'>Maestro, jafa y mas dangculo na tinago gui lay?</verse>
        <verse osisID='Matt.22.37'>Si Jesus ilegña nu güiya: Guaeya y Señot Yuusmo con todo y corasonmo, yan todo y antimo, yan todo y jinasomo.</verse>
        <verse osisID='Matt.22.38'>Este y finenana yan y dangculo na tinago.</verse>
        <verse osisID='Matt.22.39'>Ya y mina dos parejoja yan este: Guaeya y tiguangmo parejo yan jago.</verse>
        <verse osisID='Matt.22.40'>Este y dos na tinago chinileja todo y lay yan y profeta.</verse>
        <verse osisID='Matt.22.41'>¶ Ya enae estaba y Fariseo sija mandadaña, si Jesus manfinaesen sija;</verse>
        <verse osisID='Matt.22.42'>Ylegña: Jafa jinasonmiyo as Cristo? jaye gaelaje güe? Sija ilegñija: Lajin David.</verse>
        <verse osisID='Matt.22.43'>Güiya ilegña nu sija: Jafa na si David gui Espiritu finanaan güe Señot, ilegña:</verse>
        <verse osisID='Matt.22.44'>Y Señot jasangane y Señotjo, fatachong gui agapa na canaejo, asta qui jupolo y enemigumo gui papâ adengmo.</verse>
        <verse osisID='Matt.22.45'>Yaguin si David finanaan güe Señot, jafa taemano lajiña?</verse>
        <verse osisID='Matt.22.46'>Ya taya siña ni uno umope güe. Ya desde ayo na jaane taya umatrebe güe para umafaesesen güe ni jafa.</verse>
      </chapter>
      <chapter osisID='Matt.23'>
        <verse osisID='Matt.23.1'>AYO nae si Jesus, jacuentuse y linajyan taotao, yan y disipuluña sija,</verse>
        <verse osisID='Matt.23.2'>Ylegña: Y escriba yan y Fariseo sija manmatatachong gui tachong Moises;</verse>
        <verse osisID='Matt.23.3'>Todo y mansinangane jamyo na inadaje, fatinas yan adaje; lao chamiyo fumatitinas taegüije y finatinasñiñija, sa sija jasasangan, lao ti jafatitinas.</verse>
        <verse osisID='Matt.23.4'>Sa manmangogode catga sija na manmacat ya mapot machule, ya japolo gui jilo y apagan y taotao sija; lao sija ni y calalotñija ti manmalago janacalamten.</verse>
        <verse osisID='Matt.23.5'>Lao todo y chechoñija, jafatinas para umalie ni y taotao sija sa janaancho y filacteriañija, ya jajujuto y madoblan y magagonñija.</verse>
        <verse osisID='Matt.23.6'>Ya yañija y finenana na saga gui guipot, yan y finenana na tachong gui sinagoga;</verse>
        <verse osisID='Matt.23.7'>Yan y manmasaluda gui plasa, yan ufanmafanaan ni y taotao sija, Rabi.</verse>
        <verse osisID='Matt.23.8'>Lao jamyo chamiyo fanmalalago manmafanaan. Rabi; sa unoja Maestronmiyo, ya todo jamyo mañelo.</verse>
        <verse osisID='Matt.23.9'>Chamiyo fanmamananaan ni uno tatanmiyo gui tano; sa unoja Tatanmiyo, na gaegue gui langet.</verse>
        <verse osisID='Matt.23.10'>Ni infanmamanaan uno amunmiyo; sa unoja amunmiyo, si Cristo.</verse>
        <verse osisID='Matt.23.11'>Lao y mas dangculo guiya jamyo, güiya utentagonmiyo.</verse>
        <verse osisID='Matt.23.12'>Sa jayeja y munadangculon namae sagüe, umumitde; ya jayeja y munaumitden namaesagüe, güiya udangculo.</verse>
        <verse osisID='Matt.23.13'>¶ Lao ay ay para jamyo escriba yan Fariseo sija, hipocrita! sa injichom y raenon langet gui menan y taotao sija; ya ni jamyo ti manjalom, ni y para ufanjalom ti inpelo na ufanjalom.</verse>
        <verse osisID='Matt.23.14'>(Ay ay para jamyo, escriba yan Fariseo sija, hipocrita! sa inticho y guima y biuda sija yan inagó y tinaetae; pot este inresibe dangculo na sentensia.)</verse>
        <verse osisID='Matt.23.15'>Ay ay para jamyo, escriba yan Fariseo sija, hipocrita! sa inlilicue y tase yan y tano para infatinas un prosélito, ya anae esta infatinas, infatitinas güe lalajin sasalaguan dosbiaje mas qui jamyo.</verse>
        <verse osisID='Matt.23.16'>¶ Ay ay para jamyo, bachet na guia sija ni y ilegmiyo: Jayeja y manjula pot templo, taya este; lao jayeja y manjula pot y oron y templo, gaeisao güe.</verse>
        <verse osisID='Matt.23.17'>Manbababa yan manbachet! Jafa mas dangculo, y oro pat y templo, ni y munasantos y oro?</verse>
        <verse osisID='Matt.23.18'>Ya jayeja y manjula pot y attat, taya este; lao jayeja y manjula pot y ninae ni gaegue gui jiloña, gaeisao güe.</verse>
        <verse osisID='Matt.23.19'>Manbachet jamyo! Jafa mas dangculo, y ninae pat y attat ni munasantos y ninae?</verse>
        <verse osisID='Matt.23.20'>Enao mina y manjula pot y attat, manjula pot ayo yan todo y guaja gui jiloña.</verse>
        <verse osisID='Matt.23.21'>Ya y manjula pot y templo, manjula pot ayo yan pot güiya y sumaga gui jinalomña.</verse>
        <verse osisID='Matt.23.22'>Ya y manjula pot y langet, manjula pot y trono Yuus, yan pot güiya ni gaegue na matatachong gui jiloña.</verse>
        <verse osisID='Matt.23.23'>¶ Ay ay para jamyo, escriba yan Fariseo sija, hipocrita! sa manmanapase jamyo diesmo y yetba buena, yan anis yan comino, ya inpelo y mas dangculo gui lay; y juisio, y minaase, yan y jinenggue. Este nesesita umafatinas, ya munga mapolo na ti infatinas y otro sija.</verse>
        <verse osisID='Matt.23.24'>Bachet jamyo na guia sija! sa inguicula y ñamo, ya inpapañot y cameyo.</verse>
        <verse osisID='Matt.23.25'>¶ Ay ay para jamyo, escriba yan Fariseo sija, hipocrita! sa infagagase y sumanjiyeng y posuelo yan y plato; lao y sumanjalom bula inamot yan minampos.</verse>
        <verse osisID='Matt.23.26'>Fariseo bachet jao! fagase finena y sumanjalom gui posuelo yan y plato, ya despues y sumanjiyong ugasgas locue.</verse>
        <verse osisID='Matt.23.27'>¶ Ay ay para jamyo, escriba yan Fariseo sija, hipocrita! sa manparejo jamyo yan y manmablanquea na naftan na y sanjiyongña magajet na mauleg malie: lao y sumanjalomña bula tolang manmatae, yan todo y ináplacha.</verse>
        <verse osisID='Matt.23.28'>Taegüenao locue jamyo y sumanjiyong magajet na manunas malie jamyo ni taotao sija; lao y sumanjalom bula hipocresia yan inechong.</verse>
        <verse osisID='Matt.23.29'>¶ Ay ay para jamyo escriba yan Fariseo sija, hipocrita! sa infatinas naftan y profeta sija, ya inadotna y naftan y manunas,</verse>
        <verse osisID='Matt.23.30'>Ya ilegmiyo: Yaguin mangaeguejam gui jaanin y tatanmame sija, ti infangachong yan sija gui jâgâ y profeta sija.</verse>
        <verse osisID='Matt.23.31'>Ayo mina jamyo mismo innae testimonio contra jamyo, na jamyo famaguon ayo sija y pumuno y profeta sija.</verse>
        <verse osisID='Matt.23.32'>Jamyo locue innabula y medidan y tatanmiyo.</verse>
        <verse osisID='Matt.23.33'>Colebla sija, rasan colebla sija! Jaf taemano jamyo insujaye gui sentensian sasalaguan?</verse>
        <verse osisID='Matt.23.34'>¶ Enaomina estagüeyo na junae jamyo profeta sija, yan manmalate yan escribasija; ya palo guiya sija inpino ya inatane gui quiluus; ya y palo guiya sija, inpanag gui sinagoganmiyo, ya inpetsigue sija guinin siuda asta siuda;</verse>
        <verse osisID='Matt.23.35'>Para ufato gui jilomiyo todo y tunas na jâgâ ni y machuda gui jilo y tano, desde y jâgân Abel y tinas, asta y jâgâ Sacharias, lajin Barachias, ni inpino gui entalo templo yan y attat.</verse>
        <verse osisID='Matt.23.36'>Magajet jusagane jamyo, na todo estesija ufanmato gui jilo este na generasion.</verse>
        <verse osisID='Matt.23.37'>¶ Jerusalem! Jerusalem! ni y pumuno y profeta sija, ni infagas ni acho todo y manmatago para jago, cuanto biaje malagoyo na jurecoje y famaguonmo, calang y ponedera yan jarecoje y poyitasña sija gui papa papaña, lao ti manmalago jamyo!</verse>
        <verse osisID='Matt.23.38'>Estagüe na madingo guiya jamyo y guimanmiyo na ti mataotagüe.</verse>
        <verse osisID='Matt.23.39'>Sa guajo jamyo sumangane, na desde pago, ti inliiyo, asta qui ilegmiyo: Dichoso güe y mato. pot y naan y Señot.</verse>
      </chapter>
      <chapter osisID='Matt.24'>
        <verse osisID='Matt.24.1'>YA si Jesus jumuyong gui templo ya mapos; manmato y disipuluña sija, para umafanue ni y mafatinas y templo.</verse>
        <verse osisID='Matt.24.2'>Si Jesus jaope sija, ilegña: Ti inlie todo estesija? Magajet jusangane jamyo, na ti umapolo güine un acho gui jilo otro acho, na ti umayulang.</verse>
        <verse osisID='Matt.24.3'>Ya anae matatachong güe gui sabana Olibo, manmato guiya güiya y disipulo sija, ya ilegñija: Sangane jam ngaean ufanjuyong estesija na güinaja, yan jafa taemano na señat y finatomo, yan y jinecog y tiempo?</verse>
        <verse osisID='Matt.24.4'>Ya maninepe as Jesus, ilegña: Adaje ya chamiyo fanmadadague ni jaye.</verse>
        <verse osisID='Matt.24.5'>Sa megae ufanmato pot y naanjo, ya ujaalog: Guajo si Cristo; ya megae ujadague.</verse>
        <verse osisID='Matt.24.6'>Ya infanmanjungog guera yan sinangan nu y guera; atan ya chamiyo ninafañachatsaga; sa nesesita na todo este ufanjuyong, lao trabia ti y jinecog.</verse>
        <verse osisID='Matt.24.7'>Sa ufangajulo nasion contra nasion, yan raeno contra raeno; ya uguaja ñinalang yan linao gui lugat sija.</verse>
        <verse osisID='Matt.24.8'>Ya todo este sija na güinaja y tutujon y pininite.</verse>
        <verse osisID='Matt.24.9'>Ayo nae infanmaentrega para infanmanapute, ya infanmapuno; ya infanmachatlie gui todo nasion pot y naanjo.</verse>
        <verse osisID='Matt.24.10'>Ya megae innafanmatompo; ya ufanaentrega unos y otros, ya ufanachatlie unos y otros.</verse>
        <verse osisID='Matt.24.11'>Ya megae ti manmagajet na profeta ufangajulo, ya ujadague megae.</verse>
        <verse osisID='Matt.24.12'>Ya pot y janamegae y tinaelaye, y güinaeyan y megae janamanenggeng.</verse>
        <verse osisID='Matt.24.13'>Lao y sumungon asta y jinecog, este usatba.</verse>
        <verse osisID='Matt.24.14'>Ya umapredica este y ebangelion y raeno gui todo y tano, para testimonio gui todo y nasion, ya ayo nae ufato y jinecog.</verse>
        <verse osisID='Matt.24.15'>¶ Enaomina an inlie y chinatlie y inginon na yinilang, ni y jasangan si Daniel profeta ni tumotojgue gui santos na lugat; (y tumataetae güiya utungo).</verse>
        <verse osisID='Matt.24.16'>Ayo nae y mangaegue guiya Judea, manmalago para y taquilo na jalomtano;</verse>
        <verse osisID='Matt.24.17'>Ya y gaegue gui jilo atof, ti ufanunog ya ujachule jafa gui guimaña;</verse>
        <verse osisID='Matt.24.18'>Ya y gaegue gui fangualuan, ti ufanalo tate ya ujachule y magagoña.</verse>
        <verse osisID='Matt.24.19'>Lao ay ay para y manmapotgue, yan y mannanasuso, güije na jaane!</verse>
        <verse osisID='Matt.24.20'>Fanmanaetae, sa y jinanaonmiyo, munga gui tiempon manenggeng ni y sabado.</verse>
        <verse osisID='Matt.24.21'>Sa ayo na tiempo uguaja dangculo na pininite, ya desde y tutujon y tano asta pago, taya nae guaja; ya taya mas na uguaja asta jinecog.</verse>
        <verse osisID='Matt.24.22'>Yaguin ayo na jaane sija ti manafangadada, ni un catne usiña ninalibre; lao pot y manmaayig, ayo sija na jaane umanafangadada.</verse>
        <verse osisID='Matt.24.23'>Yaguin jaye na taotao umalog nu jago: Estagüe si Cristo, pat ayo; chamo jumojonggue.</verse>
        <verse osisID='Matt.24.24'>Sa ufangajulo y ti manmagajet na Cristo yan ti manmagajet na profeta sija; ya ufanmamanue dangculo na señat sija, yan mannamanman, ya, yaguin siña, ujadagueja asta y manmaayig.</verse>
        <verse osisID='Matt.24.25'>Estagüe na jusangane jamyo antes.</verse>
        <verse osisID='Matt.24.26'>Yaguin ilegñija nu jamyo: Estagüe na gaegue güi desierto, chamo jumajanao; pat, Estagüe, na gaegue gui sanjalom gui cuatto, chamo jumojonggue.</verse>
        <verse osisID='Matt.24.27'>Sa calang y lamlam ni y jumuyong gui sancatan, ya manina gui sanlichan, taegüijija locue y minamaela y Lajin taotao.</verse>
        <verse osisID='Matt.24.28'>Sa manoja nae mañaga y tataotao y matae, ayo locue nae ufandaña y aguila sija.</verse>
        <verse osisID='Matt.24.29'>¶ Ti apmam despues di y pininiten ayo sija na jaane, y atdao ujomjom, ya y pilan ti ufanina; ya y pution sija ufamodong guine y langet; ya y nina siñan y langet ufanmayengyong.</verse>
        <verse osisID='Matt.24.30'>Ayo nae uanog señat y Lajin taotao gui langet; yan ayo nae ufanugung todo y tribu sija gui tano; ya ujalie y Lajin taotao na mamamaela gui jilo y mapagajes sija gui langet, yan y ninasiñaña yan y dangculon minalagña.</verse>
        <verse osisID='Matt.24.31'>Ya utago y angetña sija yan y dangculo na catin y trompeta ya ujanadaña y inayigñija guine y cuatro manglo, desde y un punta gui langet asta y otro.</verse>
        <verse osisID='Matt.24.32'>¶ Tingo y acomparasion y trongcon igos. Yanguin y ramasña mañaña ya manjagon, intingo na jijot y fañomnagan.</verse>
        <verse osisID='Matt.24.33'>Taegüenaoja locue jamyo, yaguin inlie todo este sija na güinaja, intingoja na esta jijot gui petta sija.</verse>
        <verse osisID='Matt.24.34'>Magajet jusangane jamyo, na ti ufanmalofan este na generasion, asta qui todo este sija na güinaja manmacumple.</verse>
        <verse osisID='Matt.24.35'>Y langet yan y tano ufanmalofan; lao y sinanganjo sija ti ufanmalofan.</verse>
        <verse osisID='Matt.24.36'>¶ Lao ayo na jaane yan ayo na ora, taya tumungo, ni y angjet sija gui langet ni y Lajiña, na y Tatajoja.</verse>
        <verse osisID='Matt.24.37'>Lao calang y jaanin Noe, taegüijija locue y minamaela y Lajin taotao.</verse>
        <verse osisID='Matt.24.38'>Sa ayo na jaane sija y antes di y dilubio, estaba mañochocho yan manguiguimen, ya manasagua, yan manafanaasagua, asta ayo na jaane anae jumalom si Noe gui atca,</verse>
        <verse osisID='Matt.24.39'>Ya ti jatungo asta qui mato y dilubio, ya manchinile todos sija; taegüijija locue y minamaelan y Lajin taotao.</verse>
        <verse osisID='Matt.24.40'>Ya ayo na jaane uguaja dos gui fangualuan; y uno umacone, ya y otro umapolo:</verse>
        <verse osisID='Matt.24.41'>Dos palaoan manguguleg gui mitate; y uno umacone, y ya otro umapolo.</verse>
        <verse osisID='Matt.24.42'>¶ Fanbela sa ti intingo jafa na jaane nae ufato y Señotmiyo.</verse>
        <verse osisID='Matt.24.43'>Tingo este na yaguin y gaeguima jatungo ngaean nae ufato y saque, ubelagüe, sa ti upolo na umayulangguan ni iyasija.</verse>
        <verse osisID='Matt.24.44'>Enao mina jamyo locue fanlisto, sa y Lajin taotao ufato güije na ora gui anae ti injajaso.</verse>
        <verse osisID='Matt.24.45'>Jaye y tifáfababa yan y malate na tentago, ni y señotña ninamagasgüe gui guimaña, para uninanae sija nañija gui tiempo?</verse>
        <verse osisID='Matt.24.46'>Dichoso ayo na tentago, yaguin mato y amuña ya sineda jafatitinas taegüije.</verse>
        <verse osisID='Matt.24.47'>Magajet jusangane jamyo, na uninamagasgüe todo gui iyoña.</verse>
        <verse osisID='Matt.24.48'>Lao yaguin ayo y taelaye na tentago ilegña gui corasonña: Y amujo ufato atrasao;</verse>
        <verse osisID='Matt.24.49'>Ya sigue di janafanlamen y mangachongña, y chumochocho yan gumiguimen yan y manbeglacho:</verse>
        <verse osisID='Matt.24.50'>Y señot ayo na tentago ufato güije na jaane gui anae ti jananangga yan y ora ni ti jatungo,</verse>
        <verse osisID='Matt.24.51'>Ya uyenajo güe ni latigo yan ufinanue ni y patteña yan hipocrita sija ayo nae uguaja tumanges, yan chegcheg nifen.</verse>
      </chapter>
      <chapter osisID='Matt.25'>
        <verse osisID='Matt.25.1'>AYO nae y raenon langet parejo yan dies na bitgen, ni jachule y lamparañija ya manmapos para ujatagam y nobio.</verse>
        <verse osisID='Matt.25.2'>Ya y sinco guiya sija manmejnalom, ya y sinco manaetiningo.</verse>
        <verse osisID='Matt.25.3'>Y manaetiningo, jachule y lamparañija, ya ti manmañule laña.</verse>
        <verse osisID='Matt.25.4'>Lao y manmejnalom manmañule laña gui baso, yan y lamparañija.</verse>
        <verse osisID='Matt.25.5'>Ya anae atrasasao y nobio, manmatujog todo sija, ya manmaego.</verse>
        <verse osisID='Matt.25.6'>Ya y tatalopuenge majungog un inagang, na ilegña: Estagüe y nobio na mamamaela! fanjuyong ya inresibe!</verse>
        <verse osisID='Matt.25.7'>Ayo nae todo y bitgen sija mangajulo ya jafamauleg y lamparañija.</verse>
        <verse osisID='Matt.25.8'>Ya y manaetiningo ilegñija ni manmejnalom: Naejam gui lañanmiyo sa y lamparanmame manmatae.</verse>
        <verse osisID='Matt.25.9'>Ya y manmejnalom manmanope ilegñija: Munga sa ti mannajongjit; lao janao fanmalag y manmanbebende ya infanmamajan para jamyo namaesa.</verse>
        <verse osisID='Matt.25.10'>Ya anae manmapos sija para ufanmamajan, mato y nobio; ya y estaba manlisto manjalom yan güiya gui guipot umasagua; ya majuchom y petta.</verse>
        <verse osisID='Matt.25.11'>Despues manmato y palo na bitgen ya ilegñija: Señot, Señot, babayejam.</verse>
        <verse osisID='Matt.25.12'>Lao güiya manope, ilegna; Magajet jusangane jamyo na ti jutungo jamyo.</verse>
        <verse osisID='Matt.25.13'>Fanmagmata sa ti intingo y jaane ni y ora.</verse>
        <verse osisID='Matt.25.14'>¶ Sa uguaja parejo yan un taotao ni jumanao chago na tano, ya jaagang antes y tentagoña sija, ya jaentrega sija ni güinajaña.</verse>
        <verse osisID='Matt.25.15'>Ya y uno janae sinco talento, ya y otro dos, ya y otro uno; ya cada uno taemano y guinefuloña; ya enseguidas mapos.</verse>
        <verse osisID='Matt.25.16'>Ya y rumesibe y sinco na talento, janacometsio, ya jagana talo sinco na talento.</verse>
        <verse osisID='Matt.25.17'>Parejo locue yan y rumesibe dos, mangana talo dos.</verse>
        <verse osisID='Matt.25.18'>Lao y rumesibe y uno, jumuyong ya jaguadog y eda, ya janaatog y salape y senotña.</verse>
        <verse osisID='Matt.25.19'>Despues di apmam na tiempo, mato y señot ayo sija na tentago, ya manacuentas yan sija.</verse>
        <verse osisID='Matt.25.20'>Ya mato ayo y rumesibe sinco na talento, yan mañuñule talo sinco talento, ya ilegña: Señot, sinco na talento unnaeyo; estagüe talo sinco na junafangana.</verse>
        <verse osisID='Matt.25.21'>Y senotña ilegña nu güiya: Mauleg chechomo, jago mauleg na tentago yan guesmanosguejao: guine unfatinas mauleg gui didide, bae jupoluyejao megae: jalom gui minagof y señotmo.</verse>
        <verse osisID='Matt.25.22'>Mato locue ayo y rumesibe dos na talento, ya ilegña: Señot, dos na talento unnaeyo; estagüe talo dos talento na junafangana.</verse>
        <verse osisID='Matt.25.23'>Y señotña ilegña nu güiya: Mauleg chechomo, jago mauleg na tentago yan guesmanosguejao: guine unfatinas mauleg gui didide, bae jupoluyejao megae; jalom gui minagof y señotmo.</verse>
        <verse osisID='Matt.25.24'>Mato locue ayo y rumesibe un talento, ya ilegña: Señot, guajo jutungo na jago majetogjao na taotao; sa mangongoco jao gui anae ti mananom jao, ya manrecocoje jao gui anae ti mañalapon jao;</verse>
        <verse osisID='Matt.25.25'>Ya maañaoyo, ya maposyo ya junaatog y talentomo gui jalom y tano: estagüe ni iyomo.</verse>
        <verse osisID='Matt.25.26'>Lao y señotña inepe güe ilegña: Taelayejao na tentago yan gago. Untungoja na mangongoco yo gui anae ti mananom yo, ya manrecocoje yo gui anae ti mañalapon yo;</verse>
        <verse osisID='Matt.25.27'>Enao mina jago nesesita unnae y banquero sija ni salapejo, ya yaguin matoyo, juresibe y iyoco yan ganansia.</verse>
        <verse osisID='Matt.25.28'>Enao mina umanajanao ayo na talento guiya güiya, ya umannae ayo y guaja dies na talento.</verse>
        <verse osisID='Matt.25.29'>Sa jayeja y guaja, umannae güe, ya uguaja megae; lao y taya iyoña, achogja guaja güinajaña umanajanao.</verse>
        <verse osisID='Matt.25.30'>Ya y taebalenña na tentago, yute juyong gui jalom jomjom, ayo nae uguaja tumanges yan chegcheg nifen.</verse>
        <verse osisID='Matt.25.31'>¶ Yaguin y Lajin taotao mato gui minalagña, yan todo y angjetña sija, ayo nae ufatachong gui jilo y tachong y minalagña;</verse>
        <verse osisID='Matt.25.32'>Ya umanafandaña gui menaña todo y nasion sija; ya umanafañajnge y uno gui otro, calang y pastot yan janasajnge y quinilo sija gui chiba;</verse>
        <verse osisID='Matt.25.33'>Ya japolo y quinilo sija gui agapaña, ya y chiba gui acagüeña.</verse>
        <verse osisID='Matt.25.34'>Ayo nae y ray ualog ni mangaegue gui agapaña: Maela jamyo mandichoso gui Tatajo, ya inereda y raeno ni esta listo para jamyo desde y mafatinas y tano;</verse>
        <verse osisID='Matt.25.35'>Sa anae ñalangyo, innachocho yo; anae majoyo, innaguimen yo; anae taotaojuyong yo, innajalom yo;</verse>
        <verse osisID='Matt.25.36'>Anae taya magagojo, innaminagago yo. Anae malangoyo, inbesita yo; anae gaegue yo gui calaboso, manmato jamyo guiya guajo.</verse>
        <verse osisID='Matt.25.37'>Ayo nae y manunas manmanope güe ilegñija: Señot, ngaean nae inliijao ñalang, ya innachocho jao? pat majo, ya innaguimen jao?</verse>
        <verse osisID='Matt.25.38'>Ngaean nae inliijao taotaojuyong, ya innajalom jao? pat anae taya magagomo, ya innaminagago jao?</verse>
        <verse osisID='Matt.25.39'>Pat ñgaean nae inliijao malango, pat y calaboso, ya manmatojam guiya jago?</verse>
        <verse osisID='Matt.25.40'>Y ray ujaope ilegña nu sija: Magajet jusangane jamyo, taemanoja na y infatinas ni uno güine gui mandiquique na mañelujo, infatinasja locue nu guajo.</verse>
        <verse osisID='Matt.25.41'>Ayo nae ilegña locue ni y mangaegue gui acagüeña: Fanjanao guiya guajo, jamyo matdito, fanmalag y taejinecog na guafe, ni esta manalisto ni anite yan y anjetña sija;</verse>
        <verse osisID='Matt.25.42'>Sa anae ñalangyo, ti innachocho yo; anae majoyo, ti innaguimen yo;</verse>
        <verse osisID='Matt.25.43'>Anae taotaojuyong yo, ti innajalom yo; anae taya magagojo, ti innaminagago yo; malangoyo, yan gaegue yo gui calaboso, lao ti inbesita yo.</verse>
        <verse osisID='Matt.25.44'>Ayo nae ufanmanope locue sija, ilegñija: Señot, ngaean nae inliijao ñalang, pat majo, pat taotaojuyong, pat taya magagomo, pat malango, pat gui calaboso, ya ti insetbejao?</verse>
        <verse osisID='Matt.25.45'>Ayo nae ujaope sija, ilegña: Magajet jusangane jamyo, na taemanoja ti infatinas nu uno güine gui mas mandiquique, ti infatinas nu guajo.</verse>
        <verse osisID='Matt.25.46'>Ya esta sija manmapos para y taejinecog na minasapet; lao y manunas para y taejinecog na linala.</verse>
      </chapter>
      <chapter osisID='Matt.26'>
        <verse osisID='Matt.26.1'>YA susede anae munjayan si Jesus jasangan este sija na sinangan, ilegña ni disipuluña sija;</verse>
        <verse osisID='Matt.26.2'>Intingo na dos na jaane talo umafatinas y guipot; ya y Lajin taotao umaentrega para umatane gui quiluus.</verse>
        <verse osisID='Matt.26.3'>Ayo nae y prinsipen y mamale sija, yan y manbijo na taotao sija, mandaña gui palasyon y magas na pale, y naanña si Caefas:</verse>
        <verse osisID='Matt.26.4'>Ya manaconseja entresija para ujacone si Jesus pot dinague, ya ujapuno.</verse>
        <verse osisID='Matt.26.5'>Lao ilegñija: Munga gui jaanin y guipot, sa munga na umafatinas yinaoyao gui taotao sija.</verse>
        <verse osisID='Matt.26.6'>Ya anae estaba si Jesus guiya Betania, gui guima Simon y ategtog,</verse>
        <verse osisID='Matt.26.7'>Mato guiya güiya un palaoan, na guaja un boteya alabastron ungüento na dangculo baliña, ya jachuda gui jilo iluña, anae estaba gui lamasa na matatachong:</verse>
        <verse osisID='Matt.26.8'>Lao anae malie ni disipuluña sija, ninafanlalalo, ya ilegñija: Jafa na jagagasta este?</verse>
        <verse osisID='Matt.26.9'>Sa este na ungüento siña mabende pot dangculo na presio, ya ufanmanae y mamoble.</verse>
        <verse osisID='Matt.26.10'>Anae jatungo si Jesus, ilegña nu sija: Jafa na innachatsaga y palaoan? sa jafatinas mauleg na chocho para guajo.</verse>
        <verse osisID='Matt.26.11'>Sa jamyo guaja siempre mamoble manjajamyo, lao guajo, siempre taya.</verse>
        <verse osisID='Matt.26.12'>Sa jachuda este na ungüento gui tataotaojo, jafatinas para majafotjo.</verse>
        <verse osisID='Matt.26.13'>Magajet jusangane jamyo: Mano nae este na ebangelio na umapredica gui todo y tano, uguajaja locue este y finatinasña este na palaoan, masangan para memoriasña.</verse>
        <verse osisID='Matt.26.14'>¶ Ayo nae y uno gui dose, y naanña si Judas Iscariote, mapos malag y prinsipen y mamale sija,</verse>
        <verse osisID='Matt.26.15'>Ya ilegña: Jafa malagomiyo innaeyo, ya juentrega jamyo nu güiya? Ya manmapesa para güiya treinta pidason salape.</verse>
        <verse osisID='Matt.26.16'>Ya desde ayo, manmanaliligao lugat para umaentrega güe.</verse>
        <verse osisID='Matt.26.17'>¶ Ya y finenana na jaanin gupot pan sin lebadura, manmato y disipulo gui as Jesus, ya ilegñija: Mano nae malagojao ya infamaulequejao namo gui guipot?</verse>
        <verse osisID='Matt.26.18'>Ya ilegña: Janao fanmalag y siuda, gui guima ayo na taotao, y insangane: Y Maestro ilegña, y tiempoco esta jijot, iyajamyo nae jufatinas y guipot Pascua yan y disipulojo sija.</verse>
        <verse osisID='Matt.26.19'>Ya y disipulo sija jafatinas y mantinago as Jesus, ya manalisto y guipot pascua.</verse>
        <verse osisID='Matt.26.20'>Ya anae pupuenge güije na jaane, matachong gui lamasa yan y dose na disipulo;</verse>
        <verse osisID='Matt.26.21'>Ya anae mañochocho güiya ilegña: Magajet jusangane jamyo, na uno guiya jamyo uentregayo.</verse>
        <verse osisID='Matt.26.22'>Sija ninafangostriste, ya sigue di ilegñija cada uno nu güiya: Buente guajo, Señot?</verse>
        <verse osisID='Matt.26.23'>Ayo nae manope ilegña: Y munajalom y canaeña yan guajo gui plato, güiya uentregayo.</verse>
        <verse osisID='Matt.26.24'>Magajet na y Lajin taotao ujanao, calang y esta matugue nu güiya; lao ay ay para ayo na taotao ni y jaentrega y Lajin taotao! maulegña mojon ayo na taotao na ti umafañago.</verse>
        <verse osisID='Matt.26.25'>Ayo nae manope si Judas, ni umentrega güe, ilegña: Guajo buente Rabi? Ylegña nu güiya: Jago guinin sumangan.</verse>
        <verse osisID='Matt.26.26'>¶ Ya mientras mañochocho, jachule si Jesus y pan, ya jabendise, ya jaipe, ya janae y disipoluña sija, ya ilegña: Chule, ya cano; este y tataotaojo.</verse>
        <verse osisID='Matt.26.27'>Jachule y copa, ya janae si Yuus grasias, ya janae sija ni y copa, ilegña: Fanguimen jamyo todo.</verse>
        <verse osisID='Matt.26.28'>Sa este y jâgâjo gui Nuevo Testamento, ni y machuda para megae, para inasiin y isao.</verse>
        <verse osisID='Matt.26.29'>Ya jusangane jamyo, na desde pago ti juguimen mas y tinegcha ubas, asta ayo na jaane anae para juguimen nuebo yan jamyo gui raenon Tata.</verse>
        <verse osisID='Matt.26.30'>¶ Ya anae munjayan jacanta un himno, manmapos para sabana Olibo,</verse>
        <verse osisID='Matt.26.31'>Ayo nae si Jesus ilegña nu sija: Todos jamyo ufanmañoda guiya guajo ocasion inale pago na puenge; sa matugue esta: Junafañetnot y pastot, ya y quinilo sija manmachalapon gui manada.</verse>
        <verse osisID='Matt.26.32'>Lao despues di unacajuloyo talo gui entalo manmatae, jujanao gui menanmiyo guiyo Galilea.</verse>
        <verse osisID='Matt.26.33'>Si Pedro manope, ilegña nu güiya: Yaguin todos ufanmañoda guiya jago ocasion inale lao guajo ti jusoda para siempre ocasion inale.</verse>
        <verse osisID='Matt.26.34'>Si Jesus, ilegña: Magajet jusanganejao: na pago na puenge, antes di ucanta y gayo, undagueyo tres biaje.</verse>
        <verse osisID='Matt.26.35'>Ylegña nu guiya si Pedro: Achogaja junesesita matae yan jago, lao ti judaguejao. Yan todo y palo disipulo sija, taegüenaoja ilegñija locue.</verse>
        <verse osisID='Matt.26.36'>Ayo nae mato si Jesus yan sija gui güetta na mafanaan Gethsemane, ya ilegña ni disipuluña sija: Fanmatachong güine, ya jumanaoyo ya j ufanaetae güije guato.</verse>
        <verse osisID='Matt.26.37'>Ya jacone gachongña si Pedro yan y dos lajin Sebedeo, ya jatutujon mantriste yan manmajalang.</verse>
        <verse osisID='Matt.26.38'>Ayo nae si Jesus ilegña nu sija: Y antijo gostriste asta qui matae: fañaga güine, ya infanbela yan guajo.</verse>
        <verse osisID='Matt.26.39'>Ya mamocat mona didide, tumecon ya manaetae, ilegña: Tatajo, yaguin siña, nafalofan este na copa guiya guajo: lao ti según y minalagojo, na según y minalagomo.</verse>
        <verse osisID='Matt.26.40'>Ya mato gui disipuluña sija, ya jasoda sija na manmamaego: ya ilegña as Pedro: Jafa, ada ti siña jamyo infanbela yan guajo una ora?</verse>
        <verse osisID='Matt.26.41'>Fanbela ya infanmanaetae, para chamiyo fanjajalom gui tentasion: y espiritu magajet na malago lao y catne echecho.</verse>
        <verse osisID='Matt.26.42'>Mapos talo gui segundo biaje ya manaetae, ilegña: Tatajo, yaguin ti siña este na copa malofan guiya guajo, yaguin ti juguimen, ufatinas y minalagomo.</verse>
        <verse osisID='Matt.26.43'>Ya mato, ya jasoda talo sija na manmamaego; sa y atadogñija manmacat.</verse>
        <verse osisID='Matt.26.44'>Ya jadingo sija, mapos talo ya manaetae gui mina tres biaje, jasangan ayoja na sinangan.</verse>
        <verse osisID='Matt.26.45'>Ayo nae mato gui disipuluña sija, ya ilegña: Infanmamaegoja, pago, yan infandescacansaja; estagüe na mato y ora, ya y Lajin taotao esta maentrega gui canae y manisao sija.</verse>
        <verse osisID='Matt.26.46'>Fangajulo na nije tafanjanao; estagüe esta mato y umentregayo.</verse>
        <verse osisID='Matt.26.47'>¶ Ya y tiempoja anae cumuecuentos güe, estagüe si Judas, uno gui dose, mato mañisija yan un dangculon linajyan taotao, manmañuñule espada yan galute, tinago y prinsipen y mamale sija yan y manamco na taotao sija.</verse>
        <verse osisID='Matt.26.48'>Yan umentrega güe, mannae esta señat, ilegña: Y juchico, güiya; guesguot.</verse>
        <verse osisID='Matt.26.49'>Ya enseguidas matogüe gui as Jesus, ya ilegña nu güiya: Minagof, Maestro! ya jachico.</verse>
        <verse osisID='Matt.26.50'>Ya si Jesus, ilegña nu güiya: Amigo, jafajao na mato? Ayo nae manmato sija ya maguot si Jesus, ya macone.</verse>
        <verse osisID='Matt.26.51'>Ya, estagüe, uno gui mangachong si Jesus, jajuto y canaeña, ya jalagnos y espadaña, y janalamen uno gui tentago y prinsipen y mamale sija, janajanao un talanga.</verse>
        <verse osisID='Matt.26.52'>Ayo nae si Jesus ilegña nu güiya: Natalo guato y espadamo gui sagaña; sa todo y manmañuñule espada, nu y espadaja ufanpinino.</verse>
        <verse osisID='Matt.26.53'>Ada jinasomo na ti siñayo jutayuyut si Tata pago, ya güiya unaeyo enseguidas mas di dose legion na angjet sija?</verse>
        <verse osisID='Matt.26.54'>Lao jaftaemano macumple y Tinigue sija; sa matugue na taegüenao nesesita umafatinas este?</verse>
        <verse osisID='Matt.26.55'>Ayo na ora ilegña si Jesus ni linajyan taotao: Manmato jamyo parejo yan contra y saque, na manmañuñule jamyo espada yan galute para inqueneyo? Cada jaane manjijitaja guajo matachong gui templo, mamnanagüe nu jamyo, ya ti inqueneyo.</verse>
        <verse osisID='Matt.26.56'>Lao todo este umafatinas, para umacumple y Tinigue sija ni y profeta sija. Ayo nae todo y disipuluña sija madingo güe, ya manmalago.</verse>
        <verse osisID='Matt.26.57'>¶ Ya ayo sija y cumone si Jesus, macone güe guato gui as Caefas, magas na pale, anae manestaba y escriba sija yan y manamco na mandadaña.</verse>
        <verse osisID='Matt.26.58'>Lao si Pedro, dinalalag güe chago asta qui mato gui colat y magas na pale; ya jumalom ya manmatachong yan y tentago sija, para ulie y uttimo.</verse>
        <verse osisID='Matt.26.59'>Ya y prinsipen y mamale sija yan todo y inetnon ofisiat, manmanaliligao ni ti magajet na testimonio contra si Jesus, para umapuno.</verse>
        <verse osisID='Matt.26.60'>Lao ni uno mañoda; achogja mato megae na ti manmagajet na testigo. Lao y uttimo manmato dos,</verse>
        <verse osisID='Matt.26.61'>Na ilegñija, Este na taotao ilegña: Guajo siña juyulang papa este na gumayuus, ya junacajulo gui tres na jaane.</verse>
        <verse osisID='Matt.26.62'>Ya cajulo y magas y mamale, ya ilegña nu güiya: Ti unfanope ni jafa? Jafa este na testimonio contra jago?</verse>
        <verse osisID='Matt.26.63'>Lao si Jesus mamatquiloja. Ya y magas y mamale ilegña nu güiya: Jutayuyutjao pot y lalâlâ na Yuus, na unsanganejam cao jago si Cristo, Lajin Yuus.</verse>
        <verse osisID='Matt.26.64'>Si Jesus ilegña nu güiya: Jago guinin sumangan. Ya jusangane jamyo na desde pago inlie y Lajin taotao na matatachong gui agapa y ugaeninasiña na canae, ya umamaela gui jalom y mapagajes sija gui langet.</verse>
        <verse osisID='Matt.26.65'>Ayo nae y magas y mamale, jatiteg y magaguña, ya ilegña: Cumuentos chatfino contra si Yuus: jafa mas na utanesesita testigo sija? Estagüe esta pago na injingog y chinatfino contra si Yuus.</verse>
        <verse osisID='Matt.26.66'>Jafa pinelonmimiyo? Sija manmanope ilegñija: Jamerese y finatae.</verse>
        <verse osisID='Matt.26.67'>Ayo nae matolae y mataña yan patmada güe; ya y palo manafañetnot nu y dinemo;</verse>
        <verse osisID='Matt.26.68'>Ya ilegñija: Profetisayejam, O Cristo! jayejao munafañetnot?</verse>
        <verse osisID='Matt.26.69'>¶ Ya ayo na tiempo si Pedro estaba matatachong gui sumanjiyong gui guelat; ya mato guija güiya un palaoan tentago, ya ilegña: Manjajamjo locue yan si Jesus y Galileo.</verse>
        <verse osisID='Matt.26.70'>Lao güiya jadague gui menan todos, ilegña: Ti jutungo jafa ilelegmo.</verse>
        <verse osisID='Matt.26.71'>Ya anae jumuyong gui petta; linie ni otro palaoan, ya ilegña ni ayo y manestaba güije: Este locue mañisija yan si Jesus Nasareno.</verse>
        <verse osisID='Matt.26.72'>Ya jadague talo ya manjula ilegña: Ti jutungo ayo na taotao.</verse>
        <verse osisID='Matt.26.73'>Ti apmam despues manmato sija y mangaegue güije, ya ilegñija as Pedro: Magajet na jago locue uno guiya sija; sa y sinanganmo dumiclalara jao.</verse>
        <verse osisID='Matt.26.74'>Ayo nae jatutujon mumatdise, yan manjula, ilegña: Ti jutungo ayo na taotao. Ya enseguidas cumanta y gayo.</verse>
        <verse osisID='Matt.26.75'>Ya jajaso si Pedro y sinangan Jesus ni ilegña: Antes di ucanta y gayo, undagueyo tres biaje. Ya mapos juyong ya gueftumanges.</verse>
      </chapter>
      <chapter osisID='Matt.27'>
        <verse osisID='Matt.27.1'>YA mato y egaan, todo y prinsipen y mamale, yan y manamco na taotao sija, mandaña y manaconseja entre sija contra si Jesus, para umapuno güe.</verse>
        <verse osisID='Matt.27.2'>Ya anae munjayan magode güe, macone ya maentrega gui as Ponsio Pilato y magalaje.</verse>
        <verse osisID='Matt.27.3'>¶ Ayo nae si Judas, y umentrega güe, jalie na esta umayogua, ya mañotsot ya jachule talo guato y treinta pidason salape gui prinsipen y mamale yan y manamco na taotao sija,</verse>
        <verse osisID='Matt.27.4'>Ya ilegña: Guajo isaoyo, juentrega y taeisao na jâgâ. Lao sija ilegñija: Jafa ayo guiyajame? Jagoja adaje.</verse>
        <verse osisID='Matt.27.5'>Ya jayute y pidason salape jalom gui jalom y templo, ya mapos ya jañaca güe.</verse>
        <verse osisID='Matt.27.6'>Ya y prinsipen y mamale sija, jachule y salape ya ilegñija: Ti tunas na tapolo gui tesoro sa baliña y jâgâ.</verse>
        <verse osisID='Matt.27.7'>Ya manaconseja entre sija, ya mafajan y fangualuan oyero, para y naftan y taotaojuyong.</verse>
        <verse osisID='Matt.27.8'>Ayo mina mafanaan ayo na fangualuan: Fangualuan jâgâ, asta pago na jaane.</verse>
        <verse osisID='Matt.27.9'>Ayo nae macumple y sinangan na pot y profeta Jeremias, ni ilegña: Ya sija jachule y treinta pidason salape, presio ayo y gaebale, y presio na mapolo gui jiloña y famaguon Israel;</verse>
        <verse osisID='Matt.27.10'>Ya manmanae sija, para ujafajan y fangualuan y oyero taegüenao, na jatagoyo y Señot.</verse>
        <verse osisID='Matt.27.11'>¶ Ya si Jesus estaba tomotojgue gui menan y magalaje, ya y magalaje finaesen güe, ilegña: Jago y Ray Judio sija? Si Jesus ilegña: Jago umalog.</verse>
        <verse osisID='Matt.27.12'>Ya anae mafaaela ni y prinsipen y mamale, yan y manamco sija, ti manope ni jafa.</verse>
        <verse osisID='Matt.27.13'>Ayo nae si Pilato ilegña nu güiya: Ti unjujungog cuanto na güinaja nae manmadeclara contra jago?</verse>
        <verse osisID='Matt.27.14'>Ya ti manope ni un sinangan; ya ninagosmanman y magalaje.</verse>
        <verse osisID='Matt.27.15'>Ya y jaanin y guipot, costumbreña y magalaje na usotta pot y taotao sija un preso, jaye y malagoñija.</verse>
        <verse osisID='Matt.27.16'>Ya guaja presoñija uno na afamao, na y naanña si Barabas.</verse>
        <verse osisID='Matt.27.17'>Ya anae mandaña ilegña si Pilato nu sija: Jaye malagonmiyo jusottaye jamyo? Si Barabas pat si Jesus, ni mafanaan Cristo?</verse>
        <verse osisID='Matt.27.18'>Sa jatungoja na pot embidiañija muna maentrega güe.</verse>
        <verse osisID='Matt.27.19'>¶ Ya anae estaba güe na matatachong gui tribuna, y asaguaña manago nu güiya, ilegña: Chamo umeentalo nu enao tunas na taotao; sa pago jupadedese megae sija gui güinife pot güiya.</verse>
        <verse osisID='Matt.27.20'>Lao y prisipen y mamale sija, yan y manamco sija jasoyo y taotao sija, na ujagagao si Barabas, ya si Jesus, umapuno.</verse>
        <verse osisID='Matt.27.21'>Ya y magalaje manope, ilegña nu sija: Jaye gui dos malagonmiyo jusottaye jamyo? Sija ilegñija: Si Barabas.</verse>
        <verse osisID='Matt.27.22'>Si Pilato ilegña nu sija: Ya jafa jufatinas as Jesus ni mafanaan Cristo? Todos sija ilegñija: Umatane gui quiluus.</verse>
        <verse osisID='Matt.27.23'>Ya ilegña: Jafa na taelaye finatinasña? Lao sija managang mas duro, ilegñija: Umatane gui quiluus.</verse>
        <verse osisID='Matt.27.24'>¶ Anae jalie si Pilato na taya jafa na probecho, lao mas y ninafanyaoyao, mañule janom ya jafagase y canaeña gui menan y taotao sija, ya ilegña: Taeisaoyo gui jâgâ este y tunas na taotao: lie jamyo.</verse>
        <verse osisID='Matt.27.25'>Ya manmanope todo y taotao sija ilegñija: Y jâgâña usaga guiya jame, yan y famaguonmame.</verse>
        <verse osisID='Matt.27.26'>Ayo nae masotta si Barabas, ya an munjayan mapanag si Jesus, maentrega para umaatane gui quiluus.</verse>
        <verse osisID='Matt.27.27'>Ayo nae y sendalon y magalaje macone si Jesus gui pretorio, ya mandaña guiya güiya todo y manadan sendalo sija.</verse>
        <verse osisID='Matt.27.28'>Ya mapula y magaguña, ya manaminagago agaga na magagon anaco.</verse>
        <verse osisID='Matt.27.29'>Ya mapolo gui iluña un corona na mafatinas ni títuca sija, yan un piao gui agapa na canaeña; ya mandimo gui menaña, ya mamofefea, ilegñija: Jafa talatmanu jao Ray Judio sija!</verse>
        <verse osisID='Matt.27.30'>Ya matolae güe, ya machule y piao ya mapanag y iluña.</verse>
        <verse osisID='Matt.27.31'>Ya anae munjayan mamofefea, mapula y magagon anaco, ya manaminagago ni magaguña, ya macone para umaatane gui quiluus.</verse>
        <verse osisID='Matt.27.32'>¶ Ya anae jumajanao manasoda yan un taotao Sirene na y naanña si Simon: este maobliga para uchinilie ni quiluusña.</verse>
        <verse osisID='Matt.27.33'>¶ Ya anae manmato gui un lugat na mafanaan Golgota, cumequeilegña, y sagan calabera,</verse>
        <verse osisID='Matt.27.34'>Mannae para uguimen binagle, manadaña yan lalaet; ya anae jachague, ti malago jaguimen.</verse>
        <verse osisID='Matt.27.35'>Anae munjayan maatane gui quiluus, mandesapatta y magaguña, mayute suette sija gui jiloña; (para umacumple y mumayan masangan pot y profeta: Ujanaadesapatta y magagujo, ya y jilo y magagujo ufanmayute suette sija.)</verse>
        <verse osisID='Matt.27.36'>Ya manmatachong, ya maadadaje güe güije.</verse>
        <verse osisID='Matt.27.37'>Ya mapolo gui iluña y mafaelaña, matugue: ESTE SI JESUS RAY Y JUDIO SIJA.</verse>
        <verse osisID='Matt.27.38'>Ayo nae maatane yan güiya gui quiluus yan y dos na saque; y uno gui agapaña ya y otro gui acagüeña.</verse>
        <verse osisID='Matt.27.39'>¶ Ya y taotao na manmalolofan, masangane güe innataelaye, ya jayeyengyong y iluñija,</verse>
        <verse osisID='Matt.27.40'>Ya ilegñija: Jago y yumute papa y templo, ya y mina tres na jaane unnacajulo; libre maesajao; yaguin jago Lajin Yuus, tunog papa güenao gui quiluus.</verse>
        <verse osisID='Matt.27.41'>Taegüinija locue mamofefea güe y prisipen mamale sija, yan y escriba sija, yan y Fariseo sija, yan y manamco na taotao sija, ilegñija:</verse>
        <verse osisID='Matt.27.42'>Janalibre y palo, ya ti siñagüe janalibre na maesa. Güiya y Ray y Israel; polo ya utunog papa pago gui quiluus, ya ayo nae utajonggue güe.</verse>
        <verse osisID='Matt.27.43'>Jaangoco si Yuus; polo ya ulinibre pago, yaguin malago nu güiya, sa ilegña: Güajo Lajin Yuus.</verse>
        <verse osisID='Matt.27.44'>Y mañaque locue, ni y manmaatane yan güiya gui quiluus, manajuyonge güe locue.</verse>
        <verse osisID='Matt.27.45'>¶ Ya desde y mina saes na ora guaja jinemjom todo y jilo y tano, asta y mina nuebe na ora.</verse>
        <verse osisID='Matt.27.46'>Ya y mina nuebe na ora, si Jesus umagang nu y dangculon inagang ilegña: Eli, Eli, lama sabactani! cumequeilegña: Yuusso, Yuusso, jafa na undingo yo?</verse>
        <verse osisID='Matt.27.47'>Ya y palo ni manestaba güije, majungog güe, ya ilegñija: Si Elias este jaaagang.</verse>
        <verse osisID='Matt.27.48'>Ya enseguidas malago uno guiya sija, ya jachule y espongja y janafañopchop binagle, ya japolo gui un piao, ya janae güe para uguimen.</verse>
        <verse osisID='Matt.27.49'>Y palo ilegñija: Polo ya talie cao ufato si Elias ya uninalibre.</verse>
        <verse osisID='Matt.27.50'>¶ Ayo nae si Jesus, anae munjayan umagang talo otro biaje nu y dangculon inagang jaentrega y espiritu.</verse>
        <verse osisID='Matt.27.51'>Ya estagüe y cottinan y templo na masise y dos pedaso, guinin sumanjilo asta y sumanpapa; ya y tano mayengyong, ya y acho sija mangoca.</verse>
        <verse osisID='Matt.27.52'>Ya y naftan sija manmababa ya megae na tataotao mañantos sija ni manmamaego, mangajulo;</verse>
        <verse osisID='Matt.27.53'>Ya jumanao gui naftan, despues di quinajiloña, ya mato gui santos na siuda, ya manalie ya megae.</verse>
        <verse osisID='Matt.27.54'>Ya y senturion, yan y mangaegue yan güiya na maadadaje si Jesus, anae malie y linao yan todo ayo sija y manmafatinas, mangosmaañao ya ilegñija: Sumen magajet na Lajin Yuus este.</verse>
        <verse osisID='Matt.27.55'>Ya mangaegue güije megae na famalaoan na manmanaatan gui chago, ni jadalalag si Jesus guine Galilea ya jasesetbe.</verse>
        <verse osisID='Matt.27.56'>Gui entalo ayo sija si Maria Magdalena, yan si Maria nanan Santiago yan José, yan y nanan y famaguon Sebedeo.</verse>
        <verse osisID='Matt.27.57'>¶ Ya anae este pupuenge güije na jaane, mato un taotao Arimatea, na rico, na y naanña si José, na güiya locue disipulon Jesus.</verse>
        <verse osisID='Matt.27.58'>Güiya mato gui as Pilato, ya jagagao y tataotao Jesus. Ayo nae si Pilato manago na umanae.</verse>
        <verse osisID='Matt.27.59'>Ya jachule si José y tataotao, ya jabalutan ni un sabanas na gasgas,</verse>
        <verse osisID='Matt.27.60'>Ya japolo gui nuebo na naftanña, ni y finatinasñaja gui acho ni sacapico; ya janagalileque guato un dangculon acho y pettan y naftan, ya mapos.</verse>
        <verse osisID='Matt.27.61'>¶ Ya manestaba güije si Maria Magdalena, yan y otro Maria, na manmatatachong gui menan y naftan.</verse>
        <verse osisID='Matt.27.62'>¶ Ya y inagpaña na jaane, despues di y jaanen finamauleg, mandaña y prinsipen y mamale sija, yan y Fariseo sija gui as Pilato,</verse>
        <verse osisID='Matt.27.63'>Ya ilegñija: Señot, injaso na ayo y dacon ilegña, anae estaba lalâlâ: Despues di tres na jaane, jucajulo talo.</verse>
        <verse osisID='Matt.27.64'>Enao mina fanago, ya umaasegura y naftan, asta y mina tres na jaane; sa noseaja ufanmato y disipulo sija an puenge ya ujasaque; ya ujaalog ni taotao sija: Cajulo esta gui entalo manmatae: ya y uttimo na linache udangculoña qui y finenana.</verse>
        <verse osisID='Matt.27.65'>Ilegña si Pilato nu sija: Inguaja un guatdianmiyo; janao, ya inasegura todo manu y ninasiñanmiyo.</verse>
        <verse osisID='Matt.27.66'>Ayo nae manmapos sija, ya maadaje y naftan para umaasegura, ya maseyo y acho.</verse>
      </chapter>
      <chapter osisID='Matt.28'>
        <verse osisID='Matt.28.1'>YUTTIMO na ora y sabalo, gui egaan anae mumanánaná y finénana na jaane gui semana, mato si Maria Magdalena yan y otro Maria, para ujalie y naftan.</verse>
        <verse osisID='Matt.28.2'>Ya, estagüe un dangculon linao; sa y angjet y Señot tumunog guine y langet, ya janagalileg y acho gui petta, ya matachong gui sumanjilo.</verse>
        <verse osisID='Matt.28.3'>Ya y jechuraña parejo yan y lamlam, ya y magaguña apaca calang niebe.</verse>
        <verse osisID='Matt.28.4'>Ya pot y minaañao nu güiya, y guatdia sija mayengyong ya sumaga calang manmatae.</verse>
        <verse osisID='Matt.28.5'>Ya manope y angjet, ilegña ni famalaoan sija: Chamiyo fanmaaañao jamyo; sa jutungoja na inaliligao si Jesus, ni guinin maatane gui quiluus.</verse>
        <verse osisID='Matt.28.6'>Taegüe güine; sa esta cajulo, taegüine guinin jasangan. Maela ya inlie y lugat anae guinin umaason y Señot;</verse>
        <verse osisID='Matt.28.7'>Ya janao fanlagoguse, ya sangane y disipuluña sija, na esta cajulo gui entalo y manmatae, ya infanninanangga Galilea: ya ayo nae inlie güe; estagüe, na esta jusangane jamyo.</verse>
        <verse osisID='Matt.28.8'>Ayo nae sija manapos gui naftan, manmaañao yan mangosmagof, yan manmalalago para umannae notisia y disipuluña sija.</verse>
        <verse osisID='Matt.28.9'>¶ Ya estagüe si Jesus na manasoda ya ilegña nu sija: Fanmagof todos! Ya sija manmato, ya manmagote y adengña ya maadora güe.</verse>
        <verse osisID='Matt.28.10'>Ayo nae si Jesus ilegña nu sija: Chamiyo fanmaañao; janao ya sangane mañelujo na ufanjanao para Galilea; ya ayo nae ujaliiyo güije.</verse>
        <verse osisID='Matt.28.11'>¶ Anae manmapos sija, estagüe palo gui guatdia sija na manmato gui siuda, ya janatungo y prinsipen y mamale sija, todo y munjayan manmafatinas.</verse>
        <verse osisID='Matt.28.12'>Ya anae mandaña yan y manamco na taotao ya manaconseja entre sija, mannae y sendalo sija megae na salape,</verse>
        <verse osisID='Matt.28.13'>Ya ilegñija: Alog, y disipuluña sija manmato gui anae puenge, ya masaque güe, anae manmamaegojam.</verse>
        <verse osisID='Matt.28.14'>Yaguin jaecungog este y magalaje, jame innamalago güe ya infanseguro.</verse>
        <verse osisID='Matt.28.15'>Ayo nae sija jachule y salape ya jafatinas jafa y manmafanagüe sija: ya esta na sinangan mapublilica ni Judio sija asta pago na jaane.</verse>
        <verse osisID='Matt.28.16'>¶ Ya y onse na disipulo sija manmapos para Galilea, gui un ogso anae guinin mantinago as Jesus.</verse>
        <verse osisID='Matt.28.17'>Ya anae malie, maadoragüe; lao y palo buebuente.</verse>
        <verse osisID='Matt.28.18'>¶ Ya mato guiya sija si Jesus ya jasangane sija, ilegña: Todo y ninasiña manaeyo, gui langet yan y tano.</verse>
        <verse osisID='Matt.28.19'>Fanjanao, ya fannaquilisyano todo y nasion sija, tagpange sija pot y naan y Tata, yan y Lajiña, yan y Espiritu Santo:</verse>
        <verse osisID='Matt.28.20'>Fanagüe sija, na ujaadaje todosija ni jutago jamyo; sa estagüe jugagaegueja guiya jamyo todo y jaane, asta y jinecog y tano. Amen.</verse>
      </chapter>
    </div>
    <div type='book' osisID='Mark'>
      <chapter osisID='Mark.1'>
        <verse osisID='Mark.1.1'>TUTUJON y ibangelion Jesucristo, Lajin Yuus.</verse>
        <verse osisID='Mark.1.2'>Jaftaemano esta matugue gui profeta Isaias: Estagüe, guajo tumago y tentagojo gui menan matamo, para ufamauleg y chalanmo gui menamo.</verse>
        <verse osisID='Mark.1.3'>Ynagang ni umaagang gui desierto: Fanmauleg y chalan y Señot: natunas y cayejonña.</verse>
        <verse osisID='Mark.1.4'>Si Juan managpange gui desierto, ya jasetmon y tinagpangen minañotsot para inasiin isao sija.</verse>
        <verse osisID='Mark.1.5'>Ya manjanao guiya güiya guato todo y tano Judea, yan todo sija guiya Jerusalem; ya todo sija mantinagpange gui sadog Jordan, ya jaconfesatñaejon y isaoñija.</verse>
        <verse osisID='Mark.1.6'>Ya si Juan minagagon pulon cameyo, yan sinturon cuero gui senturaña; ya y naña, apacha yan miet monte.</verse>
        <verse osisID='Mark.1.7'>Ya mansesetmon, ilegña: Ufato gui tateco uno na masgaeninasiña qui guajo, y coreas y sapatosña, ti digno yo nu jutecon ya jupula.</verse>
        <verse osisID='Mark.1.8'>Guajo magajet na jutagpange jamyo yan janom; lao güiya infantinagpange ni Espiritu Santo.</verse>
        <verse osisID='Mark.1.9'>¶ Ya susede ayo sija na jaane, na si Jesus mato guine Nasaret Galilea, ya tinagpange as Juan gui Jordan.</verse>
        <verse osisID='Mark.1.10'>Ya enseguidas nae cajulo gui janom, jalie na mababa y langet, ya y Espiritu, calang paluma tumunog gui jiloña,</verse>
        <verse osisID='Mark.1.11'>Ya mato un inagang guine y langet na ilegña: Jago y lajijo ni yajo, iya jago nae gosmagof yo.</verse>
        <verse osisID='Mark.1.12'>Ya enseguidas ninafalag y desierto ni Espiritu.</verse>
        <verse osisID='Mark.1.13'>Ya sumaga güije cuarenta na jaane, ya tinienta as Satanas; yan mañisija y manmachaleg na gâgâ sija; ya y angjet sija masetbe güe.</verse>
        <verse osisID='Mark.1.14'>¶ Anae munjayan si Juan mapreso, mato si Jesus guiya Galilea, jasesetmon y ibangelion Yuus.</verse>
        <verse osisID='Mark.1.15'>Ya ilegña: Y tiempo esta macumple; ya y raenon Yuus esta jijot: fanmañotsot, ya injenggue y ibangelio.</verse>
        <verse osisID='Mark.1.16'>¶ Ya mamomocat gui oriyan tasen Galilea, jalie si Simon, yan si Andres chelun Simon, na jayuyute y lagua gui tase, sa sija manpescadot.</verse>
        <verse osisID='Mark.1.17'>Ya si Jesus ilegña nu sija: Maela dalalagyo, ya junafanpescadot taotao jamyo.</verse>
        <verse osisID='Mark.1.18'>Enseguidas japolo y laguañija ya madalalag güe.</verse>
        <verse osisID='Mark.1.19'>Anae malofan talo didide mona, jalie si Santiago, lajin Sebedeo, yan si Juan cheluña, na manestaba locue gui batco na jalememenda y laguañija.</verse>
        <verse osisID='Mark.1.20'>Ya enseguidas jaagang; ya jadingo si tatanñija as Sebedeo gui batco yan y manmachocho sija, ya madalalag güe.</verse>
        <verse osisID='Mark.1.21'>¶ Ya manjalom Capernaum; ya enseguidas, gui sábado na jaane, jumalom gui sinagoga ya mamanagüe.</verse>
        <verse osisID='Mark.1.22'>Ya sija ninafanmanman ni finanagüeña; sa jafananagüe sija calang uno ni gaeninasiña, ya ti calang y escriba sija.</verse>
        <verse osisID='Mark.1.23'>Ya enseguidas guaja güije gui sinagogañija un taotao na guaja áplacha na espiritu, ya güiya umagang,</verse>
        <verse osisID='Mark.1.24'>Ylegña: Parajafa jam nu jago, Jesus taotao Nasaret? Matojao para unnafanaelayejam? Jutungoja jayejao, jago y Santos guine as Yuus.</verse>
        <verse osisID='Mark.1.25'>Ya si Jesus jalalatde ilegña: Pacaca, ya maela juyong guiya güiya.</verse>
        <verse osisID='Mark.1.26'>Ya anae y áplacha na espiritu tiniteg güe, ya ninaagang gosdangculo na inagang, jumuyong guiya güiya.</verse>
        <verse osisID='Mark.1.27'>Ya todo sija ninafanmanman, pot este manafaesen entre sija, ilegñija: Jafa este? Jafa na nuebo finanagüe este! yan ninasiña jatago y manáplacha na espiritu, ya maosgueja güe?</verse>
        <verse osisID='Mark.1.28'>Enseguidas y famaña manamamta todo gui tano oriyan Galilea.</verse>
        <verse osisID='Mark.1.29'>¶ Ya enseguidas anae jumuyong gui sinagoga, mato gui guima Simon yan si Andres, yan si Santiago yan si Juan.</verse>
        <verse osisID='Mark.1.30'>Ya y suegran Simon estaba na umaason sa malango yan calentura: ya masangane güe enseguidas nu y palaoan.</verse>
        <verse osisID='Mark.1.31'>Ayo nae mato güe, ya jamantiene canaeña, ya jajatsa julo; ya pinelo ni calentura, ya güiya sumetbe sija.</verse>
        <verse osisID='Mark.1.32'>¶ Ya anae estaba esta pupuenge, anae machom y atdao, maconiigüe todo ni manmañetnot yan y maninanite.</verse>
        <verse osisID='Mark.1.33'>Ya todo y siuda mandaña gui petta.</verse>
        <verse osisID='Mark.1.34'>Ya janafanjomlo megae ni manestaba manmalango todo clasen chetnot sija; ya jayute juyong megae na anite sija; ya ti japolo nu y anite sija cumuentos sa matungo güe.</verse>
        <verse osisID='Mark.1.35'>¶ Ya y egaan güije, cajulo gostaftaf, jojomjomja trabia, ya jumuyong, ya malag y un lugat desierto, ya manaetae güije.</verse>
        <verse osisID='Mark.1.36'>Ya tinatiye güe as Simon, yan y mangachochongña.</verse>
        <verse osisID='Mark.1.37'>Ya anae masoda güe, ilegñija nu güiya: Todo umaliligaojao.</verse>
        <verse osisID='Mark.1.38'>Güiya ilegña nu sija: Nije tafanmalag y otro lugat gui sengsong ni jijot, ya jufansetmon locue güije; sa pot este na matoyo.</verse>
        <verse osisID='Mark.1.39'>Ya jumalom gui sinagogañija todo Galilea, sesetmon ya jayuyute juyong y anite sija.</verse>
        <verse osisID='Mark.1.40'>¶ Ya un ategtog mato guiya güiya, tinayuyut güi ya dumimo, ya ilegña: Yaguin malagojao, siña unnagasgasyo.</verse>
        <verse osisID='Mark.1.41'>Ya si Jesus ninamaase ya jaestira y canaeña, ya japacha, ya ilegña: Malagoyo, ungasgas.</verse>
        <verse osisID='Mark.1.42'>Ya enseguidas y chetnot y ategtog mapos guiya güiya ya gasgas güe.</verse>
        <verse osisID='Mark.1.43'>Ya jagosencatga, ya jatago na ujanao,</verse>
        <verse osisID='Mark.1.44'>Ya ilegña nu güiya: Atan ya chamo sumangangane ni jaye jafa; lao sigueja gui jinanaomo ya unfanue y pale nu jago, ya unofrese ni guinasgasmo ni si Moises manago, para testimonioñija.</verse>
        <verse osisID='Mark.1.45'>Lao güiya mapos, ya jatutujon munamatungo, yan janagosmamta y checho; pot este, si Jesus ti siña jumalom matungo nu güiya gui siuda; lao sumasagaja gui sumanjiyong gui lugat desierto sija, ya manmato guiya güiya guinin todo y patte sija.</verse>
      </chapter>
      <chapter osisID='Mark.2'>
        <verse osisID='Mark.2.1'>YA otro biaje güiya jumalom guiya Capernaum, despues di malofan ti megae na jaane sija; ya majungog na gaegue güe gui jalom guma.</verse>
        <verse osisID='Mark.2.2'>Ya mandaña megae, ya ti manulag, ni gui oriyan y petta; ya jasetmon y sinangan guiya sija.</verse>
        <verse osisID='Mark.2.3'>Ayo nae manmato guiya güiya manmangongone un paralitico, na macocone ni cuatro.</verse>
        <verse osisID='Mark.2.4'>Ya anae ti siña manmato guiya güiya pot y linajyan taotao, manajanao y atof anae estaba güe, ya anae munjayan mababa, manatunog y cama anae mapopolo y paralitico.</verse>
        <verse osisID='Mark.2.5'>Ya anae jalie si Jesus y jinenggueñija, ilegña ni paralitico: Lajijo, y isaomo unmaasie.</verse>
        <verse osisID='Mark.2.6'>Ya estaba güije manmatatachong palo escriba sija, ya manmanjajaso gui corasonñija, ilegñija:</verse>
        <verse osisID='Mark.2.7'>Jafa na cumuecuentos este na taotao chatfino contra si Yuus? Jaye siña manasie isao, solo si Yuusja?</verse>
        <verse osisID='Mark.2.8'>Ya jatungo si Jesus enseguidas gui espirituña na manmanjajaso gui sumanjalomñija, ya ilegña nu sija: Jafa muna injajaso este sija gui corasonmiyo?</verse>
        <verse osisID='Mark.2.9'>Jafa mas guse taalog y paralitico: Y isaomo unmaasie; pat taalog: Cajulo, chule y camamo, ya unjanao?</verse>
        <verse osisID='Mark.2.10'>Lao para intingo na y Lajin taotao guaja ninasiñaña gui jilo tano manasie isao (ilegña ni paralitico),</verse>
        <verse osisID='Mark.2.11'>Jualog nu jago: Cajulo, ya unchule y camamo ya janao falag iyajamyo.</verse>
        <verse osisID='Mark.2.12'>Ayo nae cajulo güe enseguidas, ya jachule y camaña, ya mapos gui menan todo; enao muna todo ninafanmanman, ya manamalag si Yuus, ilegñija: Taya nae inlie ayo.</verse>
        <verse osisID='Mark.2.13'>¶ Ya jumanao talo gui oriyan tase, ya todo y linajyan taotao manmato guiya güiya, ya jafanagüe sija.</verse>
        <verse osisID='Mark.2.14'>Ya anae malofan jalie si Levi, lajin Alfeo, na matatachong gui bancon y tributo sija, ya ilegña nu güiya: Dalalagyo. Ya cajulo ya dinalalag güe.</verse>
        <verse osisID='Mark.2.15'>Ya susede na estaba güe matachong para uchocho gui lamasa gui guima ayo, ya megae sija na publicano yan manisao sija manmatatachong mañisija locue yan si Jesus, yan y disipoluña sija; sa guaja megae dumadalalag güe.</verse>
        <verse osisID='Mark.2.16'>Ya y escriba sija gui entalo y Fariseo sija, anae jalie na mañochocho yan y manisao yan y publicano sija, ilegñija ni disipoluña sija: Jafa este na güiya chomocho yan gumiguimen, yan y publicano sija yan y manisao?</verse>
        <verse osisID='Mark.2.17'>Ya anae jajungog si Jesus, ilegña nu sija: Y manjomlo ti janesesita medico, na y manmalango. Ti matoyo para juagang y manunas, na y manisao sija.</verse>
        <verse osisID='Mark.2.18'>¶ Ya y disipulon Juan, yan y disipulon Fariseo sija manayunat: ya manmato, ya ilegñija nu güiya: Jafa muna y disipulon Juan yan y disipulon Fariseo sija manayuyunat; ya y disipulumo ti manayuyunat?</verse>
        <verse osisID='Mark.2.19'>Si Jesus ilegña nu sija: Siña manayunat y mangaegue gui guipot umasagua, yaguin mañisija yan y nobio? Y tiempo nae mañisijaja yan y nobio, ti siña manayunat.</verse>
        <verse osisID='Mark.2.20'>Lao ufato y jaane sija, na y nobio umanajanao guiya sija; ya ayo sija na jaane nae ufanayunat.</verse>
        <verse osisID='Mark.2.21'>Taya ni uno lumimendanñañaejon y nuebo na magago gui bijo na bestido; sa ayo y nuebo na limenda ujanao gui bijo, ya mas taelaye y matiteg.</verse>
        <verse osisID='Mark.2.22'>Ya taya ni uno umasajguane y nuebo na bino gui bijo na boteyan cuero: sa y nuebo na bino uyamag y boteyan cuero sija, ya umachuda y bino, ya y boteyan cuero manmalingo; lao y nuebo na bino, y nuebo na boteyan cuero nae umasajguane.</verse>
        <verse osisID='Mark.2.23'>¶ Ya manmapos este, malolofan güe gui jalom fangualuan trigo gui sabado na jaane; ya y disipoluña sijas igue di manmanjala ni espiga sija.</verse>
        <verse osisID='Mark.2.24'>Ya y Fariseo sija, ilegñija: Atanja, jafa na jafatitinas gui sabado na jaane y ti mauleg para umafatinas?</verse>
        <verse osisID='Mark.2.25'>Ya güiya ilegña nu sija: Taya nae intaetae jafa checho David anae janesesita, ya ñalang yan y mangachongña?</verse>
        <verse osisID='Mark.2.26'>Jafa taemano jalomña gui guimayuus anae si Abiatar magas na pale, ya jacano y pan ni inefrese, ni ti para macano, na para y pale sija; ya janae locue y mangachongña sija?</verse>
        <verse osisID='Mark.2.27'>Ylegña talo nu sija: Y sabado pot y taotao na mafatinas: ti y taotao pot y sabado.</verse>
        <verse osisID='Mark.2.28'>Enaomina y Lajin taotao Señot locue gui sabado.</verse>
      </chapter>
      <chapter osisID='Mark.3'>
        <verse osisID='Mark.3.1'>YA jumalom talo gui sinagoga; ya guaja güije un taotao na anglo un canaeña.</verse>
        <verse osisID='Mark.3.2'>Ya sija maaatanja güe cao unajomlo gui sabado na jaane; para umafaaela.</verse>
        <verse osisID='Mark.3.3'>Ayo nae ilegña ni ayo na taotao y anglo un canaeña: Tojgue julo gui entalo.</verse>
        <verse osisID='Mark.3.4'>Ya ilegña nu sija: Siña tafatinas mauleg gui sabado na jaane pat taelaye? nalibre y linâlâ pat puno? Lao sija manmamatquiquiloja.</verse>
        <verse osisID='Mark.3.5'>Ya anae jaatan gui oriya sija yan y linalalo, ninapinite pot y majetog corasoññija, ya ilegña nu y taotao: Estira mona y canaemo. Ya jaestira, ya y canaeña tumalo mauleg parejo yan y otro.</verse>
        <verse osisID='Mark.3.6'>Ayo nae manmapos y Fariseo sija, ya manaconseja yan y taotao Herodes sija, contra güiya, para umapuno.</verse>
        <verse osisID='Mark.3.7'>Lao si Jesus sumuja para y tase yan y disipuluña sija; ya madalalag un dangculon linajyan taotao guine Galilea, yan guine Judea,</verse>
        <verse osisID='Mark.3.8'>Yan guine Jerusalem, yan guine Idumea, yan y otro bandan Jordan, yan guine oriyan Tiro yan Sidon, dangculo na linajyan taotao anae majungog y dangculon finatinasña sija, manmato guiya güiya.</verse>
        <verse osisID='Mark.3.9'>Ya jasangane y disipoluña sija, na un diquique na batco uninananggaja güe, pot y linajyan taotao para munga güe manachatsaga,</verse>
        <verse osisID='Mark.3.10'>Sa guaja megae janafanjomlo; ya pot ayo na manpodong gui jiloña, todo y mangaechetnot para umapacha,</verse>
        <verse osisID='Mark.3.11'>Ya y manáplacha sija na espiritu locue, anae malie güe, manpodong papa gui menaña, ya managang, ilegñija: Jago y Lajin Yuus.</verse>
        <verse osisID='Mark.3.12'>Lao guiya jagosencatga sija, na chañija munamatutungo güe.</verse>
        <verse osisID='Mark.3.13'>¶ Ya cajulo gui egso, ya jaagang guiya güiya ayo sija y malagoña, ya sija manmato guiya güiya.</verse>
        <verse osisID='Mark.3.14'>Ya jaayig y dose, na ufañisijaja, yan para unafanjanao ya ujafanmansetmon;</verse>
        <verse osisID='Mark.3.15'>Yan ufangaeninasiña para ujayute juyong y anite sija.</verse>
        <verse osisID='Mark.3.16'>Sija si Simon, ni japolo sobrenaaña si Pedro;</verse>
        <verse osisID='Mark.3.17'>Yan si Santiago, lajin Sebedeo, yan si Juan chelun Santiago; ni japolo sobrenaañija si Boanerges ni comoqueilegña lalajin julo.</verse>
        <verse osisID='Mark.3.18'>Yan si Andres, yan si Felipe, yan si Bartolome, yan si Mateo, yan si Tomas yan si Santiago, lajin Alfeo, yan si Tadeo, yan si Simon y Cananeo;</verse>
        <verse osisID='Mark.3.19'>Yan si Judas Iscariote ni y locue umentrega güe: ya manjalom talo gui guima.</verse>
        <verse osisID='Mark.3.20'>¶ Ya y linajyan taotao mandaña talo, ya pot este sija ti siña ni ufañochocho pan.</verse>
        <verse osisID='Mark.3.21'>Ya anae majungog na familiaña sija, manmato para umaguot; sa ilegñija: Esta ti guiya güe.</verse>
        <verse osisID='Mark.3.22'>Ya y escriba sija ni manmato guine Jerusalem, ilegñija, na guaja güe as Beetsebub, ya pot y prinsipen anite na manyuyute juyong anite sija.</verse>
        <verse osisID='Mark.3.23'>Lao güiya umagang sija, ya ilegña nu sija pot acomparasion: Jafataemano siña si Satanas jayute juyong si Satanas?</verse>
        <verse osisID='Mark.3.24'>Yaguin un raeno madibide contra güiyaja, ayo na raeno ti siña sumaga.</verse>
        <verse osisID='Mark.3.25'>Yaguin un guma madibide contra güiyaja, ayo na guma ti siña sumaga.</verse>
        <verse osisID='Mark.3.26'>Yaguin si Satanas cajulo contra güiyaja, ya madibide ti siña sumaga: lao gae jinecog.</verse>
        <verse osisID='Mark.3.27'>Taya ni un taotao siña jumalom gui guima y matatnga na taotao, ya unataelaye y güinajaña sija, yaguin ti jagode finena y matatnga na taotao; ya ayo nae unataelaye y güinajaña.</verse>
        <verse osisID='Mark.3.28'>Magajet jusangane jamyo, na todo y isao sija ufanmaasie gui lalajin taotao sija, yan y chinatfino contra cuatquieraja sija na chinatfinue.</verse>
        <verse osisID='Mark.3.29'>Lao jayeja y chumatfino contra y Espiritu Santo, taemaasie ni ngaean; ya peligroña y taejinecog na isao:</verse>
        <verse osisID='Mark.3.30'>Sa ilegñija, güiya guaja áplacha na espiritu.</verse>
        <verse osisID='Mark.3.31'>Ya manmato si nanaña, yan y mañeluña, ya manestaba gui sumanjiyong, manmanago na umaagang güe.</verse>
        <verse osisID='Mark.3.32'>Ya y linajyan taotao estaba manmatatachong gui oriyaña; ya ilegñija nu güiya: Estagüe si nanamo yan y mañelumo gui sumanjiyong na maaliligaojao.</verse>
        <verse osisID='Mark.3.33'>Ya güiya jaope sija, ilegña: Jaye nanajo yan jaye mañelujo?</verse>
        <verse osisID='Mark.3.34'>Ya manaatan gui oriya anae manestaba manmatatachong gui oriyaña, ya ilegña: Estagüe y nanajo, yan y mañelujo!</verse>
        <verse osisID='Mark.3.35'>Sa jayeja y fumatinas y minalago Yuus, güiya chelujo laje, yan chelujo palaoan, yan nanajo.</verse>
      </chapter>
      <chapter osisID='Mark.4'>
        <verse osisID='Mark.4.1'>YA jatutujon otro biaje mananagüe gui oriyan tase; ya mandaña guiya güiya dangculo na linajyan taotao, enao mina jumalom gui un batco, ya matachong gui tase; ya todo y linajyan taotao manestaba gui jilo tano gui oriyan tase.</verse>
        <verse osisID='Mark.4.2'>Ya jafanagüe sija megae pot acomparasion, ya ilegña nu sija gui finanagüeña.</verse>
        <verse osisID='Mark.4.3'>Ecungog: Estagüe y tatanom na jumuyong para ufananom.</verse>
        <verse osisID='Mark.4.4'>Ya anae manananom, palo mamodong gui oriyan chalan; ya mato y pajaron y aire ya macano.</verse>
        <verse osisID='Mark.4.5'>Ya y palo mamodong gui jilo acho, anae ti megae na oda; ya enseguidas mandoco, sa ti tadong gui eda.</verse>
        <verse osisID='Mark.4.6'>Lao anae cajulo y atdao, sinenggue, sa taejaleñija manmalayo.</verse>
        <verse osisID='Mark.4.7'>Ya y palo mamodong gui entalo tituca sija; ya mandoco y tituca sija, ya chiniguet, ya ti manogcha.</verse>
        <verse osisID='Mark.4.8'>Ya y palo mamodong gui mauleg na tano, ya manmanogcha, ya mangajulo ya manmegae; ya uno manogcha treinta, y otro sesenta, y otro ciento.</verse>
        <verse osisID='Mark.4.9'>Ayo nae ilegña nu sija: Y gae talanga para ufanjungog, güiya uecungog.</verse>
        <verse osisID='Mark.4.10'>¶ Ya anae estaba güe güiyaja, y manestaba gue oriyaña yan y dose, mafaesen güi ni y acomparasion sija.</verse>
        <verse osisID='Mark.4.11'>Ya ilegña nu sija: Jamyo manmanae y misterion raenon Yuus; lao y mangaegue gui sumanjiyong, pot acomparasion nae umafatinas todo estesija;</verse>
        <verse osisID='Mark.4.12'>Para y manlilie, jalie ya ti jasiente; ya y manecungog, manmanjungog, lao ti jatungo; sa no sea ufanmabra talo, ya ufanmmaasie ni isaoñija.</verse>
        <verse osisID='Mark.4.13'>Ya ilegña nu sija: Ti intingo este na acomparasion? Jafa taemano nae, tungonmiyo todo ni acomparasion sija?</verse>
        <verse osisID='Mark.4.14'>Y tatanom jatanme y finijo.</verse>
        <verse osisID='Mark.4.15'>Ya este yuje sija y oriyan chalan, anae manmatanme y finijo; lao despues di jajungog, mato si Satanas, enseguidas, ya janajanao y finijo ni matanme gui corasonñija.</verse>
        <verse osisID='Mark.4.16'>Parejoja locue yan este sija y manmatanme gui jilo acho; anae majungog y finijo, enseguidas maresibe todo ni y minagofñija;</verse>
        <verse osisID='Mark.4.17'>Lao taya jaleñija, ya ti jadura apmam; sa anae cajulo y triniste, pat y pinetsigue pot y finijo, enseguidas maninefende.</verse>
        <verse osisID='Mark.4.18'>Ya este yuje sija y manmatanme gui entalo tituca sija; y jumungog y finijo;</verse>
        <verse osisID='Mark.4.19'>Lao y inadajen este y tano, yan y dinaguen y güinaja sija, yan y minalago ni guaja gui palo güinaja sija, manjalom ya machiguet y finijo ya jumuyong ti manogcha.</verse>
        <verse osisID='Mark.4.20'>Ya este yuje sija y manmatanme gui mauleg na tano; y jumungog y finijo ya maresibe, ya manmanogcha, ya uno treinta y otro sesenta, y otro siento.</verse>
        <verse osisID='Mark.4.21'>¶ Ylegña nu sija locue: Esta machule y candet para umapolo gui papa medida, pat gui papa cama? Ya ti para umapolo gui jilo lamasa?</verse>
        <verse osisID='Mark.4.22'>Sa taya na manaatog, ti umafatanñaejon; ni gae gui secreto ya ti umababa.</verse>
        <verse osisID='Mark.4.23'>Yaguin guaja gaetalanga para ufanjungog, güiya uecungog.</verse>
        <verse osisID='Mark.4.24'>Ylegña nu sija locue: Adaje jafa y jiningogmiyo. Y medida anae inmediye sija, ayoja nae infanmamidiye jamyo; ya infanmanae jamyo mas.</verse>
        <verse osisID='Mark.4.25'>Sa y guaja, umanae: ya y taya, esta y güinajaña, unajanao.</verse>
        <verse osisID='Mark.4.26'>¶ Ya ilegña: Taegüine y raenon Yuus, yaguin un taotao manyute semiya gui jalom oda;</verse>
        <verse osisID='Mark.4.27'>Ya maego, ya cajulo gui puenge yan jaane, ya semiya mapta ya doco, ti jatungo jafataemano.</verse>
        <verse osisID='Mark.4.28'>Sa y tano güiyaja manogcha, finena jagon, enseguidas y espiga, despues y grano bula gui espiga.</verse>
        <verse osisID='Mark.4.29'>Ya yaguin y tinegcha dumangculo, enseguidas mapolo y sese para mangoco, sa mato y cosecha.</verse>
        <verse osisID='Mark.4.30'>¶ Ya ilegña: Jafajit nae tanaparejo y raenon Yuus? pat jafa na acomparasion nae taacompara?</verse>
        <verse osisID='Mark.4.31'>Parejo yan un granon mostasa, ni y anae matanme gui tano, achogja güiya mas diquique gui entalo todo y semiya sija ni y guaja gui jilo y tano.</verse>
        <verse osisID='Mark.4.32'>Lao anae matanme, doco, ya güiya mas dangculo qui todo na golae, ya manramas ni mandangculo na ramasña; ya pot este y pajaron y aire siña mañaga gui papa y nijongña.</verse>
        <verse osisID='Mark.4.33'>¶ Yan megae sija na acomparasion parejo yan este sija, jasangane sija finijo, jaftaemano y siña jajungog.</verse>
        <verse osisID='Mark.4.34'>Ya sin acomparasion ti jasangane sija; lao y disipoluña sija anae mañisijaja janaclaruye todo.</verse>
        <verse osisID='Mark.4.35'>Ya ilegña nu sija güijija na jaane, anae esta pupuenge: Nije tafanmalofan gui otro banda.</verse>
        <verse osisID='Mark.4.36'>Ya jadingo y linajyan taotao, ya macone güe mañija, anae gaegue güe sui jalom batco. Ya guaja locue palo diquique na batco mañisija.</verse>
        <verse osisID='Mark.4.37'>Ya cajulo un dangculon pagyon manglo, ya jinatme ni napo sija y jalom batco, ya ninabula.</verse>
        <verse osisID='Mark.4.38'>Ya güiya gaegue gui popa na mamaego gui jilo alunan; ya mayajo, ya ilegñija nu güiya: Maestro, taya unadadaje na infanmatae?</verse>
        <verse osisID='Mark.4.39'>Ya cajulo güe, ya jalalatde y manglo, ya ilegña ni tase: Pacaca famatquilo. Ya bumasta y manglo, ya guaja dangculo na catma.</verse>
        <verse osisID='Mark.4.40'>Ya ilegña nu sija: Jafa jamyo na gosmanmaañao? Taye jinengguenmiyo trabia?</verse>
        <verse osisID='Mark.4.41'>Ya mangosmanmaañao, ya ilegñija entre sija: Jaye este, na asta y manglo yan y tase maosgue güe?</verse>
      </chapter>
      <chapter osisID='Mark.5'>
        <verse osisID='Mark.5.1'>YA manmato gui otro bandan tase gui tano y taotao Gadara sija.</verse>
        <verse osisID='Mark.5.2'>Ya anae jumuyong güe gui batco, enseguidas umasoda yan un taotao gui naftan sija ni guaja un áplacha na espiritu.</verse>
        <verse osisID='Mark.5.3'>Ya guaja sagaña gui jalom naftan sija, ya taya siña gumode güe nu y cadenaja:</verse>
        <verse osisID='Mark.5.4'>Sa megae na biaje nae magode nu y tale sija yan cadena sija, lao y cadena sija esta manmayamag pot guiya; ya y tale sija manmagtos, ya taya siña munamanso güe.</verse>
        <verse osisID='Mark.5.5'>Ya siempre yan puenge yan jaane, jumajanao ya umaagang gui entalo naftan sija, yan gui jalomtano sija, ya janalalamen güe ni acho sija.</verse>
        <verse osisID='Mark.5.6'>Ya anae jalie si Jesus gui chago, malago, ya jaadora güe.</verse>
        <verse osisID='Mark.5.7'>Ya umagang gosdangculo na inagang, ilegña: Para jafayo ni jago, Jesus, Lajin y Gueftaquilo na Yuus? Jufanjula nu jago pot si Yuus na chamoyo munachachatsaga.</verse>
        <verse osisID='Mark.5.8'>Sa ilegña nu güiya: Juyong güine na taotao, áplacha na espiritu.</verse>
        <verse osisID='Mark.5.9'>Ya jafaesen: Jaye naanmo? Ya inepe, ilegña: Linajyan naanjo: sa manmegaejam.</verse>
        <verse osisID='Mark.5.10'>Ya jatayuyut megae, para chaña yiniyite juyong güije na tano.</verse>
        <verse osisID='Mark.5.11'>Ya gaegue güije, jijot gui jalomtano sija, un dangculo na manadan babue na mañochocho.</verse>
        <verse osisID='Mark.5.12'>Ya matayuyut güe ni ayo todo sija na anite, ilegñija: Tagojam para y babue sija para infanjalom guiya sija.</verse>
        <verse osisID='Mark.5.13'>Ya manpinetmite as Jesus. Ya manjuyong ayo sija y manáplacha na espiritu, ya manjalom gui babue sija; ya y manada manmalago papa gui un didog na lugat asta y jalom tase, ya guaja sija dos mit; ya manmatmos gui tase.</verse>
        <verse osisID='Mark.5.14'>Ya y munafañochocho y babue sija manmalago ya manmañangane gui siuda yan y fangualuan sija. Ya manjanao sija para ujalie jafa ayo y guinin mafatinas.</verse>
        <verse osisID='Mark.5.15'>Ya manmato gui as Jesus, ya malie y guinin ninachatsaga ni anite, matatachong, ya minagagago, ya jatungo ayo y guaja ni linajyan; ya manmaañao.</verse>
        <verse osisID='Mark.5.16'>Ya mansinagane ni ayo sija y lumie; jafa taemano matoña ayo y guinin guaja anite, yan y babue sija.</verse>
        <verse osisID='Mark.5.17'>Ya matutujon matayuyut güe na ujanao gui tanoñija.</verse>
        <verse osisID='Mark.5.18'>Ya anae jumalom güe gui batco, tinayuyut güe ni ayo y guinin guaja anite, para ujasija.</verse>
        <verse osisID='Mark.5.19'>Ya si Jesus ti pinetmite, lao ilegña un güiya: Janao falag iyajamyo gui amigumo sija; ya unsangane sija na dangculon güinaja y Señot finatinasña nu jago, yan guaja minaaseña nu jago.</verse>
        <verse osisID='Mark.5.20'>Ya maposgüe ya jatutujon sumanganñaejon guiya Decapolis na dangculon güinaja y finatinas Jesus nu güiya: ya todo ninafanmanman.</verse>
        <verse osisID='Mark.5.21'>Ya anae malofan otro biaje si Jesus gui un batco para y otro banda, mandaña guiya güiya un dangculo na linajyan taotao; ya gaegue güe gui oriyan tase.</verse>
        <verse osisID='Mark.5.22'>Ya mato uno gui prinsipe sija gui sinagoga, y naanña si Jairo; ya anae linie güe, podong gui adengña;</verse>
        <verse osisID='Mark.5.23'>Ya tinayuyut güe megae, ilegña: Y jagajo cumequematae. Nije ya unpolo y canaemo gui jiloña, para ujomlo, yan ulâlâ.</verse>
        <verse osisID='Mark.5.24'>Ya jumanao yan Jesus, ya megae na taotao sija madalalag güe, ya machiguet güe.</verse>
        <verse osisID='Mark.5.25'>Ya un palaoan na numanajuyong jâgâ esta dose años.</verse>
        <verse osisID='Mark.5.26'>Ya japadese megae medico, ya jagasta todo y güinajaña, ya taya jaaprobecha; lao lumala adid,</verse>
        <verse osisID='Mark.5.27'>Ya anae jajungog ayosija na cumuentos si Jesus, jumalom gui entalo y taotao sija gui sumantate, ya japacha y magaguña.</verse>
        <verse osisID='Mark.5.28'>Sa ilegña: Yaguin jupacha y magaguñaja, uguajayo jinemlo.</verse>
        <verse osisID='Mark.5.29'>Ya enseguidas y menegae y jâgâña umanglo, ya jasiente y tataotaoña na esta jomlo ni ayo na chetnot.</verse>
        <verse osisID='Mark.5.30'>Ya si Jesus enseguidas jatungo guiya güiyaja, na ninasiña jumuyong guiya güiya, jabira güe guato gui linajyan taotao, ya ilegña: Jaye pumacha y magagujo?</verse>
        <verse osisID='Mark.5.31'>Ya y disipuluña sija ilegñija nu güiya: Unlie y linayan taotao na machichiguetjao, ya ilegmo: Jaye pumachayo?</verse>
        <verse osisID='Mark.5.32'>Ya güiya manatan gui oriya para ulie y fumatinas este.</verse>
        <verse osisID='Mark.5.33'>Lao ayo nae y palaoan maañao ya manlaloalao, jatungo na iyagüiya nae mafatinas, mato ya podong gui menaña, ya jasangane todo ni magajet.</verse>
        <verse osisID='Mark.5.34'>Ya güiya ilegña: Jagajo, y jinengguemo unninajomlo; janao yan minagof, ya unjomio ni chetnotmo.</verse>
        <verse osisID='Mark.5.35'>¶ Y tiempo nae cumuecuentos güe, manmato guine y guima y prinsipen sinagoga ya ilegñija: Y jagamo matae: para jafa di unnachachatsaga mas y Maestro?</verse>
        <verse osisID='Mark.5.36'>Lao si Jesus, anae jajungog este na sinangan, ilegña ni prinsipen sinagoga: Chamo maaañao; jonggueja.</verse>
        <verse osisID='Mark.5.37'>Ya ti japetmite ni uno na událalag güe, solo si Pedro, yan si Santiago, yan si Juan, chelun Santiago.</verse>
        <verse osisID='Mark.5.38'>Ya mato gui guima y prinsipen y sinagoga, ya jalie y atboroto yan y manatanges yan y manugung.</verse>
        <verse osisID='Mark.5.39'>Ya anae jumalom, ilegña nu sija: Jafa na manatborotao jamyo, yan manatanges jamyo? Y patgon na palaoan ti matae, na mamaego.</verse>
        <verse osisID='Mark.5.40'>Ya mamofea güe. Lao güiya janafanjuyong todo, ya jacone y tata yan y nanan y patgon na palaoan, yan y mangachochongña, ya manjalom anae gaegue y patgon na palaoan.</verse>
        <verse osisID='Mark.5.41'>Ya jamantiene y canae y patgon palaoan, ya ilegña: Talitha cumi; cumequeilegña: Patgon palaoan, jago jucuentutuse, cajulo.</verse>
        <verse osisID='Mark.5.42'>Ya enseguidas ayo na patgon palaoan cajulo, ya mamocat; sa sacaña y dose años. Ya enseguidas ninafanmanman ni gosdangculo na namanman.</verse>
        <verse osisID='Mark.5.43'>Lao güiya jagosencatga sija na taya ujanatungo: ya manago na umanachocho y patgon palaoan.</verse>
      </chapter>
      <chapter osisID='Mark.6'>
        <verse osisID='Mark.6.1'>YA anae jumanao güije mato gui tanoña; ya y disipuluña sija madalalag güe.</verse>
        <verse osisID='Mark.6.2'>Ya anae mato y sábado na jaane, jatutujon mamanagüe gui sinagoga; ya megae ni jumungog güe ninafanmanman, ya ilegñija: Mano nae guaja este taotao este sija na güinaja? Yan jafa este na tiningo y esta manae güe? ya jaftaemano este sija na ninámanman ni mafatinas ni canaeña?</verse>
        <verse osisID='Mark.6.3'>Ada ti este y catpintero, lajin Maria, chelun Santiago, yan si Joses, yan si Juda, yan si Simon? Ada ti manjijita yan y mañeluña famalaoan güine? Ya maninefefende nu güiya.</verse>
        <verse osisID='Mark.6.4'>Lao si Jesus ilegña nu sija: Taya profeta sin onraña lao y tanoñaja, yan entre y parientesña sija, ya y guimaña.</verse>
        <verse osisID='Mark.6.5'>Ya ti siña jafatinas güije jafa na námanman, na japolo y canaeña gui jilo palo manmalango sija, ya janajomlo.</verse>
        <verse osisID='Mark.6.6'>Ya güiya ninámanman ni ti manmanjongguenñija; ya malilicue gui y sengsong sija mananagüe.</verse>
        <verse osisID='Mark.6.7'>¶ Ya jaagang y dose sija, y jatutujon tumago dos en dos, ya janae ninasiñañija gui jilo manáplacha na espiritu sija;</verse>
        <verse osisID='Mark.6.8'>Ya jatago sija na chañija fanmañuñule ni jafa para y chalan, na un bastoñija; ni costat, ni pan, ni salape gui betsanñija;</verse>
        <verse osisID='Mark.6.9'>Lao ufanchenancleta; ya munga manminagago dos na magago.</verse>
        <verse osisID='Mark.6.10'>Ya ilegña nu sija: Manoja na guma nae manjalom jamyo; fañaga güije, asta gui manjanao jamyo güije na lugat.</verse>
        <verse osisID='Mark.6.11'>Ya todo ayo sija y ti rumesibe jamyo, ni ti maninecungog jamyo, fanjanao güije, sacude y petbos ni gaegue gui papa adengmiyo para testimonio contra sija. Magajet jusangane jamyo, na mas sungunon na castigon Sodoma, yan Gomora gui jaanin y sentensia, qui ayo na sidua.</verse>
        <verse osisID='Mark.6.12'>Ya manmapos jasetmon na y taotao sija ufanmañotsot.</verse>
        <verse osisID='Mark.6.13'>Ya jayute juyong megae na anite sija, ya japapalae laña megae na manmalango sija, ya janafanjomlo.</verse>
        <verse osisID='Mark.6.14'>¶ Ya jajungog y ray Herodes y faman Jesus (sa afamao y naanña), ya ilegña: Si Juan Bautista cajulo guine y manmatae sija; ya pot este mangaeninasiña na chocho, esta fumatinas nu güiya.</verse>
        <verse osisID='Mark.6.15'>Palo ilegñija: Si Elias. Y palo ilegñija: Profeta güe, pat uno gui profeta sija.</verse>
        <verse osisID='Mark.6.16'>Ya anae jajungog si Herodes, ilegña: Este si Juan ni guine judegüeya: güiya cajulo guine y manmatae sija.</verse>
        <verse osisID='Mark.6.17'>Sa güiyaja si Herodes manago na umamantiene si Juan, ya umapreso gui catset pot si Herodias, asaguan y cheluña as Felipe, sa jacone para asaguaña.</verse>
        <verse osisID='Mark.6.18'>Sa si Juan ilegña as Herodes: Ti cabales na uncone y asaguan y chelumo.</verse>
        <verse osisID='Mark.6.19'>Ya pot este si Herodias uninaguaguat contra güiya, ya jadesesao na upuno, lao ti janasiña.</verse>
        <verse osisID='Mark.6.20'>Sa si Herodes maañao as Juan, jatungo na tunas yan Santos na taotao ya jaguefadaje. Ya anae jajungog, gosbumuebuente gui corasonña; ya jaecungogjao ni minagofña.</verse>
        <verse osisID='Mark.6.21'>Ya anae mato un jaane na si Herodes gumupot ni mafañaguña, ya mamatinas sena para y prinsipeña sija yan y capitan sija, yan y manmagas sija guiya Galilea;</verse>
        <verse osisID='Mark.6.22'>Ya jumalom y jagan Herodias, ya bumaela, ya janamagof si Herodes, yan ayo sija y mangachochongña gui lamasa; ya y ray ilegña ni patgon na palaoan: Gagaoyo ni malagomo, ya junaejao.</verse>
        <verse osisID='Mark.6.23'>Ya manjula: Todo y ungagaoyo, junae asta lamita gui raenoco.</verse>
        <verse osisID='Mark.6.24'>Ya mapos güe, ya ilegña as nanaña: Jafa jugagao? Si nanaña ilegña: Y ilun Juan Bautista.</verse>
        <verse osisID='Mark.6.25'>Ayo nae jumalom enseguidas gui ray ya jagagao, ilegña: Malagoyo pago na unnaeyo gui un plato ni ilun Juan Bautista.</verse>
        <verse osisID='Mark.6.26'>Ya y ray ninagostriste; lao pot y juramentoña, yan ayo sija y mangachongña gui lamasa, ti malago japune.</verse>
        <verse osisID='Mark.6.27'>Ya enseguidas y ray manago uno gui guatdia, jatago na ujanao ya uchinilie ni iluña. Ya mapos, ya jadegüeya gui jalom catset.</verse>
        <verse osisID='Mark.6.28'>Ya machule guato y iluña gui un plato, ya manae y patgon palaoan, ya y patgon palaoan janae y nanaña.</verse>
        <verse osisID='Mark.6.29'>Ya anae majungog ni disipuluña sija, manmato, ya machule y tataotaoña, ya mapolo gui un naftan.</verse>
        <verse osisID='Mark.6.30'>¶ Ya y apostoles mandaña gui as Jesus, ya masangane güe todo ni chechoñija, yan y finanagüenñija.</verse>
        <verse osisID='Mark.6.31'>Ya güiya ilegña su sija: Maela jamyo apatte gui un lugat desierto, ya infandescansa didide; sa megae sija manjajanao, yan manmafato, ya manaelugat mañocho.</verse>
        <verse osisID='Mark.6.32'>Ya manmapos gui un batco gui un lugat desierto apatte.</verse>
        <verse osisID='Mark.6.33'>Ya y lumie sija na manjanao megae, ya matungo güe; ya manmalalago para ayo megae manmamomocat gui siuda sija, ya manmato antes qui sija, ya mandaña guiya güiya.</verse>
        <verse osisID='Mark.6.34'>Ya anae jumuyong si Jesus jalie y linajyan taotao ya ninamaase nu sija, sa manparejoja yan y quinilo sija ni taya pastotñija; ya jatutujon fumanagüe megae na güinaja.</verse>
        <verse osisID='Mark.6.35'>Ya anae estaba pupuenge, y disipuluña sija manmato guiya güiya, ilegñija: Y lugat desierto este, ya esta pupuenge.</verse>
        <verse osisID='Mark.6.36'>Najanao sija para ufanmalag y campo yan y sengsong sija gui oriya, ya ujafanmamajan pan para sija.</verse>
        <verse osisID='Mark.6.37'>Lao manope, ilegña nu sija: Nae sija mañija. Ya sija ilegñija nu güiya: Infanjanao ya infanmamajan pan pot dosientos na denario, para innae sija nañija?</verse>
        <verse osisID='Mark.6.38'>Ya güiya ilegña nu sija: Cuanto na pan guaja jamyo? Janao, ya inlie. Ya anae jatungo sija, ilegñija: Sinco, yan dos na güijan.</verse>
        <verse osisID='Mark.6.39'>Ya jatago, sija na ujanafanmatachong todos pot mangachong gui jilo y manbetde na chaguan.</verse>
        <verse osisID='Mark.6.40'>Ya manmatachong pot mangachong, siento yan siento, yan sincuenta yan sincuenta.</verse>
        <verse osisID='Mark.6.41'>Ya jachule y sinco na pan yan y dos na güijan, ya manatan julo gui langet, ya jabendise, ya jaipe y pan sija; ya janae y disipuluña sija para ujaplanta gui sanmenañija; ya y dos na güiyan manmapatte todos.</verse>
        <verse osisID='Mark.6.42'>Ya mañocho todos, ya manjaspog.</verse>
        <verse osisID='Mark.6.43'>Ya jajatsa y pedaso sija dose na canastra manbula; yan pedaso y güijan sija locue.</verse>
        <verse osisID='Mark.6.44'>Ya ayo sija y mañocho ni pan, sinco mit na lalaje sija.</verse>
        <verse osisID='Mark.6.45'>¶ Ya enseguidas jaapura y disipuluña sija na ufangajulo gui batco, ya ufanjanao gui menaña gui otro banda guiya Betsaida, mientras janajanao y linajyan taotao.</verse>
        <verse osisID='Mark.6.46'>Ya despues, anae munjayan janajanao sija, mapos malag y egso para ufanaetae.</verse>
        <verse osisID='Mark.6.47'>Ya anae esta pupuenge, y batco estaba gui talo gui tase, ya güiyaja namaesa gui tano.</verse>
        <verse osisID='Mark.6.48'>Ya jalie sija na manmachochocho mapot manmamómogsae, sa y manglo contrario para sija; ya jijot gui mina cuatro na guatdia gui puenge, mato güe guiya sija, mamómocat gui jilo tase; ya malago na ufalofan gui oriyañija.</verse>
        <verse osisID='Mark.6.49'>Ya anae malie nu sija, na mamómocat gui jilo tase, jinasoñija na pantasma, ya managang;</verse>
        <verse osisID='Mark.6.50'>Sa todos lumie güe, ya ninafañatsaga. Lao enseguidas jacuentuse sija, ya ilegña nu sija: Angoco jamyo, guajoyo; chamiyo fanmaaañao.</verse>
        <verse osisID='Mark.6.51'>Ya cajulo guiya sija gui batco, ya y manglo mapos: ya sija ninafangosmanman;</verse>
        <verse osisID='Mark.6.52'>Sa sija ti jatungo y milagron y pan sija; sa y corasonñija estaba mangosmajetog.</verse>
        <verse osisID='Mark.6.53'>¶ Ya anae manmalofan para y otro banda, manmato gui tano Genesaret, ya manmalag y puetto.</verse>
        <verse osisID='Mark.6.54'>Ya anae manjuyong sija gui batco, enseguidas matungo güe.</verse>
        <verse osisID='Mark.6.55'>Ya manmalago gui oriyan todo ayo na tano, ya matutujon mañule gui todo y patte, manmalango sija gui cama, mano nae majungog na estaba güije.</verse>
        <verse osisID='Mark.6.56'>Ya manuja nae jumalom, songsong, pat suida, pat fangualuan, mapolo papa y malango sija gui chalan, y matayuyut güe na upacha y canton y magaguña, ya todo ayo sija y japacha, manjomlo.</verse>
      </chapter>
      <chapter osisID='Mark.7'>
        <verse osisID='Mark.7.1'>YA mandaña guiya güiya y Fariseo sija, yan palo gui escriba sija ni manmato guine Jerusalem,</verse>
        <verse osisID='Mark.7.2'>Ya malie palo gui disipuluña na mañochocho pan yan áplacha na canae, ni comequeilegña na pot ti jafagase.</verse>
        <verse osisID='Mark.7.3'>Sa y Fariseo sija, yan toda y Judio sija, jaadadaje y tradision manamco sija, yaguin megae nae ti jafagase y canaeñija, ti ufañocho.</verse>
        <verse osisID='Mark.7.4'>Ya anae manmato guine y metcado, yaguin ti jafagase sija, ti ufañocho; yan megae sija na güinaja rinesibeñija para ujaadaje, parejoja yan mafagase y copa sija, yan y jara sija, yan y bason coble sija.</verse>
        <verse osisID='Mark.7.5'>Ya mafaesen ni Fariseo sija yan y escriba sija: Jafa y disipulumo sija na ti manmamómocat taemano y tradision manamco sija; mañochochoja pan yan aplacha y canaeñija?</verse>
        <verse osisID='Mark.7.6'>Ya ilegña nu sija: Hipocrita jamyo; mauleg sinanganña si Isaias, ni y esta matugue: Este sija na taotao y labiosñija nae maonrayo, lao y corasonñija chago guiya guajo.</verse>
        <verse osisID='Mark.7.7'>Lao taebale jaadorayo, manmamananagüe ni finanagüe ni tinago taotao sija.</verse>
        <verse osisID='Mark.7.8'>Sa inpelo jamyo y tinago Yuus, ya mantietiene fitme y tradision taotao sija: (ni y mafagase y jara sija, yan y copa sija, yan infatinas megae sija na güinaja parejo yan este.)</verse>
        <verse osisID='Mark.7.9'>Ya ilegña nu sija: Magajet jamyo yumute y tinago Yuus para inadaje y tradisionmiyo.</verse>
        <verse osisID='Mark.7.10'>Sa si Moises ilegña: Onra si tatamo yan si nanamo; ya y mumatdise y tata pat y nana, seguro na umatae.</verse>
        <verse osisID='Mark.7.11'>Lao jamyo ilegmiyo: Yaguin y taotao ilegña ni tataña pat nanaña: Y Cotban (cumequeilegña y ninae) na jago umaprobecha pot guajo, güiya sumaga libre.</verse>
        <verse osisID='Mark.7.12'>Ya inpelo güe na ufatinas taya para si tataña pat si nanaña;</verse>
        <verse osisID='Mark.7.13'>Inrechasa y sinangan Yuus ni ninaenmiyo na tradision; yan megae sija na güinaja finatinasmiyo parejo yan este.</verse>
        <verse osisID='Mark.7.14'>¶ Ya jaagang talo guiya güiya todo y linajyan taotao ya ilegña: Ecungog jamyo todos, ya intingo.</verse>
        <verse osisID='Mark.7.15'>Taya gui sumanjiyong gui taotao ni y janajalom, siña numataelaye, lao y janajujuyong gui jinalomña, ayo sija munatataelaye y taotao</verse>
        <verse osisID='Mark.7.16'>(Yaguin guaja gaetalanga para ufanjungog, uecungog)</verse>
        <verse osisID='Mark.7.17'>Ya anae jumalom gui guima, jadingo y linajyan taotao, y disipuluña sija mafaesen güe ni acomparasion.</verse>
        <verse osisID='Mark.7.18'>Ya ilegña nu sija: Taegüenaja jamyo locue manaetiningo? Ti intingo na todo y guine jiyong ni jumajalom y taotao ti siña ninataelaye?</verse>
        <verse osisID='Mark.7.19'>Sa ti jumajalom gui corasonña na y tiyanña ya malolofan gui secreto; taegüenao janagasgas todo y nengcano.</verse>
        <verse osisID='Mark.7.20'>Yan ilegña: Y jumujuyong gui taotao, ayo munatataelaye y taotao.</verse>
        <verse osisID='Mark.7.21'>Sa y gui jinalomña gui corason y taotao sija nae, manjujuyong y manaelaye na jinaso sija, y manadulterio, y manábale yan y manpegno,</verse>
        <verse osisID='Mark.7.22'>Y mañaque sija, y manlatga, y manaelaye, y dinague, y inábale, y taelaye na atadog, y chinatfino contra si Yuus, y sobetbio, y bababa:</verse>
        <verse osisID='Mark.7.23'>Todo este sija na tinaelaye, manguine jalom ya janatataelaye y taotao.</verse>
        <verse osisID='Mark.7.24'>¶ Ya cajulo güije, mapos para y oriyan Tiro yan Sidon; ya jumalom gui guima, malagoña na taya utiningo; lao ti siña unatog.</verse>
        <verse osisID='Mark.7.25'>Sa jajungog masasangan güe un palaoan na y diquique na jagaña, guaja un áplacha na espiritu, mato ya jatomba güe gui adengña:</verse>
        <verse osisID='Mark.7.26'>Ya y palaoan Griega, gui tano Sirofenisa, y tinayuyut güe na uyute juyong gui jagaña y anite.</verse>
        <verse osisID='Mark.7.27'>Lao ilegña nu guiya: Polo finena ya ufanjaspog y famaguon sija; sa ti mauleg machule y pan y famaguon, ya ufanmayotte y galago sija.</verse>
        <verse osisID='Mark.7.28'>Ya manope y palaoan, ilegña: Junggan, Señot; lao y galago sija, gui papa lamasa, jacacanoja y andesmoronan y famaguon sija.</verse>
        <verse osisID='Mark.7.29'>Ayo nae ilegña ni palaoan: Pot este na sinangan, janao y anite jumanao gui jagamo.</verse>
        <verse osisID='Mark.7.30'>Ya anae jumanao para iyasija, jasoda na y jagaña umaason gui jilo cama, ya y anite esta jumanao.</verse>
        <verse osisID='Mark.7.31'>¶ Ya tumalo jumanao gui oriyan Tiro yan malofan guiya Sidon, ya mato gui tasen Galilea; ya malofan gui entalo y oriyan Decapolis.</verse>
        <verse osisID='Mark.7.32'>Ya maconie güe un tanga ya udo, ya matayuyut güe na upolo y canaeña gui jiloña.</verse>
        <verse osisID='Mark.7.33'>Ya janasajnge güe gui linajyan taotao, ya japolo y calolotña gui talangan y tanga, ya tumola ya japacha y jilaña;</verse>
        <verse osisID='Mark.7.34'>Ya jaatan julo y langet sumospiros, ya ilegña: Efatha, cumequeilegña, mababa!</verse>
        <verse osisID='Mark.7.35'>Ya mababa y talangaña; ya mapula y gumogode y jilaña, ya cumuentos mauleg.</verse>
        <verse osisID='Mark.7.36'>Ya jaencatga sija, na chañija sumangangane ni jaye; lao mientras mas jaencatga, mas manamamto;</verse>
        <verse osisID='Mark.7.37'>Ya ninafangosmanman, ilegñija: Mauleg finatinasña todo: janafanmanjungog y mananga, ya y manudo janafanguentos.</verse>
      </chapter>
      <chapter osisID='Mark.8'>
        <verse osisID='Mark.8.1'>AYO sija na jaane, anae guaja talo un dangculon linajyan taotao ya taya jafa nañija, si Jesus jaagang y disipuluña sija, ya ilegña nu sija:</verse>
        <verse osisID='Mark.8.2'>Maase yo ni linajyan taotao sa esta tres jaane na manjame; ya taya jafa nañija.</verse>
        <verse osisID='Mark.8.3'>Yaguin junafanjanao sin mañocho para iyasija, ufanlalango gui chalan; sa palo guiya sija manmato guine y chago.</verse>
        <verse osisID='Mark.8.4'>Ya y disipuluña sija, maope güe: Guine mano nae siña manafanjaspog este taotao sija pan, güine gui desierto?</verse>
        <verse osisID='Mark.8.5'>Guiya jafaesen sija: Cuanto na pan guaja jamyo? Ylegñija, siete.</verse>
        <verse osisID='Mark.8.6'>Ayo nae jatago y linajyan taotao na ufanason gui jilo oda; ya jachule y siete na pan, ya janae Yuus maase ya jaipe, ya janae y disipuluña sija para ujaplanta gui menanñija; ya sija japlanta gui menan y linajyan taotao.</verse>
        <verse osisID='Mark.8.7'>Yan guaja locue palo mandiquique na güijan sija; ya anae jabendise, jatago na ujaplanta locue gui menanñija.</verse>
        <verse osisID='Mark.8.8'>Pues mañocho, ya manjaspog; ya majatsa y pidaso sija ni sebbla, siete canastra.</verse>
        <verse osisID='Mark.8.9'>Ya y mañocho sija, buente cuatro mit; ya jadespide.</verse>
        <verse osisID='Mark.8.10'>Ya enseguidas jumalom gui batco yan y disipuluña sija, ya manmato gui oriyan Dalmanuta.</verse>
        <verse osisID='Mark.8.11'>¶ Ya manmato y Fariseo sija, ya matutujon manafaesen yan güiya, manmanaliligao guiya güiya un señat guine y langet, matietienta güe.</verse>
        <verse osisID='Mark.8.12'>Ya sumospiros gostadong gui espirituña, ya ilegña: Jafa na mangagagao señat este na generasion? Magajet jusangane jamyo, na ti umanae señat este na generasion.</verse>
        <verse osisID='Mark.8.13'>Ya jadingo sija, ya jumalom talo gui batco, ya mapos para y otro banda.</verse>
        <verse osisID='Mark.8.14'>¶ Ya manmalefa ti manmañule pan, ya taya na unoja na pan gui batco.</verse>
        <verse osisID='Mark.8.15'>Ya jaencatga sija, ilegña: Atan, adaje jamyo ni lebaduran y Fariseo sija, yan y lebaduran Herodes.</verse>
        <verse osisID='Mark.8.16'>Ya manafaesen gui entalo sija, ilegña: Pot y taya panta.</verse>
        <verse osisID='Mark.8.17'>Ya anae jatungo si Jesus ilegña nu sija: Jafa manafaesen gui entalomiyo pot y taya panmiyo? Ti injaso ni ti intingo? Majejetogja trabia y corasonmiyo?</verse>
        <verse osisID='Mark.8.18'>Guaja atadogmiyo, lao ti manmanlilie jamyo? Guaja talanganmiyo, ya ti manmanjujungogja jamyo? Ya ti injajasoja?</verse>
        <verse osisID='Mark.8.19'>Anae juipe y sinco na pan sija entalo y sinco mit, cuanto na canastra injatsa bula ni pidaso sija ni sebbla? Ylegñija: Dose.</verse>
        <verse osisID='Mark.8.20'>Ya anae y siete na pan sija entalo y cuatro mit, cuanto na canastra injatsa bula ni pidaso sija ni sebbla? Ylegñija: Siete.</verse>
        <verse osisID='Mark.8.21'>Güiya ilegña nu sija: Ti intingo asta pago?</verse>
        <verse osisID='Mark.8.22'>¶ Ya mato guiya Betsaida; ya maconie güe guato un bachet, ya matayuyut güe na upacha güe.</verse>
        <verse osisID='Mark.8.23'>Ayo nae jamantiene y canae y bachet, ya jacone asta y jiyong y siuda; ya anae jatolae y atadogña, japolo y canaeña gui jiloña, ya jafaesen: Unlie jafa?</verse>
        <verse osisID='Mark.8.24'>Ya güiya manatan ya, ilegña: Julie taotao sija; lao julie sija calang trongconjayo na manmamómocat.</verse>
        <verse osisID='Mark.8.25'>Entonses japolo ya canaeña talo gui atadogña ya jaguefatan; ya jomlo, ya manlie claro todo.</verse>
        <verse osisID='Mark.8.26'>Ya jatago para iyasija, ilegña: Chamo jumajalom gui sengsong (ni usangane jaye gui siuda).</verse>
        <verse osisID='Mark.8.27'>¶ Ya mapos si Jesus yan y disipuluña sija gui sensong sija y Cesarean Felipe: ya y chalan jafaesen y disipuluña sija, ilegña nu sija: Jaye ilegñija y taotao sija nu guajo?</verse>
        <verse osisID='Mark.8.28'>Ya sija masangane güe, ilegñija: Si Juan Bautista; y palo ilegñija: Si Elias; y palo ilegñija: Uno gui profeta sija.</verse>
        <verse osisID='Mark.8.29'>Ayo nae jafaesen sija: Ya jamyo, jaye ilegmiyo nu guajo? Inepe as Pedro ilegña: Jago si Cristo jao.</verse>
        <verse osisID='Mark.8.30'>Ya jaencatga sija na chañija sumangangane ni jaye pot güiya.</verse>
        <verse osisID='Mark.8.31'>Ya jatutujon fumanagüe sija na y Lajin taotao janesesita upadese megae, ya umarechasa ni manamco sija, yan y prinsipen y mamale sija, yan y escriba sija, ya umapuno; ya ucajulo talo gui mina tres na jaane.</verse>
        <verse osisID='Mark.8.32'>Ya claroja nae jasangan este na sinangan. Ayo nae si Pedro quinene güe, ya tinitujon güe rineprende.</verse>
        <verse osisID='Mark.8.33'>Lao anae jabira güe, ya jaatan y disipuluña sija, jalalatde si Pedro ilegña: Suja guiya guajo, Satanas; sa ti unadadaje y güinaja sija ni para si Yuus, na y güinajan taotao sija.</verse>
        <verse osisID='Mark.8.34'>Ya jaagang y linajyan taotao yan y disipuluña sija, ya ilegña nu sija; Jaye y malago tumatiye yo, upune maesa güe, ya uchule y quiluusña ya udalalagyo.</verse>
        <verse osisID='Mark.8.35'>Sa y malago sumatba y linâlâña, ufinalingaeguan; lao y finalingaeguan ni linâlâña pot guajo, yan y ibangelio, este usatba y linâlâña.</verse>
        <verse osisID='Mark.8.36'>Sa, jafa uaprobecha y taotao, yaguin jagana todo y tano, ya finalingaeguan ni linâlâña?</verse>
        <verse osisID='Mark.8.37'>Pat jafa na apas ufannae y taotao pot y linâlâña?</verse>
        <verse osisID='Mark.8.38'>Sa y mamajlao nu guajo yan y sinaganjo, gui sanmenan este y generasion ábale yan gaeisao, unimamajlaogüe locue ni Lajin taotao y tiempo nae mato gui minalag y Tataña, yan y mañantos na angjetña sija.</verse>
      </chapter>
      <chapter osisID='Mark.9'>
        <verse osisID='Mark.9.1'>YA ilegña nu sija: Magajet jusangane jamyo, na guaja palo sija ni mangaegue güine na ti ujaguaeya finatae, asta que jalie y raenon Yuus na mato yan ninasiña.</verse>
        <verse osisID='Mark.9.2'>¶ Anae esta malofan y sais na jaane, si Jesus jacone si Pedro, yan si Santiago, yan si Juan, janafañajnge sijaja gui un taquilo na ogso; ya jaago güe gui menanñija.</verse>
        <verse osisID='Mark.9.3'>Ya y magaguña manmañila, gosapaca calang niebe, taya ni un fafagas gui tano siña munaapaca taegüine.</verse>
        <verse osisID='Mark.9.4'>Ya manalie na mato guiya güiya si Elias yan Moises, na manguecuentos yan si Jesus.</verse>
        <verse osisID='Mark.9.5'>Ayo nae manope si Pedro, ilegña as Jesus: Maestro mauleg utafañagajit güine, ya tafanmamatinas tres tabetnáculo; para jago y uno, para si Moises y otro, yan para si Elias y otro.</verse>
        <verse osisID='Mark.9.6'>Si ti jatungo jafa usangan, sa estaba mangosmaañao.</verse>
        <verse osisID='Mark.9.7'>Ya mato un mapagajes y manjineme sija, ya un inagang gui mapagajes, ilegña: Este y güinaeyaco na Lajijo, jingog güe.</verse>
        <verse osisID='Mark.9.8'>Ya derepente jaatan gui oriyañija, ti manmanlie ni jaye, na si Jesusja yan sija.</verse>
        <verse osisID='Mark.9.9'>Ya anae manunog sija guine y egso, jaencatga sija na chañija sumangangane ni jaye ni liniiñija, asta que y Lajin taotao esta cajulo guine entalo y manmatae.</verse>
        <verse osisID='Mark.9.10'>Ya sija jaadaje ayo na sinangan guiya sijaja, manafaesen gui entaloñija: Jafa ayo y cajulo guine entalo y manmatae cumequeilegña.</verse>
        <verse osisID='Mark.9.11'>Ya mafaesen güe, ilegñija: Y escriba sija ilegñija, si Elias nesesita ufato finenana.</verse>
        <verse osisID='Mark.9.12'>Güiya manope ilegña nu sija: Si Elias magajet nesesita ufato finenana, ya jafatinas talo todo y güinaja: Jafa esta matugue gui Lajin taotao na upadese megae ya manataya guaelayeña?</verse>
        <verse osisID='Mark.9.13'>Lao jusangane jamyo na si Elias esta mato ya esta mafatinas guiya güiya todo y malagoñija, taegüine esta matugue nu güiya.</verse>
        <verse osisID='Mark.9.14'>¶ Ya anae mato gui disipuluña sija, jalie un dangculon linajyan taotao gui oriyañija, yan y escriba sija ni manafaesen yan sija.</verse>
        <verse osisID='Mark.9.15'>Ya enseguidas todo y linajyan taotao, anae malie güe, ninafangosmanman, ya manmalago guato guiya güiya ya masaluda güe.</verse>
        <verse osisID='Mark.9.16'>Ya jafaesen sija, ilegña! Jafana manafaesen jamyo yan sija?</verse>
        <verse osisID='Mark.9.17'>Ya manope uno gui linajyan taotao, ilegña: Maestro juconie jao mague na lajijo, na guaja un espiritun udo;</verse>
        <verse osisID='Mark.9.18'>Ya manoja nae quinene güe, japedadasos; ya bóboan, ya janachechegcheg y nifenña, ya ninayafae; ya jusangane y disipulumo sija, na ujayute juyong, lao ti manasiña.</verse>
        <verse osisID='Mark.9.19'>Manope güe, ilegña nu sija: O generasion ni ti manjonggue! asta ngaean nae utafanjijitaja? asta ngaean nae jususungonja jamyo? maelayofan mague.</verse>
        <verse osisID='Mark.9.20'>Ya maconie guato guiya güiya; ya anae jalie, enseguidas y espiritu manlálaolao güe; ya güiya podong gui jilo oda gumagalileg ya bóboan.</verse>
        <verse osisID='Mark.9.21'>Ya jafaesen y tataña; cuanto tiempo esta desde qui mato este guiya güiya? Güiya ilegña: Desde qui diquique:</verse>
        <verse osisID='Mark.9.22'>Ya megae na biaje nae yinite gui jalom guafe, yan y jalom janom para upinino; lao yaguin siña jao ayudajam, gaemaase nu jame.</verse>
        <verse osisID='Mark.9.23'>Si Jesus, ilegña nu güiya: Yaguin siña jao, todo siña para y manjonggue.</verse>
        <verse osisID='Mark.9.24'>Enseguidas y tatan y patgon, jaagang yan y lagoña, ya elegña: Jujonggue; ayuda y taejinenggueco.</verse>
        <verse osisID='Mark.9.25'>Ya anae si Jesus jalie na manmalalago y linajyan taotao, jalalatde y áplacha na espiritu, ilegña: Espiritun udo yan tanga, guajo jao tumago, juyong guiya güiya, ya chamo jumajalom talo guiya güiya.</verse>
        <verse osisID='Mark.9.26'>Ayo nae y espiritu umagang, ya manlalaolao güe megae, ya jumuyong; ya güiya sumaga calang matae, enaomina megae ilegñija, na esta matae.</verse>
        <verse osisID='Mark.9.27'>Lao si Jesus jamantiene canaeña, ya jinatsa güe; ya cajulo.</verse>
        <verse osisID='Mark.9.28'>Ya anae jumalom güe gui jalom guma, y disipuluña sija mafaesen güe en secreto, ilegñija: Jafajam na ti innasiña yumute juyong?</verse>
        <verse osisID='Mark.9.29'>Ya ilegña nu sija: Este na rasan anite sija, taya siña munajanao, na y tinayuyut.</verse>
        <verse osisID='Mark.9.30'>¶ Ya manmapos güije, manmalofan inanaco Galilea; ya ti malago na guaja utiningo güe.</verse>
        <verse osisID='Mark.9.31'>Sa jafanagüe y disipuluña sija ya ilegña nu sija: Y Lajin taotao umaentrega gui canae taotao sija, ya umapuno; lao yaguin este matae, ucajulo talo despues di tres na jaane.</verse>
        <verse osisID='Mark.9.32'>Lao sija ti jatungo este na sinangan, ya manmaañao na ujafaesen güe.</verse>
        <verse osisID='Mark.9.33'>¶ Ya mato guiya Capernaum; ya anae mato gui guima, jafaesen sija: Jafa jamyo na manafaesen entalomiyoja gui chalan?</verse>
        <verse osisID='Mark.9.34'>Lao sija manmamatquiquiloja; sa guine manafaesen gui chalan uno y otro, jaye guiya sija udangculo.</verse>
        <verse osisID='Mark.9.35'>Ayo nae manmatachong, ya jaagang y dose ya ilegña nu sija: Y malago fuminenana, uuttimon gui tododos, yan utentagon tododos.</verse>
        <verse osisID='Mark.9.36'>Ya jacone un patgon, ya japolo gui entaloñija; ya jajogüe gui canaeña, ya ilegña nu sija:</verse>
        <verse osisID='Mark.9.37'>Y rumesibe pot y naanjo uno ni manaegüine na famaguon, jaresibe yo, ya y rumesibe yo, ti guajo jaresibe, na y tumago yo.</verse>
        <verse osisID='Mark.9.38'>Si Juan, ilegña nu güiya: Maestro, inlie uno na manyute juyong anite sija pot y naanmo, ya inchema, sa ti jadadalalagjit.</verse>
        <verse osisID='Mark.9.39'>Ya si Jesus ilegña: Chamiyo chumochoma; sa ni uno ni fumatinas milagro pot y naanjo, siña gusisija jasangan taelaye guiya guajo.</verse>
        <verse osisID='Mark.9.40'>Sa ayo y ti contra jita, manjijitaja.</verse>
        <verse osisID='Mark.9.41'>Sa jayeja y numae jamyo un copan janom, sa iyon Cristo jamyo, magajet jusangane jamyo, na sen ti ufalingo y apasña.</verse>
        <verse osisID='Mark.9.42'>Ya jayeja y ninaquepodong uno guine sija gui mandiquique ni jumonggue yo; mauleg para güiya, umagode gui agagaña un acho atutong, ya umayute gui jalom tase.</verse>
        <verse osisID='Mark.9.43'>Lao yaguin y canaemo ninaquepodong jao, utut; maulegña na unjalom gui linâlâ mangco, qui uguaja dos canaemo, ya unjanao para sasalaguan, y guafe ni ti siña mapuno.</verse>
        <verse osisID='Mark.9.44'>(Anae y iloñija ti ufanmatae; ya y guafe taejinecog nae umapuno.)</verse>
        <verse osisID='Mark.9.45'>Ya yaguin y adengmo ninaquepodong jao, utut: maulegña na unjalom gui linâlâ cojo, qui uguaja dos adengmo ya unyenite para sasalaguan;</verse>
        <verse osisID='Mark.9.46'>(Anae y iloñija ti ufanmatae, ya y guafe taejinecog nae umapuno.)</verse>
        <verse osisID='Mark.9.47'>Ya yaguin y atadogmo ninaquepodong jao, lagnos; maulegña na unjalom gui raenon Yuus, yan un atadogja, qui uguaja dos atadogmo ya unyenite para sasalaguan.</verse>
        <verse osisID='Mark.9.48'>(Anae y iloñija ti ufanmatae, ya y guafe taejinecog na umapuno.)</verse>
        <verse osisID='Mark.9.49'>Sa todos ufanmaasne yan guafe; (ya todo y inefrese ufanmaasne yan asiga).</verse>
        <verse osisID='Mark.9.50'>Mauleg y asiga; lao yaguin y asiga malingo y maasenña, jaftaemano numamaasen? Guaja asiganmiyo guiya jamyoja; yan guaja pas gui entalomiyo.</verse>
      </chapter>
      <chapter osisID='Mark.10'>
        <verse osisID='Mark.10.1'>YA cajulo güije, mato qui oriyan Judea, gui otro bandan Jordan; ya manalo y linajyan taotao mandaña guiya güiya; ya jatalo fumanagüe, taegüije, y costumbreña.</verse>
        <verse osisID='Mark.10.2'>Ya manmato y Fariseo sija guiya güiya, ya mafaesen güe cao tunas y laje uyute y asaguaña? matietienta güe.</verse>
        <verse osisID='Mark.10.3'>Lao güiya manope, ilegña nu sija: Jafa mantinago jamyo as Moises?</verse>
        <verse osisID='Mark.10.4'>Ya sija ilegñija: Si Moises japetmite na umatugue papet inapattan umasagua ya uyute.</verse>
        <verse osisID='Mark.10.5'>Ya si Jesus manope, ilegña nu sija: Pot y majetog corasonmiyo na mantiniguie jamyo ni este na tinago.</verse>
        <verse osisID='Mark.10.6'>Lao desde tutujon y jiniyong, Laje yan palaoan fumatinas sija Yuus.</verse>
        <verse osisID='Mark.10.7'>Pot este na rason y laje udingo si tataña yan si nanaña, ya udaña yan y asaguaña.</verse>
        <verse osisID='Mark.10.8'>Ya y este y dos, umana unoja na catne; ya esta ti udos mas, na unoja na catne.</verse>
        <verse osisID='Mark.10.9'>Jafaja si Yuus munadaña, y taotao ti unadesapatta.</verse>
        <verse osisID='Mark.10.10'>Ya y jalom guma, y disipulo sija mafaesen güe talo ni ayoja.</verse>
        <verse osisID='Mark.10.11'>Ya ilegña nu sija: Jayeja y yumute y asaguaña, ya umasagua yan otro, jafatinas y adulterio contra y palaoan.</verse>
        <verse osisID='Mark.10.12'>Ya yaguin y palaoan yumute y asaguaña, ya umasagua yan otro, jafatinas adulterio.</verse>
        <verse osisID='Mark.10.13'>¶ Ya machulie guato guiya güiya diquique na famaguon para upacha: ya y disipulo sija jalalatde ayo sija.</verse>
        <verse osisID='Mark.10.14'>Ya anae jalie si Jesus, sen ti ninamagof ya ilegña nu sija: Polo y diquique na famaguon ya ufanmamaela guiya guajo; chamiyo chumochoma; sa iyon este sija y raenon Yuus.</verse>
        <verse osisID='Mark.10.15'>Magajet jusangane jamyo, na y ti rumesibe y raenon Yuus calang un patgon, ti ujalom gui jalom ayo.</verse>
        <verse osisID='Mark.10.16'>Ya jajogüe sija ya japolo y canaeña gui jiloñija, ya jabendise sija.</verse>
        <verse osisID='Mark.10.17'>¶ Ya anae jumanao gui chalan, mato uno malalago ya dinimuye güe gui menaña ya finaesen güe: Mauleg na Maestro, jafa jufatinas para juereda y taejinecog na linâlâ?</verse>
        <verse osisID='Mark.10.18'>Si Jesus ilegña nu güiya: Jafa na ilegmo nu guajo mauleg? Taya mauleg, na unoja, si Yuus.</verse>
        <verse osisID='Mark.10.19'>Untungo y tinago sija: Chamofamumuno; chamo fumatinas adulterio; chamo fañañaque; chamo sumanganñaejon y ti magajet na testimonio; chamo chumu y ti iyomo; onra si tatamo yan si nanamo.</verse>
        <verse osisID='Mark.10.20'>Güiya manope ilegña: Maestro, todo este juadadaje desde nae patgonyo.</verse>
        <verse osisID='Mark.10.21'>Ayo nae matan güe as Jesus, güinaeya güe, ya ilegña nu güiya: Fatta jao uno: Janao ya ufajan todo y güinajamo, ya unnae y mamobble sija, ya uguaja güinajamo gui langet: ya maela, ya undalalag yo.</verse>
        <verse osisID='Mark.10.22'>Lao güiya ninamatolaeca y mataña ni este na sinangan ya mapos ninatriste; sa guaja megae güinajaña.</verse>
        <verse osisID='Mark.10.23'>Ayo nae si Jesus manatan gui oriya, ya ilegña ni disipuluña sija: Na minapot manjalom gui raenon Yuus ayo sija y mangaegüinaja!</verse>
        <verse osisID='Mark.10.24'>Ya y disipulo sija ninafanmanman ni sinanganña: Lao si Jesus manope ilegña talo: Famaguon, na minapot manjalom, gui raenon Yuus y umangongoco sija gui güinaja!</verse>
        <verse osisID='Mark.10.25'>Mas guse malofan un cameyo gui matan un jaguja, qui y gaegüinaja ujalom gui raenon Yuus.</verse>
        <verse osisID='Mark.10.26'>Ya sija ninagos fanmanmanman, ya ilegñija nu güiya: Ayo nae, jaye siña satbo?</verse>
        <verse osisID='Mark.10.27'>Ayo nae si Jesus jaatan sija, ya ilegña: Para y taotao sija, este ti siña, lao para si Yuus ti taegüine; sa para si Yuus todo ninasiña.</verse>
        <verse osisID='Mark.10.28'>Ayonae si Pedro jatutujon ilegña nu güiya: Estagüejamja na indingo todo, ya indadalalagjao.</verse>
        <verse osisID='Mark.10.29'>Inepe as Jesus ilegña. Magajet jusanganejao: Taya ni un taotao ni y dumingo gumaña, pat mañeluña lalaje, pat mañeluña famalaoan, pat nanaña, pat tataña, pat famaguonña, pat fangualuaña, pot guajo, yan y ibangelio;</verse>
        <verse osisID='Mark.10.30'>Na ti uresibe pagoja sienbiaje: guma sija, yan mañeluña lalaje, yan mañeluña famalaoan, yan nanaña, yan famaguonña, yan fangualuan sija, yan umapetsigue; ya y mámamaela na siglo, taejinecog na linâlâ.</verse>
        <verse osisID='Mark.10.31'>Lao megae na manfinenana, ufanuttimo, ya y manuttimo, ufanfinenana.</verse>
        <verse osisID='Mark.10.32'>¶ Ya anae mangaegue gui chalan, mangajulo guiya Jerusalem; ya si Jesus malag y menañija; ya ninafanmanman: ya y dumadalalag mangosmaañao. Ya jacone talo y dose, ya jatutujon sumangane sija jafa ususede güe.</verse>
        <verse osisID='Mark.10.33'>Ylegña: Estagüejit na mangajulo guiya Jerusalem, ya y Lajin taotao umaentrega gui magas mamale, yan y escriba sija, ya umasentensia para umapuno, ya umaentrega gui Gentiles.</verse>
        <verse osisID='Mark.10.34'>Ya umamofea, yan umatolae, yan umasaulag, yan umapuno; ya y despues di tres na jaane ucajulo talo.</verse>
        <verse osisID='Mark.10.35'>¶ Ya si Santiago yan si Juan, lalajin Sebedeo, manmato jijot guiya güiya ya ilegñija nu güiya: Maestro, manmalagojam na unfatinas guiyajame jafa y malagomame.</verse>
        <verse osisID='Mark.10.36'>Ya ilegña nu sija: Jafa malagonmiyo na jufatinas guiya jamyo?</verse>
        <verse osisID='Mark.10.37'>Ilegñija nu güiya: Nafanmatachongjam, y uno gui agapamo, ya y otro gui acagüemo, gui minalagmo.</verse>
        <verse osisID='Mark.10.38'>Si Jesus ilegña nu sija: Ti intingo jafa ingagagao. Siña jamyo manguimen gui copa anae gumiguimenyo? yan infanmatagpange ni y matagpangeco?</verse>
        <verse osisID='Mark.10.39'>Ya ilegñija nu güiya: Mansiñajam. Ayonae ilegña si Jesus nu sija: infanguimen gui copa anae gumiguimenyo, yan infanmatagpange ni y ma tagpangeco;</verse>
        <verse osisID='Mark.10.40'>Lao y infanmatachong gui agapajo, yan y acagüeco; ti guajo jufannae; lao para ayo sija ufanmanae y manmapreparaye.</verse>
        <verse osisID='Mark.10.41'>Ya anae majungog este ni y dies, ninafanlalalo as Santiago yan Juan.</verse>
        <verse osisID='Mark.10.42'>Lao maninagang as Jesus ya ilegña nu sija: Intingo na ayo y manmanafanmagas gui Gentiles, jafatinas minagas gui jiloñija; ya y manmagas, jafatinas ninasiña gui jiloñija.</verse>
        <verse osisID='Mark.10.43'>Lao ti utaegüenao guiya jamyo; sa jaye y malago dumangculo guiya jamyo; güiya ufañeñetbe.</verse>
        <verse osisID='Mark.10.44'>Ya jaye guiya jamyo y malago mumagas; utentago para todo.</verse>
        <verse osisID='Mark.10.45'>Sa magajet ni y Lajin taotao ti mato para umasetbe, lao para ufañetbe, ya para ufannae y jaaniña ni un rescate para unafanlibre megae.</verse>
        <verse osisID='Mark.10.46'>¶ Ya manmato Jerico. Ya anae manjanao gui Jerico, yan y disipuluña yan un dangculon linajyan taotao, si Bartimeo lajin Timeo, na bachet, matatachong gui oriyan chalan, ya umegagao.</verse>
        <verse osisID='Mark.10.47'>Ya anae jajungog na si Jesus Nasareno, jatutujon umagang ilegña: Jesus, Lajin David, gaease nu guajo.</verse>
        <verse osisID='Mark.10.48'>Ya megae mumomye para ufamatquilo: lao mas umagang gosagang: Jago ni y Lajin David, gaease nu guajo.</verse>
        <verse osisID='Mark.10.49'>Ya si Jesus tumojgüe ya ilegña: Agang güe. Ya maagang y bachet ilegñija nu güiya: Magofjao; cajulo sa inaagangjao.</verse>
        <verse osisID='Mark.10.50'>Ya janasuja y capaña, y cajulo, ya malag as Jesus.</verse>
        <verse osisID='Mark.10.51'>Ya si Jesus manopegüe ya ilegña: Jafa malagomo jufatinas guiya jago? Y bachet ilegña nu güiya: Raboni, nafanliiyo.</verse>
        <verse osisID='Mark.10.52'>Si Jesus ilegña: Janao, y jinengguemo munajomlojao. Ya enseguidas manlie, ya jadalalag si Jesus gui jinanaoña.</verse>
      </chapter>
      <chapter osisID='Mark.11'>
        <verse osisID='Mark.11.1'>YA anae esta manjijijot Jerusalem, yan Betfage, yan Betania, gui egso Olibo, jatago dos gui disipuluña,</verse>
        <verse osisID='Mark.11.2'>Ya ilegña nu sija: Janao fanmalag y sengsong gui menanmiyo: ya enseguidas qui manjalom jamyo, inseda un patgon bulico, na magogode, na taya nae matachonge; pila ya inquene mague.</verse>
        <verse osisID='Mark.11.3'>Ya yanguin jaye na taotao umalog nu jamyo; Jafa na infatinas este? Sangane: Señot janesesita: ya enseguidas umanajanao mague.</verse>
        <verse osisID='Mark.11.4'>Ya manmapos, ya masoda nu patgon bulico gui caye na magogode gui jiyong potta ya mapula güe.</verse>
        <verse osisID='Mark.11.5'>Ya palo ni y mangaegue güije ilegñija nu sija: Jafa na inpila enao y patgon bulico?</verse>
        <verse osisID='Mark.11.6'>Ya masangane jaftaemano y mansinangane as Jesus: ya japolo na ufanjanao.</verse>
        <verse osisID='Mark.11.7'>Ya macone guato y patgon bulico gui as Jesus, ya japolo magagoñija güi jiloña ya maudae si Jesus.</verse>
        <verse osisID='Mark.11.8'>Ya megae jajuto magagoñija gui chalan: yan palo y ramas jayo na manmanuutot gui fangualuan.</verse>
        <verse osisID='Mark.11.9'>Ya ayo sija y manmofona gui menaña, yan y madalalag gui tatteña, manaagang ilegñija: Hosana; Bendito ayo y mato pot y naan y Señot:</verse>
        <verse osisID='Mark.11.10'>Bendito y raeno na mamamaela, y raenon y tatata as David, Hosana guiyajululu.</verse>
        <verse osisID='Mark.11.11'>Ya si Jesus jumalom Jerusalem, ya jumalom gui templo; ya anae munjayan jalie todo y güinaja, ya y pupuenge, mapos yan y dose, manmalag Betania.</verse>
        <verse osisID='Mark.11.12'>¶ Ya y inagpaña anae manmato guinen Betania, ñalang.</verse>
        <verse osisID='Mark.11.13'>Ya anae jalie mona un trongcon igos na gagaejagonja, malag ayo jinasoña na ufañoda jafa; lao anae mato guato, taya sinedaña na jagonja; sa ti tiempopoña y igos trabia.</verse>
        <verse osisID='Mark.11.14'>Ayonae manope ya ilegña nu güiya: Taya ni un taotao uquinano y tinegchamo para siempre. Ya majungog ni y disipuluña.</verse>
        <verse osisID='Mark.11.15'>¶ Ya manmato Jerusalem; ya jumalom y templo, ya sigue di jayute juyong todo ayo sija y manmanbebende, yan y manmamamajan gui templo, yan janafanalinquin y lamasan salape y manmanulalaeca, yan y tachong y man manbebende paluma:</verse>
        <verse osisID='Mark.11.16'>Ya taya ni uno jaconsiente na ufañule baso gui templo.</verse>
        <verse osisID='Mark.11.17'>Ya mamanagüe, ilegña nu sija: Ada ti matugue na y guimajo umafanaan guma manaetae ni y todo nasion sija? lao jamyo fumatinas y liyang mañañaque.</verse>
        <verse osisID='Mark.11.18'>Ya majungog ni y magas mamale yan y escriba sija, ya maaliligao jaftaemano para umapuno; sa mamaañao nu güiya, sa janafanmamanman y linajyan taotao ni y finanagüeña.</verse>
        <verse osisID='Mark.11.19'>Ya cada pupuenge, jumanao juyong gui siuda.</verse>
        <verse osisID='Mark.11.20'>Ya y egaan anae manmalolofan, malie y trongcon igos na anglo desde y jale.</verse>
        <verse osisID='Mark.11.21'>Ayonae jajaso si Pedro ya ilegña nu güiya: Rabi, estagüe y trongcon igos ni y unmatdise na anglo todo.</verse>
        <verse osisID='Mark.11.22'>Ya manope si Jesus ilegña nu sija: Jenggue si Yuus.</verse>
        <verse osisID='Mark.11.23'>Sa magajet jusangane jamyo: Jayeja y umalog ni este y egso, janao ya unyutejao gui tase; ya ti bumuebuente gui corasonña, lao jajonggue na umafatinas ayo y sinanganña; uguaja.</verse>
        <verse osisID='Mark.11.24'>Enaomina jusangane jamyo: Na todo sija ingagao, anae manmanaetae jamyo, jenggue na esta inresibe, ya infanmannae.</verse>
        <verse osisID='Mark.11.25'>Ya an manojgue ya mananaetaejamyo, asie yanguin guajajao jafa contra jaye; sa y Tatanmiyo locue ni y gaegue gui langet, uninasie ni y isaomiyo.</verse>
        <verse osisID='Mark.11.26'>Lao yanguin ti manasiijamyo, y Tatanmiyo ni y gaegue gui langet ti uninasie ni y isaomiyo.</verse>
        <verse osisID='Mark.11.27'>¶ Ya manmato talo Jerusalem, ya anae mamomocat gui templo, manmato y magas mamale, yan y escriba, yan y manamco sija;</verse>
        <verse osisID='Mark.11.28'>Ya ilegñija nu güiya: Pot jafa na ninasiña na unfatitinas estesija? yan jayejao numae ni este na ninasiña, para unfatinas estesija?</verse>
        <verse osisID='Mark.11.29'>Ya si Jesus ilegña nu sija: Bae jufaesen locue jamyo un finaesen ya inepeyo, ayonae jusangane jamyo pot jafa na ninasiña na jufatitinas este sija.</verse>
        <verse osisID='Mark.11.30'>Y tinagpangen Juan, guinen y langet, pat guinen y taotao sija? epeyo.</verse>
        <verse osisID='Mark.11.31'>Ya jajajaso gui sumanjalomñija, ilegñija: Yanguin ilegmame, Guinen y langet; ualog: Jafanae na ti injenggue güe?</verse>
        <verse osisID='Mark.11.32'>Yanguin ilegmame guinen y taotao sija--manmaañao ni y taotao, sa pineloñija todo na magajet na profeta si Juan.</verse>
        <verse osisID='Mark.11.33'>Ya manmanope, ilegñija as Jesus: Ti intingo. Ayonae si Jesus ilegña nu sija; ni guajo locue ti jusangane jamyo pot jafa naninasiña, na jufatitinas estesija.</verse>
      </chapter>
      <chapter osisID='Mark.12'>
        <verse osisID='Mark.12.1'>YA sigue di jacuentuse sija acomparasion sija. Un taotao mananom gui fangualuan ubas, ya jacolat nu trongcon tituca, ya manguadog un joyo para un lagat ya jafatinas un tore, ya jaatquila y manfafachocho, ya mapos güe malag otro tano.</verse>
        <verse osisID='Mark.12.2'>Ya anae esta tiempo, jatago uno gui tentagoña para ayo y manmachochocho, para ujaresibe guinen manmachochocho y tinegcha y fangualuan ubas.</verse>
        <verse osisID='Mark.12.3'>Ya macone y tentago, ya masaulag, ya manajanao taesinajguan.</verse>
        <verse osisID='Mark.12.4'>Ya jatago talo y otro tentagoña; ya mapoca y iluña, ya manataelaye güe gosdangculo.</verse>
        <verse osisID='Mark.12.5'>Ya jatalo tumago y otro, ya mapuno; yan otro megae ya palo manmasaulag yan palo manmapuno.</verse>
        <verse osisID='Mark.12.6'>Ya guaja unoja lajiña na sumenyaña; ya güiya uttimo jatago, ilegña: Ufangaerespeto ni y lajijo.</verse>
        <verse osisID='Mark.12.7'>Ya ayo sija y manmachochocho, ilegñija gui sumanjalomñija. Estagüe y eredero; nije tapuno, ya y fangualuan uiyota.</verse>
        <verse osisID='Mark.12.8'>Ya macone güe, ya mapuno, ya mayute juyong gui fangualuan.</verse>
        <verse osisID='Mark.12.9'>Jafa pago ufatinas y magas y fangualuan? Ufato, ya uyulang todo y manmachochocho, ya ufannae otro ni y fangualuan.</verse>
        <verse osisID='Mark.12.10'>Taya nae intaetae este na tinigue: Y acho, ni y jarechasa y manmanmatitinas ni y guima, esteja mapolo cuentan ulo gui esquina.</verse>
        <verse osisID='Mark.12.11'>Este finatinas y Señot, ya janafanmanman gui menan atadogta.</verse>
        <verse osisID='Mark.12.12'>Ya maaliligao para umagote lao manmaañao ni y linajyan taotao; sa matungo na jasasangan y acomparasion contra sija: ya madingo, ya manmapos gui jinanaoñija.</verse>
        <verse osisID='Mark.12.13'>¶ Ya manmatago guato guiya güiya palo gui Fariseo sija yan taotao Herodes; para umaquegacha gui sinanganña.</verse>
        <verse osisID='Mark.12.14'>Ya anae manmato, ilegñija nu güiya: Maestro, intingo na jago magajetjao; ya taya unadadaje ni un taotao; sa ti guaelaye nu jago y finaboresen taotao, lao mamananagüejao ni y magajet na chalan Yuus. Tunas na infanmanaejam tributo as Sesat, pat aje?</verse>
        <verse osisID='Mark.12.15'>Innae, pat mungajam numae? Lao si Jesus jatungoja y quinadoñija, ya ilegña nu sija: Jafa muna na intietientayo? maela un denarion salape ya julie.</verse>
        <verse osisID='Mark.12.16'>Ya anae machulie guato, ilegña nu sija: Iyon jaye este na imagen yan tinigue? Ylegñija nu güiya: Iyon Sesat.</verse>
        <verse osisID='Mark.12.17'>Ayonae si Jesus ilegña nu sija: Nae si Sesat ni y iyon Sesat, ya si Yuus ni y iyon Yuus. Ya ninafangosmanman nu güiya.</verse>
        <verse osisID='Mark.12.18'>¶ Ya manmato guiya güiya y Saduseo sija ni y ilegñija, na taya quinajulo y mannatae; ya mafaesen güe, ilegñija:</verse>
        <verse osisID='Mark.12.19'>Maestro, jatuguiejam si Moises: Yanguin y chelun un taotao matae, ya y palaoan ni y asaguaña sumaga ya taya patgonña, ayo y laje ni y chelun y matae, uasagua talo y palaoan, ya ufamasemiya gui cheluña.</verse>
        <verse osisID='Mark.12.20'>Ya guaja seite lalaje na mañelu: y finenana umasagua, ya matae ti mapolo semiya:</verse>
        <verse osisID='Mark.12.21'>Inasagua talo y palaoan ni y mina dos, ya matae talo taya pineloña semiya: ya y mina tres taegüijeja talo.</verse>
        <verse osisID='Mark.12.22'>Ya y siete, ti mapolo semiyañijo; despues di todos, matae y palaoan locue.</verse>
        <verse osisID='Mark.12.23'>Y quinajulo y manmatae, jaye guiya sija ugae asagua y palaoan? sa todo y siete manmasagua.</verse>
        <verse osisID='Mark.12.24'>Si Jesus ilegña nu sija: Ada ti manlache jamyo, sa ti intingo y tinigue, ni y ninasiñan Yuus?</verse>
        <verse osisID='Mark.12.25'>Sa y mangajulo guinen manmatae, ni ufanasagua, ni umanafanasagua; lao manparejoja yan y angjet sija gui langet.</verse>
        <verse osisID='Mark.12.26'>Ya y manmatae ni y ufannacajulo; ti untaetae gui leblon Moises, jaftaemano si Yuus gui jalomtano guiya trongcon jayo ni y ilegña as Moises: Guajo si Yuus Abraham, yan si Yuus Ysaac, yan si Yuus Jacob?</verse>
        <verse osisID='Mark.12.27'>Ti güiya si Yuus y manmatae, na si Yuus y manlâlâlâ; enaomina ninafangoslache jamyo.</verse>
        <verse osisID='Mark.12.28'>¶ Ya uno gui escriba mato, ya jajungog na manafaesen entresija, ya jatungo na mauleg inepeña nu sija, finaesen güe: Jafa y finenana qui todo na tinago?</verse>
        <verse osisID='Mark.12.29'>Si Jesus manope: Este y finenana na tinago: Jingog O Israel: Y Señot Yuusta, unoja na Señot:</verse>
        <verse osisID='Mark.12.30'>Ya guaeya jamyo y Señot, Yuusmiyo, contodo y corasonmiyo, yan contodo y antenmiyo, yan contodo y jinasonmiyo, yan contodo y minetgotmiyo.</verse>
        <verse osisID='Mark.12.31'>Ya este y segundo: Guaeya y tiguangmo parejo yan jago. Taya otro tinago mas, mandangculo qui estesija.</verse>
        <verse osisID='Mark.12.32'>Ya y escriba ilegña nu güiya. Magajet Maestro, mauleg na unsangan na güiya unoja; ya taya otro na güiyaja.</verse>
        <verse osisID='Mark.12.33'>Ya ugumaeya güe contodo y corason, yan contodo y tiningo, yan contodo y minetgot, yan ugumaeya y tiguangña parejo yan güiya, mas qui todo y inefrese, yan y ninae sija.</verse>
        <verse osisID='Mark.12.34'>Ya anae jalie si Jesus ni y minejnalom inepeña, ilegña nu güiya: Ti chagojao gui raenon Yuus. Ya taya ni un taotao fumaesen güe talo desde ayo.</verse>
        <verse osisID='Mark.12.35'>¶ Ya maninepe as Jesus gui anae mamananagüe gui templo, ilegña: Jafa na ilegñija y escriba sija, na si Cristo Lajin David?</verse>
        <verse osisID='Mark.12.36'>Sa si David mismo ilegña gui Espiritu Santo: Y Señot ilegña ni y Señotto: Fatachong gui agapa na canaejo, asta qui jupolo y enemigumo sija gui papa y fañajangan adengmo.</verse>
        <verse osisID='Mark.12.37'>¶ David jafanaan güe Señot; ya jaftaemano na y lajiña? Ya manmagof y dangculon linajyan taotao sija anae majungog.</verse>
        <verse osisID='Mark.12.38'>¶ Ya ilegña gui finanagüeña: Adaje jamyo ni y escriba sija, sa yanñija manjanao yan y anaco magagoñija, yan yanñija manmasaluda gui metcado,</verse>
        <verse osisID='Mark.12.39'>Yan y manmagas na tachong gui sinagoga, yan y ya jululo na tachong gui guipot;</verse>
        <verse osisID='Mark.12.40'>Ni y jatucho y guima y biuda sija, ya janafananaco tinaetaeñija ni y dinague: este sija ujaresibe dangculo na sentensia.</verse>
        <verse osisID='Mark.12.41'>¶ Ya anae matachong si Jesus gui menan y cajon ni y para y ninae; megae na taotao manmato, ya manmanyute jalom salape gui cajon; ya y megae na manrico sija, megae yiniteñija jalom.</verse>
        <verse osisID='Mark.12.42'>Ya mato un pobble na buida; ya manyute jalom dos cobble na bale buente un centavos.</verse>
        <verse osisID='Mark.12.43'>Ya si Jesus jaagang y disipuluña, ya ilegña nu sija: Magajet jusangane jamyo: Este y pebble na biuda, mas megae yiniteña jalom qui ni todo ayo sija y guinen manmanyute jalom gui cajon.</verse>
        <verse osisID='Mark.12.44'>Sa todo y manmanyute jalom, pot y minegaeñijaja; lao güiya pot y minalagoñaja na jayute jalom todo y güinajaña; asta y sustentoña todo.</verse>
      </chapter>
      <chapter osisID='Mark.13'>
        <verse osisID='Mark.13.1'>YA anae jumuyong gui templo; ilegña nu güiya uno gui disipuluña: Maestro, liija na jechuran acho, yan guma sija.</verse>
        <verse osisID='Mark.13.2'>Ya si Jesus manope ilegña nu sija: Unlie este sija na mandangculon guma? taya usobbla ni un acho gui jilo y otro, na ti umayute papa.</verse>
        <verse osisID='Mark.13.3'>¶ Ya anae matachong gui jilo y finabeca na y naanña Olibo, gui menan y templo, finaesen gui secreto as Pedro, yan Santiago, yan si Juan, yan si Andres,</verse>
        <verse osisID='Mark.13.4'>Ilegñija: Sanganejam, ngaean estesija ufanmato? yan jafa na señat yanguin para todo estesija nae ufanmacumple?</verse>
        <verse osisID='Mark.13.5'>Si Jesus jatutujon ilegña nu sija: Adaje jamyo, ya chamiyo fanmafabababa.</verse>
        <verse osisID='Mark.13.6'>Sa megae ufanmato pot y naanjo, ya ualog: Guajo güiya Jesucristo, ya ufababa megae.</verse>
        <verse osisID='Mark.13.7'>Yanguin injingog y guera, yan y masangan y guera: chamiyo ninafañachatsaga: sa nesesita estesija jumuyong: lao trabia ti y jinecog.</verse>
        <verse osisID='Mark.13.8'>Sa y nasion sija ufangajulo contra y nasion, yan y raeno contra raeno: ya uguaja linao gui megae na lugat ya uguaja ñinalang: estesija tutujon y pinite.</verse>
        <verse osisID='Mark.13.9'>¶ Lao adaje jamyo: sa infanmaentrega gui tribunal sija; ya infanmasaulag gui sinagoga: yan infanojgue gui menan y manmagas sija yan y ray sija, pot causa de guajo para un testimonio contra sija.</verse>
        <verse osisID='Mark.13.10'>Ya y ibangelio nesesita umapredica finenana gui entre todo y nasion.</verse>
        <verse osisID='Mark.13.11'>Lao anae maconejamyo, ya maentregajamyo, chamiyo jumajaso jafa para insangan, ni injasuye jafa: sa jafaja y manaejamyo güije na ora, ayoja insangan: sa ti jamyo infangcuentos, na y Espiritu Santo.</verse>
        <verse osisID='Mark.13.12'>Pago y laje uentrega y cheluña laje, para umapuno; ya y tata y lajiña: ya y famaguon ufangajulo contra y mañaenanñija: ya uuafanmapuno.</verse>
        <verse osisID='Mark.13.13'>Ya jamyo infanmachatlie ni todo y taotao sija, pot y naanjo: lao jaye y sumungon asta y uttimo, umasatba.</verse>
        <verse osisID='Mark.13.14'>Lao anae inlie y chinatlie y inginon na yinilang tumotojgue gui anae ti para utojgue, (y mananaetae utungo) ayo sija y mangaegue guiya Judea ufanmalago para y jalomtano:</verse>
        <verse osisID='Mark.13.15'>Ya y gaegue gui jilo guma, chaña tumutunog ni ujalom ya ufañule jafa na güinaja gui jalom gumaña.</verse>
        <verse osisID='Mark.13.16'>Ya y gaegue gui fangualuan, chaña tumatalo tate para uchule y magaguña.</verse>
        <verse osisID='Mark.13.17'>Lao mannamaase ayo sija y manmapotgue yan y mannanasusu, güije sija na jaane!</verse>
        <verse osisID='Mark.13.18'>Fanmanaetae, ya munga y jinanaomiyo gui tiempon y manenggeng.</verse>
        <verse osisID='Mark.13.19'>Sa ayo sija na jaane, uguaja pininite, ni y taya nae guaja desde y matutujon y tano, anae jafatinas si Yuus, asta pago; ni uguaja asta jinecog.</verse>
        <verse osisID='Mark.13.20'>Lao yaguin ti janacadada y Señot ayo sija na jaane, taya catne usatba: lao pot y rason y manmaayigja, ni y inayigña, janacadada ayo sija na jaane.</verse>
        <verse osisID='Mark.13.21'>Ya yanguin guaja umalog nu jago: Estagüe si Cristo: pat ayogüe guato; chamiyo jumojonggue.</verse>
        <verse osisID='Mark.13.22'>Sa ufangajulo sija ti manmagajet na Cristo sija, yan ti manmagajet na profeta sija, ya ufanmamanue sija señat yan mannamanman, para ufanmamababa, yanguin janasiña, asta y manmaayig.</verse>
        <verse osisID='Mark.13.23'>Lao adaje jamyo: Sa estagüeja, na jusangane jamyo todos antes.</verse>
        <verse osisID='Mark.13.24'>¶ Lao ayo sija na jaane an munjayan y pininite sija; ujomjom y atdao, ya y pilan ti ufanina,</verse>
        <verse osisID='Mark.13.25'>Ya y pution sija gui langet ufamodong, ya y ninasifia sija gui langet ufanmayengyong.</verse>
        <verse osisID='Mark.13.26'>Ya ayo nae ujalie y Lajin taotao na mamamaela gui sanjalom mapagajes, yan y dangculon ninasiñaña yan y minalagña.</verse>
        <verse osisID='Mark.13.27'>Ya ayonae utago y angjetña sija na ujarecoje y inayigña sija, guinen y cuatro na manglo, guinen y uttimon y tano asta y uttimon y langet.</verse>
        <verse osisID='Mark.13.28'>¶ Tingo y acomparasion y trongcon igos; Anae mamaulegja trabia y ramasña, ya manjajagonja, intingoja na esta jijijot y tiempon maepe.</verse>
        <verse osisID='Mark.13.29'>Jamyo locue anae inlie estesija, na manmato, tingoja na güiya esta jijijot, parejoja yan esta gaegue gui petta.</verse>
        <verse osisID='Mark.13.30'>Magajet jusangane jamyo: Este na generasion ti ufanmalofan, asta que todo estesija munjayan manmachogüe.</verse>
        <verse osisID='Mark.13.31'>Y langet yan y tano, ufanmalofan, lao y sinanganjo ti ufalofan.</verse>
        <verse osisID='Mark.13.32'>Lao ayo na jaane pat ayo na ora, taya ni un taotao tumungo; ni y angjet sija ni mangaegue gui langet, ni y Laje; na y Tata güiyaja.</verse>
        <verse osisID='Mark.13.33'>Adaje jamyo: fanbela, ya infanmanaetae: sa ti intingo ngaean y tiempo.</verse>
        <verse osisID='Mark.13.34'>Say y Lajin taotao, parejoja yan un taotao ni y jumajanao chago ya jadingo y gumaña; ya janae y tentagoña ninasiñañija yan cada uno y chechoña, ya jatago y pottero na ufanbela.</verse>
        <verse osisID='Mark.13.35'>Fanbela, sa ti intingo ngaean nae ufato y magas y guima; cao y pupuenge, pat y tatalopuenge, pat y oogayo, pat y egaan;</verse>
        <verse osisID='Mark.13.36'>Na, noseaja derepente ufato, ya infansineda manmamaego.</verse>
        <verse osisID='Mark.13.37'>Ya jafa y jusangane jamyo, jusanganeja todos: Fanbela.</verse>
      </chapter>
      <chapter osisID='Mark.14'>
        <verse osisID='Mark.14.1'>GUAJA dos na jaane antes di guipot y pascua yan y taelibadura na pan: ya y magas mamale sija, yan y escriba sija, maaliligao jaftaemano para umafababa, ya umacone, ya umapuno.</verse>
        <verse osisID='Mark.14.2'>Lao ilegñija: Munga gui guipot na jaane, sa noseaja uguaja atboroto ni y taotao sija.</verse>
        <verse osisID='Mark.14.3'>¶ Ya anae estaba guiya Betania, gui guima Simon y ategtog, ya matachong gui lamasa para uchocho; mato un palaoan mañuñule un alabastro na boteyan inggüenten puro nardo, na gosguaguan; ya mafag y boteya, ya jachuda gui jilo y ilon Jesus.</verse>
        <verse osisID='Mark.14.4'>Ya guaja sija ninafanbubo sanjalomñija, ya ilegñija: Jafa este na inggüente na manalalastimaja?</verse>
        <verse osisID='Mark.14.5'>Maulegña umabende pot tresientos peseta, ya ufanmanae y mamobble: ya malalatde y palaoan.</verse>
        <verse osisID='Mark.14.6'>Lao si Jesus ilegña: Pologüe namaesa. Jafaja na inatbororota güe? Mauleg finatinasña nu guajo.</verse>
        <verse osisID='Mark.14.7'>Sa manjajamyoja yan y mamobble siempre; ya ngaeanja nae manmalago jamyo, infatinasja mauleg guiya sija: lao guajo ti tafanjijitaja siempre.</verse>
        <verse osisID='Mark.14.8'>Güiya jafatinas taemanoja y ninasiñaña: güiya mato antes, para uinggüentiye y tataotaojo, para y naftan.</verse>
        <verse osisID='Mark.14.9'>Magajet jusangane jamyo: Manoja este na ebangelio nae mapredica, gui todo y tano, este locue y finatinasña umasangan, para memoriasña.</verse>
        <verse osisID='Mark.14.10'>¶ Ya si Judas Iscariote, uno gui dose, mapos malag y magas mamale, para umentrega güe guiya sija.</verse>
        <verse osisID='Mark.14.11'>Ya anae majungog, ninafansenmagof, ya mapromete manae güe salape. Ya jaaliligao jaftaemano para uinentrega.</verse>
        <verse osisID='Mark.14.12'>¶ Ya y finenana na jaane y taelibadura na pan, anae maofrese y pascua, y disipuluña ilegñija nu güiya; Manojam malagomo guato ya infamauleg nae para unchocho gui pascua?</verse>
        <verse osisID='Mark.14.13'>Ya jatago y dos gui disipuluña, ya ilegña nu sija: Janao fanmalag y siuda, sa infanasoda güije yan un taotao na mangangatga un jarran janom: dalalag güe.</verse>
        <verse osisID='Mark.14.14'>Ya amanoja nae jumalom, alog ni y taotao guma: Y Maestro, ilegña: Mangue y aposento ni y anae para infañocho gui pascua yan y disipulujo?</verse>
        <verse osisID='Mark.14.15'>Ya güiya infanfinanue un dangculo na cuatto; esta mafamauleg yan listo; ayo nae famauleg para jita.</verse>
        <verse osisID='Mark.14.16'>Ya y disipuluña sija manmapos, ya manmato gui siuda, ya jasoda jaftaemano y mansinangane sija: ya mafamauleg para y pascua.</verse>
        <verse osisID='Mark.14.17'>¶ Ya y pupuenge mato yan y dose.</verse>
        <verse osisID='Mark.14.18'>Ya anae manmatatachong ya mañochocho, si Jesus ilegña: Magajet jusangane jamyo: Uno guiya jamyo umentregayo; güiyaja uchumocho yan guajo.</verse>
        <verse osisID='Mark.14.19'>Ayo nae ninafangostriste, ya ilegñija nu güiya uno yan otro: Guajo? y otro ilegña: Guajo?</verse>
        <verse osisID='Mark.14.20'>Ayo nae manope ilegña nu sija: Uno gui dose ni y jumajame manotche gui tason.</verse>
        <verse osisID='Mark.14.21'>Y Lajin taotao magajet na mapos, ni y esta matugue pot güiya: lao namaase ayo na taotao ni y jaentrega y Lajin taotao. Maulegña ayo na taotao na ti umafañago.</verse>
        <verse osisID='Mark.14.22'>¶ Ya anae mañochocho, jachule si Jesus y pan, ya jabendise, ya jaipe, ya janae sija, ilegña: Chile ya incano, sa este y tataotaojo.</verse>
        <verse osisID='Mark.14.23'>Ya jachule y posuelo, ya anae munjayan janae grasia, janae sija: ya todos manguimen.</verse>
        <verse osisID='Mark.14.24'>Ya ilegña nu sija: Este y jâgâjo, gui nuebo na testamento, ni machuda pot y megae.</verse>
        <verse osisID='Mark.14.25'>Magajet jusangane jamyo, na ti juguimen talo ni y tinegcha ubas, asta ayo na jaane, na juguimen nuebo gui raenon Yuus.</verse>
        <verse osisID='Mark.14.26'>Ya anae munjayan macanta un himno, manmapos manmalag y finabeca Olibo.</verse>
        <verse osisID='Mark.14.27'>¶ Ya si Jesus ilegña nu sija: Todos jamyo infaninefende pot guajo; sa esta matugue: Bae jupanag y pastot, ya y quinilo sija ufanmachalapon.</verse>
        <verse osisID='Mark.14.28'>Lao despues di lâlâyo talo, ya cumajuloyo, jujanao esta y menanmiyo guiya Galilea.</verse>
        <verse osisID='Mark.14.29'>Ayo nae si Pedro ilegña: Achogja todos maninefende; lao guajo aje.</verse>
        <verse osisID='Mark.14.30'>Ya sinangane as Jesus ilegña: Magajet jusanganejao na jago pagoja na puenge, antes qui uoo dos biaje y gayo, unpuneyo tres biaje.</verse>
        <verse osisID='Mark.14.31'>Lao guiya janaguefchadeg y cuentosña, ilegña: Yanguin jumitamatae, ti jupunejao ni jaftaemano. Taegüineja locue sinanganñija todos.</verse>
        <verse osisID='Mark.14.32'>¶ Ya manmato un lugat na y naaña Gethsemane: ya ilegña ni y disipuluña sija: Fanmatatachong güine, mientras mananaetaeyo.</verse>
        <verse osisID='Mark.14.33'>Ya jacone gachongña si Pedro, yan si Santiago, yan si Juan, ya jatutujon manmajalang, yan mangostriste,</verse>
        <verse osisID='Mark.14.34'>Ya ilegña nu sija: Y antijo sentriste asta qui jumatae; fañaga güine, ya iafanmamulan.</verse>
        <verse osisID='Mark.14.35'>Ya jumanao mona didide, dumimo papa gui jilo oda, ya manaetae, na yanguin siña, ufalofan y ora guiya güiya.</verse>
        <verse osisID='Mark.14.36'>Ya ilegña: Abba, Tata: todo y güinaja mansiña para jago; nasuja este y posuelo guiya guajo: lao ti taemanoja minalagojo, na y minalagomo.</verse>
        <verse osisID='Mark.14.37'>Ya mato talo guato ya jasoda sija manmaego, ya ilegña as Pedro: Simon mamaegojao? ti siñajao bumela un oraja?</verse>
        <verse osisID='Mark.14.38'>Fanbela, yan infanmanaetae; para chamiyo fanjajalom gui tentasion: Y Espiritu magajet na malago; lao y catne echecho.</verse>
        <verse osisID='Mark.14.39'>Ya jumanao talo ya manaetae ya ayoja mismo na sinangan.</verse>
        <verse osisID='Mark.14.40'>Ya anae tumalo guato jasoda talo sija na manmamaego: sa y atadogñija mangosmacat, ya ti ujatungo jafa umaope güe.</verse>
        <verse osisID='Mark.14.41'>Ya mato talo gui mina tres biaje, ya ilegña nu sija: Fanmaego pago, ya infandescansa: esta najong; y ora esta mato; lie y Lajin taotao na maentrega gui canae y manisao sija.</verse>
        <verse osisID='Mark.14.42'>Fangajulo ya nije tafanjanao; sa esta y umentregayo jijot.</verse>
        <verse osisID='Mark.14.43'>Ya enseguidas, mientras cumuecuentos, mato si Judas, uno gui dose, ya mañisija yan un linajyan taotao, manmañuñule espada, yan galute guinen y magas mamale, yan y escriba, yan y manamco sija.</verse>
        <verse osisID='Mark.14.44'>Ya ayo y umentrega güe, mannae señat, ilegña: Jaye y juchico, güiya ayo: guiot ya inquene na seguro.</verse>
        <verse osisID='Mark.14.45'>Ya enseguidas nae matogüe, jumajanaoja guato guiya güiya, ya ilegña: Maestro; ya jachico.</verse>
        <verse osisID='Mark.14.46'>Ya ayonae mapolo canae sija gui jiloña ya macone.</verse>
        <verse osisID='Mark.14.47'>Ya uno guiya sija ni y tumotojgue gui oriya, jalagnos y espadaña, ya jataga y tentago y magas mamale, ya jautut talangaña.</verse>
        <verse osisID='Mark.14.48'>Ya manope si Jesus ilegña nu sija: Ada manmato jamyo calang contra y saque, na manmañuñule jamyo espada, yan galute para inguiotyo?</verse>
        <verse osisID='Mark.14.49'>Guinen manjijitaja todo y jaane gui templo manmamananagüe, ya ti inquequeneyo? lao mafatinas este para umacumple y tinigue.</verse>
        <verse osisID='Mark.14.50'>Ya madingo, ya manmalago todos.</verse>
        <verse osisID='Mark.14.51'>¶ Ya dinalalaggüe un patgon na taotao, na jatatampe güe un sábanas, sa taya magagago: ya y mamatgon sija na taotao, maguot güe.</verse>
        <verse osisID='Mark.14.52'>Lao güiya japolo y sábanas, ya malago sin magago.</verse>
        <verse osisID='Mark.14.53'>¶ Ya macone si Jesus para y magas na pale: ya mandaña y manmagas mamale yan y manamco, yan y escriba sija.</verse>
        <verse osisID='Mark.14.54'>Ya si Pedro dinalalag güe, lao chago, asta gui sanjalom, sanjalom y palasyon y magas na pale: ya matachong yan y tentago sija, ya janama maope güe gui guafe.</verse>
        <verse osisID='Mark.14.55'>Ya y magas mamale, yan todo y inetnon ofisiat, manmanaliligao testimonio contra si Jesus para umapuno; lao taya masoda.</verse>
        <verse osisID='Mark.14.56'>Sa megae manmannae ti manmagajet na testimonio contra güiya: lao y testimonioñija ti manparejo.</verse>
        <verse osisID='Mark.14.57'>Ya mangajulo palo ni manmannae contra güiya y testimonio na ti manmagajet, ilegñija:</verse>
        <verse osisID='Mark.14.58'>Injingog y ilegña: Juyulang este na templo, ni y mafatinas nu canae, ya y tres na jaane, janacajulo talo otro na ti finatinas canae.</verse>
        <verse osisID='Mark.14.59'>Lao este na testimonioñija, locue ti manparejo.</verse>
        <verse osisID='Mark.14.60'>Ya y magas na pale tumojgue julo gui talolo, ya jafaesen si Jesus ilegña: Ti unfanope ni jafa? Jafa este sija na testimonioñija contra jago?</verse>
        <verse osisID='Mark.14.61'>Lao mamatquiquiloja, taya inepeña. Tumalo y magas na pale finaesen ilegña: Jago si Jesucristo Lajin y Bendito?</verse>
        <verse osisID='Mark.14.62'>Ya si Jesus ilegña: Guajo; ya umamaela y tiempo anae inlie y Lajin taotao matatachong gui agapa y gaeninasiña na canae, ya umamaela gui jalom y mapagajes y langet.</verse>
        <verse osisID='Mark.14.63'>Ayonae y magas na pale, jatiteg y magaguña, ya ilegña: Para jafajit palo testigo sija?</verse>
        <verse osisID='Mark.14.64'>Injingogja y chinatfinoña contra si Yuus: Jafa jinasonmimiyo? Ya todos manmañentensia para umapuno.</verse>
        <verse osisID='Mark.14.65'>Ya y palo matutujon matolae, yan matatampe mataña, yan mapatmada, ya ilegñija nu güiya: Profetisa: ya y ofisiat sija rumesibe güe ya japatmada ni y canaeñija.</verse>
        <verse osisID='Mark.14.66'>¶ Ya anae si Pedro gaegue gue sanpapa gui palasyo, mato un palaoan tentago y magas na pale:</verse>
        <verse osisID='Mark.14.67'>Ya anae jalie si Pedro na janamamaepe güe, jaatan ya ilegña: Jago locue manjajamyo yan si Jesus Nasareno?</verse>
        <verse osisID='Mark.14.68'>Lao jadague ilegña: Ti jutungo, ni jutungo jafa ilelegmo. Ya mapos juyong gui cajida; ya umoo y gayo.</verse>
        <verse osisID='Mark.14.69'>Ya linie talo ni y palaoan, ya jatutujon sumangane ayo sija y manotojgue gui oriyaña: Este uno guiya sija.</verse>
        <verse osisID='Mark.14.70'>Ya jadague talo. Ti apmam ayo y manotojgue gui oriya ilegñija as Pedro: Magajet na jago uno guiya sija? sa jago taotao Galileajao.</verse>
        <verse osisID='Mark.14.71'>Lao jatutujon mamatdise yan manjula ya ilegña: Ti jutungo este na taotao y insasangan.</verse>
        <verse osisID='Mark.14.72'>Ya enseguidas y mina dos biaje umoo y gayo. Jajaso si Pedro y sinangan, jaftaemano si Jesus nu güiya ilegña: Antes que uoo y gayo dos biaje, undagueyo tres biaje. Ya anae jajaso, tumanges.</verse>
      </chapter>
      <chapter osisID='Mark.15'>
        <verse osisID='Mark.15.1'>YA enseguidas y egaan güije, y magas mamale yan y manamco, yan y escriba sija, yan todo y inetnon ofisiat manaconseja entaloñija, ya magode si Jesus, ya macone, ya maentrega si Pilato.</verse>
        <verse osisID='Mark.15.2'>Ya finaesen as Pilato, ilegña nu güiya: Jago y Ray Judios? Ya manope ilegña: Jago sumangan.</verse>
        <verse osisID='Mark.15.3'>Ya mafaaela ni y magas mamale, megae sija na güinaja.</verse>
        <verse osisID='Mark.15.4'>Ya finaesen güe talo as Pilato, ilegña: Ti unfanope ni jafa? liija na minegae finaela contra jago.</verse>
        <verse osisID='Mark.15.5'>Lao si Jesus ti manope ni jafa; ayo mina ninamanman si Pilato.</verse>
        <verse osisID='Mark.15.6'>¶ Ya ayo na gupot, y costumbre masosotta un preso, yanguin jagagao jaye y malagoñija.</verse>
        <verse osisID='Mark.15.7'>Ya guaja güije uno, y naanña si Barabas, na mapreso yan y mangachongña gui un jatsamiento; sija manmamuno anae mangajulo gui jatsamiento.</verse>
        <verse osisID='Mark.15.8'>Ya y linajyan taotao manmato jijot, ya jatutujon manmangaogao na ufatinas taegüije y guinen jafatinas guiya sija,</verse>
        <verse osisID='Mark.15.9'>Lao si Pilato manope sija, ilegña: Manmalago jamyo na jusottaye jamyo y Ray Judios?</verse>
        <verse osisID='Mark.15.10'>Sa jatungo, na ayo na maentrega ni y magas mamale, pot y embidia.</verse>
        <verse osisID='Mark.15.11'>Lao y magas mamale jatago y taotao sija, na ujagagao na si Barabas umasotta.</verse>
        <verse osisID='Mark.15.12'>Ya si Pilato manope ilegña talo nu sija: Jafanae malagomiyo jufatinas ayo y infananaan Ray Judios?</verse>
        <verse osisID='Mark.15.13'>Ya managang talo ilegñija: Atane gui quiluus.</verse>
        <verse osisID='Mark.15.14'>Ayonae si Pilato, ilegña nu sija: Jafa na taelaye finatinasña? Ya mas managang, ilegñija: Atane gui quiluus.</verse>
        <verse osisID='Mark.15.15'>Ya si Pilato, malago na ufanmagof y taotao sija, jasottaye sija si Barabas, ya maentrega si Jesus, anae munjayan masaulag, para umaatane gui quiluus.</verse>
        <verse osisID='Mark.15.16'>¶ Ya maosgaejon ni y sendalo sija, guato gui patio mafanaan Pretorio; ya madaña todo y mangachong.</verse>
        <verse osisID='Mark.15.17'>Ya manaminagago púrpura, ya matufog un coronan tituca.</verse>
        <verse osisID='Mark.15.18'>Ya matutujon masaluda, ilegñija: Jafa tatatmanojao Ray Judios!</verse>
        <verse osisID='Mark.15.19'>Ya mapanag y iluña ni y piao, ya matolae güe, yan mandidimo, ya maadodora güe.</verse>
        <verse osisID='Mark.15.20'>Ya anae munjayan mamofeagüe, manajanao y púrpura, ya manaminagago ni y magaguñaja. Ya macone güe para umaatane gui quiluus.</verse>
        <verse osisID='Mark.15.21'>¶ Ya manacatga uno ni y malolofan para ufañija, si Simon Sirineo, tatan Alejandro yan Rufo, na mato guinen y fangualuan, para uquinatgaye ni y quiluus Jesus.</verse>
        <verse osisID='Mark.15.22'>Ya macone guato gui un lugat na y naanña Golgota: cumequeilegña, Sagan calabera.</verse>
        <verse osisID='Mark.15.23'>Ya manae guimenña, bino manadaña yan mira, lao ti jaresibe.</verse>
        <verse osisID='Mark.15.24'>Ya maatane güe gui quiluus, manafacae ni magaguña; ya manrifa jaye uchinile cada uno.</verse>
        <verse osisID='Mark.15.25'>Ya y mina tres na ora, anae maatane güe gui quiluus.</verse>
        <verse osisID='Mark.15.26'>Ya y tinigue y fumaaelagüe, matugue gui sanjilo. Y RAY JUDIOS.</verse>
        <verse osisID='Mark.15.27'>Ya maatane dos na saque yan güiya: y uno gui agapaña, ya y otro gui acagüeña.</verse>
        <verse osisID='Mark.15.28'>(Ya macumple y tinigue ni y ilegña: Güiya, usaouao matufong yan y manisao.)</verse>
        <verse osisID='Mark.15.29'>Ya macacase todo ni y manmalolofan, ya jayeyengyong y ilonñija, ya ilegñija: Ay! jago ni y unyulang y templo, ya unjatsa talo gui mina tres na jaane;</verse>
        <verse osisID='Mark.15.30'>Satba maesajao, ya maela tunog papa güenao gui quiluus.</verse>
        <verse osisID='Mark.15.31'>Taegüenaoja locue y magas mamale, manmanbotlelea gui entaloñija, ya ilegñija yan y escriba sija: Jasatba y palo, ya güiya na maesa ti siña güe jasatba.</verse>
        <verse osisID='Mark.15.32'>Si Cristo y Ray Israel, polo ya utunog pago gui quiluus, para utafanlie, ya utafanjonggue güe. Yan ayo y mangachochongña manmaatane gui quiluus madespresia güe.</verse>
        <verse osisID='Mark.15.33'>¶ Ya anae mato y mina saes na ora, jomjom todo y tano asta y mina nuebe na ora.</verse>
        <verse osisID='Mark.15.34'>Ya y mina nuebe na ora, janagosagang si Jesus ilegña: Eli, Eli, lama sabactani? cumequeilegña: Yuusso, Yuusso, jafa muna undingoyo?</verse>
        <verse osisID='Mark.15.35'>Ya palo ni y manotojgue gui oriyaña, anae majungog güe, ilegñija: Estagüe na jaaagang si Elias.</verse>
        <verse osisID='Mark.15.36'>Ya malago uno, ya jasupog y espongja gui binagle, ya japolo gui puntan y piao, ya janae para uguimen, ya ilegña: Poloja güe namaesa; ya utafanlie cao ufato si Elias, ya uninatunog.</verse>
        <verse osisID='Mark.15.37'>Ya si Jesus umagang goságang, ya jaentrega y espiritu.</verse>
        <verse osisID='Mark.15.38'>Ya y cottinan y templo, masisen dos pedaso, y sanjilo asta y sanpapa.</verse>
        <verse osisID='Mark.15.39'>Ya anae y senturion ni y tumotojgue gui menaña, linie, na taegüenao jaentrega y espiritu, ilegña: Magajet na este na taotao Lajin Yuus.</verse>
        <verse osisID='Mark.15.40'>Ya mangaegue locue sija famalaoan, na maaatan gui chago, ya entre sija estaba si Maria Magdalena, yan si Maria nanan Santiago y patgon, yan si José, yan si Salome;</verse>
        <verse osisID='Mark.15.41'>Ni y anae estaba güe guiya Galilea, madalalag güe, ya masetbe güe; yan megae sija na famalaoan mangachochongña julo guiya Jerusalem.</verse>
        <verse osisID='Mark.15.42'>¶ Ya anae estaba pupuenge, sa ayo na jaane y Preparasion, cumequeilegña y jaane antes di y sábado,</verse>
        <verse osisID='Mark.15.43'>Mato si José, taotao Arimatea, mauleg na taotao na pápagat, ni y jananangga locue y raenon Yuus; ya mapos yan atrebe malag as Pilato, ya jagagao y tataotao Jesus.</verse>
        <verse osisID='Mark.15.44'>Ya ninamanman si Pilato, cao esta matae; ya jaagang y senturion, ya jafaesen cao esta matae algun tiempo.</verse>
        <verse osisID='Mark.15.45'>Ya anae jatungo gui senturion; janae si José ni y tataotao.</verse>
        <verse osisID='Mark.15.46'>Ya güiya mamajan fino na magagao; ya janatunog y tataotaoña ya jabalutan ni y fino na magago, ya japolo gui un naftan ni maguadog gui acho, ya janagaliligue guato un acho, gui pettan y naftan.</verse>
        <verse osisID='Mark.15.47'>Ya si Maria Magdalena, yan si Maria nanan José, jalie amano nae mapolo.</verse>
      </chapter>
      <chapter osisID='Mark.16'>
        <verse osisID='Mark.16.1'>YA anae esta malofan y sabado, si Maria Magdalena, yan si Maria nanan Santiago, yan si Salome, manmamajan paopao, para ufato ya umapalalae güe.</verse>
        <verse osisID='Mark.16.2'>Ya taftataf gui egaan, gui finenana na jaane gui semana, manmato gui naftan gui quinajulo y atdao.</verse>
        <verse osisID='Mark.16.3'>Ya ilegñija entre sija: Jaye uninagalileg y acho gui pettan y naftan?</verse>
        <verse osisID='Mark.16.4'>Ya anae maaatan, malie na esta managalileg y acho, sa gosdangculo.</verse>
        <verse osisID='Mark.16.5'>Ya manjalom gui naftan, malie un patgon na taotao, na matatachong gui agapa na banda, minagagon apaca na anaco; ya ninafangosmaañao.</verse>
        <verse osisID='Mark.16.6'>Ya ilegña nu sija: Chamiyo fanmaaañao: inaliligao si Jesus Nasareno, ni y maatane gui quiluus: esta cajulo; taegüe güine; liija y lugat anae mapopolo güe.</verse>
        <verse osisID='Mark.16.7'>Janao infanjanao, ya insangane y disipuluña, yan si Pedro: Güiya jumanao gui menanmiyo guiya Galilea; ayo nae inlie güe, ni y guinin mansinangane jamyo.</verse>
        <verse osisID='Mark.16.8'>Ya manmapos juyong, ya manmalago gui naftan, sa jumuyong manlalaolao yan manmanman; ya ti ufanmanangane jafa ni y taotao; sa mangosmanmaañao.</verse>
        <verse osisID='Mark.16.9'>¶ Lao anae cajulo si Jesus, taftataf gui egaan gui finenana na jaane gui semana, umalie finena, yan Maria Magdalena, ni y guinin janajuyong siete na anite.</verse>
        <verse osisID='Mark.16.10'>Ya mapos güe, ya jasangane ayo y guinin mangachochongña, ni y mantriste, yan manatanges.</verse>
        <verse osisID='Mark.16.11'>Ya sija, anae jajungog na esta lâlâ ya umalie yan Mana, ti majonggue.</verse>
        <verse osisID='Mark.16.12'>Ya anae manmalofan estesija, manmalie talo yan dos, lao otro jechuraña; gui anae manjajanao gui fangualuan.</verse>
        <verse osisID='Mark.16.13'>Ya manmapos, ya manmasangane y palo disipulo: lao ti majonggue.</verse>
        <verse osisID='Mark.16.14'>¶ Despues di ayo, manmalie yan y onse gui anae mañochocho, ya jalalatde ni y ti manjengguenñija, yan y majetog corasonñija, sa ti majonggue ayo sija y lumie güe despues di cumajulo.</verse>
        <verse osisID='Mark.16.15'>Ya ilegña nu sija; Janao fanmalag todo y tano, ya predica y ibangelio todo y ninajuyong sija.</verse>
        <verse osisID='Mark.16.16'>Jaye y manjonggue ya matagpange, usatba; lao ayo y ti manjonggue; umasentensia.</verse>
        <verse osisID='Mark.16.17'>Ya este sija na señat ufantinattitiye ayo sija y manmanjonggue: Pot y naanjo ujayute juyong y anite sija; ufanguentos ni y nuebo na finijo;</verse>
        <verse osisID='Mark.16.18'>Ufanmangajat culebla sija, ya, yanguin manguimen jafa na beneno; ti uninafanlamen: ya ujapolo y canaeñija gui manmalango sija, ya ujanafanjomlo.</verse>
        <verse osisID='Mark.16.19'>¶ Enao y Señot, despues di mansinangane sija, rinisibe ni y langet, ya matachong gui agapa Yuus.</verse>
        <verse osisID='Mark.16.20'>Ya manmapos, ya mapredica y sinangan gui todo y lugat, mañisija manmachocho yan y Señot, ya manafitme y sinangan ni y umatitiye na señat. Amen.</verse>
      </chapter>
    </div>
    <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>POT y guaja megae y umapolo y canaeñija para ufannaregla y cuentos nu y ayo na güinaja na esta guefmaasegura gui entalo jame,</verse>
        <verse osisID='Luke.1.2'>Jaftaemanoja ninaejam ni guine y tutujoña y testigojam ni y malie, nu y yan y ministrojam y sinangan;</verse>
        <verse osisID='Luke.1.3'>Y jinasoco mauleg locue nu guajo, sa juguefegaga sinengcabales todo y güinaja guine y tutujonña, na jutuguie jao pot y inaregla, jago guesmagas na Teofilo;</verse>
        <verse osisID='Luke.1.4'>Para untungo sija y magajet ayosija mano nae unresibe y finanagüe.</verse>
        <verse osisID='Luke.1.5'>¶ Guaja gui jaanin Herodes, ray guiya Judea, un pale, naanña si Sacharias, y clasen Abias; y asaguaña guinin sija jagan Aaron ya y naaña si Elisabet.</verse>
        <verse osisID='Luke.1.6'>Este na dos mauleg gui sanmenan Yuus, jajananao gui todo y lay yan y tinago Señot, ti lalatdiyon.</verse>
        <verse osisID='Luke.1.7'>Ya taya patgonñija; sa si Elisabet tifáfañago; yan y dos megae jaaniñija.</verse>
        <verse osisID='Luke.1.8'>¶ Ya jumuyong, anae mañeñetbe si Sacharias, gui ofisio y pale gui menan Yuus, gui chechon y clasiña,</verse>
        <verse osisID='Luke.1.9'>Jaftaemanoja y costumbren y ofisio y pale, y chechoña na jumalom gui guimayuus ya jasonggue y paopao.</verse>
        <verse osisID='Luke.1.10'>Ya todo y linajyan taotao mangaegue gui sanjiyong manmananaetae gui oran paopao.</verse>
        <verse osisID='Luke.1.11'>Ya mato guiya güiya y angjet y Señot, na gaegue gui agapa y attat y paopao.</verse>
        <verse osisID='Luke.1.12'>Ya inestotba si Sacharias anae jalie, ya mato minaañao gui jiloña.</verse>
        <verse osisID='Luke.1.13'>Lao y angjet ilegña nu güiya: Sacharias, chamo maaañao; sa y tinaetaemo este majungog; ya y asaguamo as Elisabet ufañago y patgon laje, ya umafanaan naanña si Juan.</verse>
        <verse osisID='Luke.1.14'>Ya uguaja jao minagof yan alegria; ya y megae umagof nu y mafañaguña.</verse>
        <verse osisID='Luke.1.15'>Sa udangculo güe gui menan Señot; ya ti uguimen bino ni metgot na guinem ya ubulagüe Espiritu Santo, guinin y tiyan nanaña.</verse>
        <verse osisID='Luke.1.16'>Ya megae gui famaguon Israel, ujabira nu y Señot, Yuusñija.</verse>
        <verse osisID='Luke.1.17'>Ya ujanaogüe gui menan y mataña nu y espiritu yan y ninasiñan Elias, para unanalo y corasonñija y mañaena guiya y famaguon, yan y manchátmatago ni y tiningo y manunas; para ufamauleg nu y Señot y taotao, ni y esta fanmauleg para güiya.</verse>
        <verse osisID='Luke.1.18'>Ya ilegña si Sacharias nu y angjet: Jaftaemano jutungo este? sa guajo bijoyo ya y asaguajo megae jaaniña.</verse>
        <verse osisID='Luke.1.19'>Ya manope y angjet ya ilegña nu güiya: Guajo si Gabriel, na gaegue yo tumotojgue gui menan Yuus; ya guajo esta matago na jucuentusejao, ya junaejao ni este mauleg na sinangan.</verse>
        <verse osisID='Luke.1.20'>Ya estagüe, na jago udojao ya ti siña uncuentos, asta y jaane nae este macumple estesija; sa y ti unjongue y sinanganjo, ni umacumple y tiempoña.</verse>
        <verse osisID='Luke.1.21'>Ya y taotao sija manmannanangga as Sacharias, ya ninafanmanman ni y inapmamña gui guimayuus.</verse>
        <verse osisID='Luke.1.22'>Ya anae jumuyong, ti siña umadingane sija; ya matungo na manlie un linie gui guimayuus; lao güiya sigue di fumatinas y señatja; ya sumaga udo.</verse>
        <verse osisID='Luke.1.23'>Ya anae esta munjayan y jaanin y ministroña, jumanao para y guimaña.</verse>
        <verse osisID='Luke.1.24'>¶ Ya despues di ayo sija na jaane mapotgue y asaguaña as Elisabet, ya janana sinco na meses, ya ilegña:</verse>
        <verse osisID='Luke.1.25'>Taemanoja y Señot jafatinas para guajo, este sija na jaane nae jaatanyo para unajanao y mamajlaojo gui entalo taotao sija.</verse>
        <verse osisID='Luke.1.26'>Y mina saes na mes, y angjet Gabriel esta tumago guine as Yuus, para un siuda guiya Galilea, ni y naanña y Nasaret,</verse>
        <verse osisID='Luke.1.27'>Guiya un bitgen, nobia y un laje naanña si José, familian David; ya y naan y bitgen si Maria.</verse>
        <verse osisID='Luke.1.28'>Ya jumalom manu nae estaba güe, ya ilegña: Jafa tatatmana jao na guefmaborese jao; y Señot gaegue guiya</verse>
        <verse osisID='Luke.1.29'>Lao pot este na sinangan, ninaestotba güe, ya jajajaso na jaftaemano este na sinaluda.</verse>
        <verse osisID='Luke.1.30'>Entonses y angjet ilegña nu güiya: Maria, chamo maaañao; sa unsoda y finaborese gui menan Yuus.</verse>
        <verse osisID='Luke.1.31'>Ya estagüe, na unmapotgue gui tiyanmo ya unfañago un patgon laje, ya umafanaan y naaaña si Jesus.</verse>
        <verse osisID='Luke.1.32'>Ya udangculo güe, ya umafanaan Lajin Gueftaquilo: ya y Señot Yuus ufannae güe y tronon David tataña.</verse>
        <verse osisID='Luke.1.33'>Ya ugobietna gui guima Jacob siesiempreja; ya y raenoña ugagaegue taejinecog.</verse>
        <verse osisID='Luke.1.34'>Entonses si Maria ilegña ni y angjet: Jafa jumuyong este? sa ti jutungo laje.</verse>
        <verse osisID='Luke.1.35'>Ya manope y angjet, ya ilegña nu güiya: Y Espiritu Santo umamaela guiya jago, ya y ninasiña y Gueftaquilo jafatinas y anineng gui jilomo; enaomina ayo na Santos na umafañago, umafanaan Lajin Yuus.</verse>
        <verse osisID='Luke.1.36'>Ya, estagüe, si Elisabet, parentesmo, locue güiya mapotgue un laje gui inamcoña; ya este y mina saes na mes nu güiya na mafanaan tifáfañago.</verse>
        <verse osisID='Luke.1.37'>Sa y sinangan Yuus, taya uno na taeninasiña.</verse>
        <verse osisID='Luke.1.38'>Entonses si Maria ilegña: Estagüe y tentagon Señot; ufatinas guiya guajo taemanoja y sinanganmo. Ya y angjet mapos guiya güiya.</verse>
        <verse osisID='Luke.1.39'>¶ Ya ayo na jaane sija, cajulo si Maria ya jumanao gusise para un tano taquilo, guiya un siudan Juda;</verse>
        <verse osisID='Luke.1.40'>Ya jumalom gui guima Sacharias ya jasaluda si Elisabet.</verse>
        <verse osisID='Luke.1.41'>Ya jumuyong taegüije na anae jajungog si Elisabet y sinaludan Maria, y patgon tumayog gui jalom tiyanña; si Elisabet bula Espiritu Santo,</verse>
        <verse osisID='Luke.1.42'>Ya umagang ni dangculo na inagang ya ilegña: Dichosojao gui entalo y famalaoan, ya dichoso y tinegchan tiyanmo.</verse>
        <verse osisID='Luke.1.43'>Ya guine manu este guiya guajo, na mato guiya guajo y nanan y Señotto.</verse>
        <verse osisID='Luke.1.44'>Sa estagüe, na anae mato y inagang y sinaludamo gui talangajo, y patgon, gui jalom tiyanjo, tumayog ni minagofña.</verse>
        <verse osisID='Luke.1.45'>Ya dichosogüe y jumonggue; sa uguaja y quinimple gui güinaja, ni esta masangane güe ni guinin y Señot.</verse>
        <verse osisID='Luke.1.46'>¶ Entonses ilegña si Maria: Janadangculo y antijo y Señot,</verse>
        <verse osisID='Luke.1.47'>Ya y espiritujo ninamagof gui as Yuus y Satbadotto.</verse>
        <verse osisID='Luke.1.48'>Sa jaatan y dinespresiaoña y tentgoña; sa estagüe na desde pago jumafanaan dichosa ni todo y generasion.</verse>
        <verse osisID='Luke.1.49'>Sa ayo na guaja ninasiña, jafatinas guiya guajo dangculo na güinaja; ya santos y naanña.</verse>
        <verse osisID='Luke.1.50'>Ya y minaaseña gaegue gui generasion taotao sija, gui jiloñija ni manmaañao nu güiya.</verse>
        <verse osisID='Luke.1.51'>Ya pot y canaeña jafanue minetgot; janafañuja y sobetbio sija gui jinason y corasonñija.</verse>
        <verse osisID='Luke.1.52'>Ya jayute papa y magas gui tronoñija, ya jajatsa y manumitde.</verse>
        <verse osisID='Luke.1.53'>Ya y manñalang janafanbula ni y minauleg; ya y manmigüinaja janafanjanao yan y tae sinajguan.</verse>
        <verse osisID='Luke.1.54'>Ya jaayuda si Israel tentagoña, para ufanjaso y miñaase,</verse>
        <verse osisID='Luke.1.55'>(Taemano y jasangane y mañaenata), as Abraham yan y semiyaña para todo y tiempo.</verse>
        <verse osisID='Luke.1.56'>Si Maria sumaga yan güiya calang tres meses ya despues jumanao asto iyasija.</verse>
        <verse osisID='Luke.1.57'>¶ Ya si Elisabet jacumple y tiempo nae para ufañago; ya mañago un patgon laje.</verse>
        <verse osisID='Luke.1.58'>Ya anae majungog ni tiguangña yan y parientesña, na si Yuus janadangculo y minaaseña guiya güiya; ya manmagof yan güiya.</verse>
        <verse osisID='Luke.1.59'>Ya susede na y mina ocho na jaane manmato para umasircunsida y patgon: ya malagoñija umafanaan ni y naan tataña as Sacharias.</verse>
        <verse osisID='Luke.1.60'>Ya manope y nanaña ya ilegña: Aje, sa umafanaan si Juan.</verse>
        <verse osisID='Luke.1.61'>Ya ilegñija nu güiya: Taya gui manparientesmo mafanaan nu este na naan.</verse>
        <verse osisID='Luke.1.62'>Ya maseñat y tataña, ya mafaesen jafa malagoña umafanaan.</verse>
        <verse osisID='Luke.1.63'>Ya mangagao un diquique na tabla ya jatugue ilegña: Si Juan naanña. Ya todo sija ninafanmanman.</verse>
        <verse osisID='Luke.1.64'>Ya enseguidas mababa y pachotña, ya mapula y jilaña, ya cumuentos, jabendise si Yuus.</verse>
        <verse osisID='Luke.1.65'>Ya guaja minaañao gui jiloñija todo y mañasaga gui oriyañija: ya gui todo y tano taquilo guiya Judea, masasangan este sija na sinangan.</verse>
        <verse osisID='Luke.1.66'>Ya todosija y jumujungog jaadaje gui corasonñija ya ilegñija: Jafa jumuyong este na patgon? Sa y canae Yuus gaegue guiya güiya.</verse>
        <verse osisID='Luke.1.67'>¶ Ya si Sacharias, tataña, bula Espiritu Santo ya japrofetisa, ilegña:</verse>
        <verse osisID='Luke.1.68'>Bendito y Señot, y Yuus y Israel; sa jabisita ya jafatinas y redension, para taotaoña,</verse>
        <verse osisID='Luke.1.69'>Ya janacajulo para jita un canggelon y satbasion, gui guima y tentagoña as David,</verse>
        <verse osisID='Luke.1.70'>(Taegüijija na jasasangan gui pachot y mañantos na profetaña, ni esta gaegue guinin tutujonña y tano),</verse>
        <verse osisID='Luke.1.71'>Satbasion gui y enemiguta yan gui canae todo y chumatliijit;</verse>
        <verse osisID='Luke.1.72'>Para umafanue y minaaseña gui mañaenata, ya umajaso y santos na tratoña;</verse>
        <verse osisID='Luke.1.73'>Y juramento ni manjula as Abraham ni tatata,</verse>
        <verse osisID='Luke.1.74'>Na güiya unaejit linibreta gui canae y enemiguta ya utasetbe güe sin minaañao,</verse>
        <verse osisID='Luke.1.75'>Y sinantos yan y tinunas gui menaña todo y jaanita.</verse>
        <verse osisID='Luke.1.76'>Ya, jago, patgon, unmafanaan profetan y Gueftaquilo; sa unjanao gui menan y Señot para unfamauleg y chalanña;</verse>
        <verse osisID='Luke.1.77'>Para ufanamatungo y satbasion gui taotaoña ni y maasiin y isaoñija,</verse>
        <verse osisID='Luke.1.78'>Pot causa y corason y minaaseña y Yuusta, anae y candit ogaan guinin taquilo, jabisitajit,</verse>
        <verse osisID='Luke.1.79'>Para junae inina y manmatatachong gui jemjom yan y anineng y finatae; para ufanue y patasta gui chalan y pas.</verse>
        <verse osisID='Luke.1.80'>Ya y patgon lumala ya mumetgot gui espiritu ya sumaga gui desierto asta y jaane anae esta matungo guiya Israel.</verse>
      </chapter>
      <chapter osisID='Luke.2'>
        <verse osisID='Luke.2.1'>YA susede na ayo sija na jaane, jumuyong un bando guinen as Augusto Sesat, para todo y tano na mataotagüe, na y naanñija ufanmatugue gui padron.</verse>
        <verse osisID='Luke.2.2'>Este finenana na padron esta fumatinas, anae si Sirenio y magalaje guiya Siria.</verse>
        <verse osisID='Luke.2.3'>Ya manjanao todo y taotao para ninatugue y naanñija gui padron, cada uno gui siudaña.</verse>
        <verse osisID='Luke.2.4'>Ya jumanao si José guinin Galilea, guinin un siuda na naanña Nasaret, para ufalag Judea, gui siudan David, na mafanaan Betlehem, sa güiya y guima y familian David;</verse>
        <verse osisID='Luke.2.5'>Para ufanmatugue gui padron yan si Maria, asaguaña umacamo yan güiya, anae estaba dangculo sa mapotgue,</verse>
        <verse osisID='Luke.2.6'>Ya susede, anae gaegue sija güije, y jaaniña ni para ufañago esta macumple;</verse>
        <verse osisID='Luke.2.7'>Ya mañago un laje finenana na patgon; ya mabalutan ni y pañales, ya manaason qui cajon sacate; sa taya sagañija gui guima.</verse>
        <verse osisID='Luke.2.8'>¶ Ya guaja pastot sija güije na tano, na mañaga gui fangualuan, ya jaadadaje y manadan quinilo gui puenge.</verse>
        <verse osisID='Luke.2.9'>Ya estagüe y angjet y señot tumotojgue guiya sija; y minalag Yuus jaina gui oriyañija; ya guaja dangculo na minaañao.</verse>
        <verse osisID='Luke.2.10'>Lao y angjet ilegña nu sija: Chamiyo fanmaañao; sa, estagüe, na juchule para jamyo mauleg na sinangan dangculo na minagof, para todo y taotao:</verse>
        <verse osisID='Luke.2.11'>Sa esta mafañago para jamyo gui siudan David, pago na jaane, un Satbadot, na güiya si Cristo, y Señot.</verse>
        <verse osisID='Luke.2.12'>Ya este y señatmiyo: Inseda y patgon mabalutan ni y pañales, ya umaason gui cajon sacate.</verse>
        <verse osisID='Luke.2.13'>Ya enseguidas anog yan y angjet y linajyan y sendalo gui langet, na manmantutuna as Yuus, ya ilegñija:</verse>
        <verse osisID='Luke.2.14'>Minalag gui y Gueftaquilo as Yuus, ya y tano pas gui entalo taotao ni y minagofña dangculo.</verse>
        <verse osisID='Luke.2.15'>Ya jumuyong anae y angjet sija manmamapos guiya sija para y langet, y pastot sija manasangane. uno yan otro: Nije tafanmalag pues, asta Betlehem, ya talie este na güinaja ni esta jumuyong, na si Yuus jafanuejit.</verse>
        <verse osisID='Luke.2.16'>Ya manmato chadeg, ya jasoda si Maria yan José, yan y diquique na patgon umaason gui cajon sacate.</verse>
        <verse osisID='Luke.2.17'>Ya anae esta malie, janatungo y sinangan na mansinangane sija nu y diquique na patgon.</verse>
        <verse osisID='Luke.2.18'>Ya todo y manmanjungog, ninafanmanman pot y pastot sija, ni y sinanganñija.</verse>
        <verse osisID='Luke.2.19'>Lao si Maria jananana todo este sija na sinangan, jajasosoye gui corasonña.</verse>
        <verse osisID='Luke.2.20'>Ya manato guato y pastot sija yan manmagof ya matuna si Yuus pot todo y güinaja ni munjayan jajungog yan jalie, jaftaemano y esta jasangane sija.</verse>
        <verse osisID='Luke.2.21'>¶ Ya anae esta macumple y ocho na jaane, para umasirconsida güe mafanaan naanña si Jesus, taegüije y finanaan nu y angjet antes qui umamapotgueñaejon gui tiyan nanaña.</verse>
        <verse osisID='Luke.2.22'>Ya anae esta macumple y jaanin y guinasgas, jaftaemanoja y lay Moises, sija macone güe guiya Jerusalem para umanae gui Señot.</verse>
        <verse osisID='Luke.2.23'>(Jaftaemanoja y matuque gui lay y Señot: todo laje na jababa y tiyan, umafanaan santos para y Señot);</verse>
        <verse osisID='Luke.2.24'>Ya para umanae inefrese jaftaemanoja y masangan y lay y Señot, un pares na tortola pat dos patgon na paluma.</verse>
        <verse osisID='Luke.2.25'>Ya, estagüe, guaja un taotao guiya Jerusalem, na naanña si Simeon, ya este na taotao, cabales ya guefmanjonggue na jananangga y quinensuela y Israel: ya y Espiritu Santo gaegue gui jiloña.</verse>
        <verse osisID='Luke.2.26'>Ya esta mafanue güe nu y Espiritu Santo, na ti ulie finatae, antes na ulie Cristo, y Señot.</verse>
        <verse osisID='Luke.2.27'>Ya mato güe pot y Espiritu gui templo, ya anae machule, nu si tataña, y patgon Jesus gui templo para umafatinas pot guiya, taemanoja y costumbren y lay,</verse>
        <verse osisID='Luke.2.28'>Ayo nae güiya jajogue gui canaeña ya jabendise si Yuus ya ilegña:</verse>
        <verse osisID='Luke.2.29'>Pago polo, Señot, y tentagomo ya jumanao yan pas, taemanoja y sinanganmo.</verse>
        <verse osisID='Luke.2.30'>Sa jalie y matajo y satbasionmo,</verse>
        <verse osisID='Luke.2.31'>Ni esta unfamauleg gui menan todo y taotao;</verse>
        <verse osisID='Luke.2.32'>Y candit para ufanmatungo y nasion sija, yan y minalag para y taotaomo, Israel.</verse>
        <verse osisID='Luke.2.33'>¶ Ya si José yan y nanaña ninafanmanman nu ayo sija y jasasangan nu güiya;</verse>
        <verse osisID='Luke.2.34'>Ya jabendise si Simeon ya ilegña ni nanaña as Maria: Estagüe na patgon esta mapolo para pinedong yan para ufanjinatsa y megae guiya Israel; yan para y señat ni y ninachatsaga,</verse>
        <verse osisID='Luke.2.35'>Yan y jago locue, sa y antimo na umadotgan nu y espada, ya para jinasoñija y megae na corason nae umatungo.</verse>
        <verse osisID='Luke.2.36'>Gaegue locue güije, si Ana y profeta palaoan, jagan Fanuel gui tribun Aser (na güiya guaja megae na jaaniña, yan sumaga yan y asaguaña siete años desde y binitgenña;</verse>
        <verse osisID='Luke.2.37'>Ya bumiuda asta ochenta y cuatro años) ya ti jafapos gui templo, ya jaadodora si Yuus, puenge yan jaane nu y umayuyunat yan manaenaetae.</verse>
        <verse osisID='Luke.2.38'>Ya este mato güijija na ora ya janae si Yuus maase, ya jacumuentuse pot güiya todo sija y manmannangga ni linibre guiya Jerusalem.</verse>
        <verse osisID='Luke.2.39'>Lao anae esta jacumple todo sija, taemanoja y gaegue gui lay y Señot, manalo guato Galilea gui siudañija guiya Nasaret.</verse>
        <verse osisID='Luke.2.40'>Ya y patgon dumangculo yan ninamatatnga ya bulagüe tiningo: ya y grasian Yuus gaegue gui jiloña.</verse>
        <verse osisID='Luke.2.41'>¶ Ya manjajanao sija tataña todo y sacan asta Jerusalem gui guipot y pascua.</verse>
        <verse osisID='Luke.2.42'>Ya anae guaja esta dose na años, sija mangajulo guiya Jerusalem taemanoja y costumbren y guipot.</verse>
        <verse osisID='Luke.2.43'>Ya anae jocog y jaane sija, manalo sija, ya sumaga y patgon, Jesus, guiya Jerusalem taetiningo nu y tataña sija.</verse>
        <verse osisID='Luke.2.44'>Ya jinasoñija na gaegue gui mangachongñija, ya un jaane na manjajanaoja; ya maaliligao güe gui entalo y parientesñija yan y manatungoñija.</verse>
        <verse osisID='Luke.2.45'>Lao anae ti masoda güe, manalo guato Jerusalem maaliligao güe.</verse>
        <verse osisID='Luke.2.46'>Ya susede anae esta malofan tres na jaane, inseda güe gui templo matatachong gui entalo y manfaye maecungog yan mafafaesen.</verse>
        <verse osisID='Luke.2.47'>Ya todo sija y jumujungog ninafanmanman ni tiningoña yan y inepeña.</verse>
        <verse osisID='Luke.2.48'>Ya anae malie manmajngan ya ilegña nu güiya si nanaña: Patgon, jafa na unfatinasjam taeguenao? Estagüe si tatamo yan guajo na inaliligao jao yan y pinitinmame!</verse>
        <verse osisID='Luke.2.49'>Ayo nae ilegña nu sija: Pot jafa yo na inaliligao? Ti intingo na y checho y tatajo nesesita yo na fatinas?</verse>
        <verse osisID='Luke.2.50'>Lao sija ti jatungo ayo na sinangan y mansinangane.</verse>
        <verse osisID='Luke.2.51'>Ya tumunog yan sija ya manjanao. guato Nasaret ya mansinejeta sija. Ya si nanaña jaadaje este todo sija gui corasoña.</verse>
        <verse osisID='Luke.2.52'>Ya si Jesus lumálamodong gui tiningoña yan y linecaña yan y grasia gui as Yuus yan y taotao sija.</verse>
      </chapter>
      <chapter osisID='Luke.3'>
        <verse osisID='Luke.3.1'>Y mina quinse na año gui tiempo anae si Tiberio Sesat jagobietna, ya si Ponsio Pilato, güiya magalaje guiya Judea; ya si Herodes, güiya magalaje tetrarca guiya Galilea; ya y cheluña as Felipe, güiya magalaje tetrarca guiya Iturea yan y ya tanon Traconite; ya si Lisanias, güiya magalaje tetrarca guiya Abilinia;</verse>
        <verse osisID='Luke.3.2'>Ya y dangculo na mamale si Annas yan si Caefas, este na tiempo, mato y sinangan Yuus gui as Juan, lajin Sacharias, gui jalomtano.</verse>
        <verse osisID='Luke.3.3'>Ya güiya mato gui todo y tano gui oriyan Jordan, jasesetmon y managpang en sinetsot para y maasiin isao.</verse>
        <verse osisID='Luke.3.4'>Taegüije esta matugue gui leblo ni y sinangan y profeta Isaias, na ilegña: Inagangña ni y umaagang gui jalomtano: Famauleg y chalan y Señot, y cayejonña natutunas.</verse>
        <verse osisID='Luke.3.5'>Todo y finacañada umanafanbula, yan todo y tano boca yan y manloca na ogso umanafanagpapa; yan y manechong umanafanunas, yan y chalan farangca unamafanyano.</verse>
        <verse osisID='Luke.3.6'>Ya todo y catne ulie y satbasion Yuus.</verse>
        <verse osisID='Luke.3.7'>Enaomina ilegña ni y linajyan taotao na manmato para ufanmatagpange pot güiya: Rasan culebla, jaye jamyo fumanagüe na insuaye y binibo ni y mamamaela?</verse>
        <verse osisID='Luke.3.8'>Chile tinegchanmiyo ni y magajet na sinetsot, ya chamiyo insigue di sumasangan nu jamyoja: Guaja tatanmame si Abraham; sa jusanganejamyo na siña, si Yuus güine gui acho janafangajulo y famaguon Abraham.</verse>
        <verse osisID='Luke.3.9'>Ya pagoja y gachae gaegueja gui jale y trongcon jayo sija: todo y trongcon jayo na ti mauleg tinegchañija, umautut ya umayute gui guafe.</verse>
        <verse osisID='Luke.3.10'>Ya y linajyan taotao mafaesen güe ya ilegñija: Pues jafajam infatinas?</verse>
        <verse osisID='Luke.3.11'>Ya manope, ilegña nu sija: Y guaja dos magaguña, unae y taya iyoña: ya y guaja naña ufatinas taegüijija.</verse>
        <verse osisID='Luke.3.12'>Ya manmato locue y publicano sija para ufanmatatagpange, ya ilegñija: Maestro jafa infatinasjam?</verse>
        <verse osisID='Luke.3.13'>Ya ilegña nu sija: Chamiyo gumagagao mas ni y esta jamyo manmatago.</verse>
        <verse osisID='Luke.3.14'>Ya mafaesen güe locue nu y sendalo sija, ilegñija: Ya jame, jafajam infatinas? Ya mansinangane: Chamiyo mumatratrata ni jaye ni infanmanchiguit, ya magof jamyo nu y apasmiyo.</verse>
        <verse osisID='Luke.3.15'>¶ Ya y taotao sija jananangga ya manmanjajajaso todo sija as Juan gui corasonñija, cao güiya si Jesucristo.</verse>
        <verse osisID='Luke.3.16'>Manope si Juan ya ilegña nu todosija: Guajo magajet managpapange jamyo an janom; lao mamamaela uno na mas gaeninasiña qui guajo, ya ti siña yo manmerese na jupula y coreas y sapatosña: güiya managpapange an Espiritu Santo yan guafe.</verse>
        <verse osisID='Luke.3.17'>Ya abanicuña gaegueja gui canaeña para unagasgas y guinecoña, ya janafandaña y trigo gui camalenña; lao usonggue y ngasan gui guafe ni ti siña upuno.</verse>
        <verse osisID='Luke.3.18'>¶ Ya mamagat megae na sinangan ya japredica y taotao sija ni ibangelio.</verse>
        <verse osisID='Luke.3.19'>Lao si Herodes, ayo magalaje tetrarca, linalatde as Juan, pot si Herodias, asaguan y cheluña as Felipe, yan pot todo y tinaelaye sija ni jafatinas si Herodes,</verse>
        <verse osisID='Luke.3.20'>Ya jafatinas este mas taelaye qui todo, ya maponggle si Juan gui catset.</verse>
        <verse osisID='Luke.3.21'>¶ Ya susede, anae todo y taotao manmatagpange, si Jesus locue matagpange; ya anae manaetaegüe, mababa y langet;</verse>
        <verse osisID='Luke.3.22'>Ya tumunog gui jiloña y Espiritu Santo na gaejechuraña calang paluma, ya mato un inagang guine y langet na ilegña: Jago y lajijo ni juguaeya; iyajago nae gaegue minagofjo.</verse>
        <verse osisID='Luke.3.23'>Ya si Jesus namaesa anae jatutujon sumetnon, güiya treinta años, ya güiya lajin José (calang jinason taotao), nu y lajin Eli,</verse>
        <verse osisID='Luke.3.24'>Nu y lajin Matat nu y lajin Levi, nu y lajin Metqui, nu y lajin Jané, nu y lajin José,</verse>
        <verse osisID='Luke.3.25'>Nu y lajin Matatias nu y lajin Amos, nu y lajin Nalum, nu y lajin Eslí, nu y lajin Nagé,</verse>
        <verse osisID='Luke.3.26'>Nu y lajin Maat, nu y lajin Matatias, nu y lajin Simei, nu y lajin José, nu y lajin Juda,</verse>
        <verse osisID='Luke.3.27'>Nu y lajin Joana, nu y lajin Resa, nu y lajin Sorobabel, nu y lajin Salatiel, nu y lajin Neri,</verse>
        <verse osisID='Luke.3.28'>Nu y lajin Metqui, nu y lajin Adí, nu y lajin Cosam, nu y lajin Elmodan, nu y lajin Er,</verse>
        <verse osisID='Luke.3.29'>Nu y lajin Jesus, nu y lajin Elieser, nu y lajin Jorim, nu y lajin Mata, nu y lajin Levi,</verse>
        <verse osisID='Luke.3.30'>Nu y lajin Simeon, nu y lajin Juda, nu y lajin José, nu y lajin Jonan, nu y lajin Eliaquim,</verse>
        <verse osisID='Luke.3.31'>Nu y lajin Melea, nu y lajin Mena, nu y lajin Matata, nu y lajin Natan, nu y lajin David,</verse>
        <verse osisID='Luke.3.32'>Nu y lajin Jesse, nu y lajin Obed, nu y lajin Boos, nu y lajin Salmon, nu y lajin Naason,</verse>
        <verse osisID='Luke.3.33'>Nu y lajin Aminadab, nu y lajin Aram, nu y lajin Esrom, nu y lajin Fares, nu y lajin Juda,</verse>
        <verse osisID='Luke.3.34'>Nu y lajin Jacob, nu y lajin Ysaac, nu y lajin Abraham, nu y lajin Taré, nu y lajin Nacor,</verse>
        <verse osisID='Luke.3.35'>Nu y lajin Serug, nu y lajin Ragau, nu y lajin Peleg, nu y lajin Heber, nu y lajin Sela,</verse>
        <verse osisID='Luke.3.36'>Nu y lajin Cainan, nu y lajin Arfaxat, nu y lajin Sem, nu y lajin Noe, nu y lajin Lameg,</verse>
        <verse osisID='Luke.3.37'>Nu y lajin Matusalem, nu y lajin Enog, nu y lajin Jared, nu y lajin Mahalaleel, nu y lajin Cainan,</verse>
        <verse osisID='Luke.3.38'>Nu y lajin Enos, nu y lajin Set, nu y lajin Adam, nu y lajin Yuus.</verse>
      </chapter>
      <chapter osisID='Luke.4'>
        <verse osisID='Luke.4.1'>YA si Jesus, bula Espirita Santo, tumato guato gui Jordan, ya quinene ni Espiritu asta y desierto.</verse>
        <verse osisID='Luke.4.2'>Ya sumaga güije cuarenta na jaane ya tinienta nu y anite. Ya ti chumocho ni jafa, güije sija na jaane; ya anae esta macumple, ñalang güe.</verse>
        <verse osisID='Luke.4.3'>Ya ilegña nu güiya y anite: Yaguin jago Lajin Yuus, tago este y acho ya ufamapan.</verse>
        <verse osisID='Luke.4.4'>Ya si Jesus manope qüe: Esta mamatugue, na ti y panja munalâlâ y taotao.</verse>
        <verse osisID='Luke.4.5'>Ya jacone güe quinene julo, ya finanue güe todo y raeno gui jilo y tano gui un momento y tiempo,</verse>
        <verse osisID='Luke.4.6'>Ya y anite ilegña nu güiya: Bae junae jao ni este na ninasiña todo, yan y minalagñija; sa guajo maentrega, ya jaye y malagojo, junae.</verse>
        <verse osisID='Luke.4.7'>Enaomina jago, yaguin unadora gui menajo, todosija iyomo.</verse>
        <verse osisID='Luke.4.8'>Ya manope si Jesus, ya ilegña: Esta matugue na y Señot Yuusmo unadora, ya güiyaja unsetbe.</verse>
        <verse osisID='Luke.4.9'>Ya quinene talo guiya Jerusalem ya pinelo gui sumanjilo y templo, ya ilegña nu güiya: Yaguin jago Lajin Yuus, yutejao güine papa:</verse>
        <verse osisID='Luke.4.10'>Sa esta matugue, na y angjetña sija jaencatga nu jago para unmaadaje,</verse>
        <verse osisID='Luke.4.11'>Ya y canaeñija unquilile sa chamo matompo y adengmo gui acho.</verse>
        <verse osisID='Luke.4.12'>Manope si Jesus ya ilegña: Esta masangan: Chamo tietienta y Señot Yuusmo.</verse>
        <verse osisID='Luke.4.13'>Anae esta munjayan todo y tentasionña y anite mapos guiya güiya un rato.</verse>
        <verse osisID='Luke.4.14'>¶ Si Jesus tumato gui ninasiñan y Espiritu asta Galilea: ya jumanao y famaña guiya todo y tano gui oriyaña.</verse>
        <verse osisID='Luke.4.15'>Ya güiya mamananagüe gui guimayuusñija, ya ninafanonra nu y todo.</verse>
        <verse osisID='Luke.4.16'>¶ Ya mato guiya Nasaret anae jagas mapogsae: ya jumalom taemanoja y costumbreña gui jaanin sabado, gui guimayuus ya cajulo para utaetae.</verse>
        <verse osisID='Luke.4.17'>Ya manaegüe y leblon y profeta Isaias. Ya anae jababa y leblo, jasoda anae esta matugue:</verse>
        <verse osisID='Luke.4.18'>Y Espiritun y Señot gaegue gui jilojo, sa japalae yo para jupredica y mauleg na sinangan gui mamobble: ya matago yo para jusangane mancautibo, linibre, ya para y manbachet ufanmanlie, ya para junafanlibre y manchiguit,</verse>
        <verse osisID='Luke.4.19'>Para jusaganñaejon y guaeyayon na año y Señot.</verse>
        <verse osisID='Luke.4.20'>¶ Ya jajuchom y leblo ya anae janatalo y ministro, matachong; ya todo y mangaegue gui guimayuus, güiyaja manatan.</verse>
        <verse osisID='Luke.4.21'>Ya jatutujon sumangane sija: Pago esta macumple este na tinigue gui talanganmiyo.</verse>
        <verse osisID='Luke.4.22'>Ya todoja manmannae testimonio ya esta ninafanmanman nu minauleg sinangan ni manjujuyong, gui pachotña; ya ilegñija: Ti güiya ini y lajin José.</verse>
        <verse osisID='Luke.4.23'>Ya ilegña nu sija: Magajet insanganeyo nu este na sinangan: Medico, amte namaesajaoja: todo sija injingog na unfatinas guiya Capernaum, fatinas locue güine gui tanomo.</verse>
        <verse osisID='Luke.4.24'>Ya ilegña: Magajet na jusangane jamyo, na ni un profeta guaegayon gui tanoña.</verse>
        <verse osisID='Luke.4.25'>Lao magajet jusangane jamyo: Megae na biuda sija guaja gui Israel gui jaanin Elias, anae y langet majuchom tres años yan saes mesas, anae guaja dangculo na ñinalang gui todo y tano;</verse>
        <verse osisID='Luke.4.26'>Lao ni uno guiya sija nae, esta matago si Elias, na as Sarepta, guiya tanon Sidon, guiya un palaoan biuda.</verse>
        <verse osisID='Luke.4.27'>Ya megae na ategtog locue guaja guiya Israel gui tiempon y profeta Eliseo; lao taya guiya sija esta magasgas, na si Naaman taotao Siro.</verse>
        <verse osisID='Luke.4.28'>Ayo nae todo y taotao gui guimayuus manbula y linalalo, anae jajungog estesija;</verse>
        <verse osisID='Luke.4.29'>Ya mangajulo, ya chumulegüe gui sanjiyong y siuda, ya macone asta gui sanjilo y egso, anae esta maplanta y siudañija, para ufanyute gui papa.</verse>
        <verse osisID='Luke.4.30'>Lao güiya, malofan gui entaloñija, ya mapos.</verse>
        <verse osisID='Luke.4.31'>¶ Ya mato papa guiya Capernaum, siudan Galilea, ya ayo nae mamananagüe gui sabado na jaane:</verse>
        <verse osisID='Luke.4.32'>Ya sija ninafanmanman nu y finanagüeña; sa y sinanganña gaeninasiña.</verse>
        <verse osisID='Luke.4.33'>Ya gaegue gui guimayuus un taotao na guaja anite ináplacha; ya umagang dangculo na inagang.</verse>
        <verse osisID='Luke.4.34'>Jei! pelojam! para jafajam nu jago, Jesus Nasareno? Matojao para unyulangjam? jutungojao jayejao; jago ayo na Santos gui as Yuus!</verse>
        <verse osisID='Luke.4.35'>Ya si Jesus jalalatde ya ilegña: Pacaca ya maela juyong guiya güiya. Ya anae y anite mayute güe gui entaloñija, jumuyong guiya güiya; ya taya ninalamen.</verse>
        <verse osisID='Luke.4.36'>Ya minamanman mato gui jilo todo sija, ya manadingan uno yan otro, ilegñija: Jafa na cuentos este? Sa nu y gobietnaña yan y ninasiñaña jatago y áplacha na anite sija ya unfanjuyong?</verse>
        <verse osisID='Luke.4.37'>Ya y famaña masanganñaejon todo y lugat sija gui oriyaña ayona.</verse>
        <verse osisID='Luke.4.38'>¶ Ya jacajulo jumanao juyong gui guimayuus ya jumalom gui guiman Simon; ya y suegran Simon esta umaason, malingo nu y dangculo na calenturaña; ya matayuyutgüe pot güiya.</verse>
        <verse osisID='Luke.4.39'>Ya jatojgue gui jijutña, ya jalalatde y calentura ya y calentura pinelo; ya güiya cajulo ensiguidas ya jasetbe.</verse>
        <verse osisID='Luke.4.40'>¶ Ya y tiempo y minachom y atdao nae, todo y mangaemalango ni y megae na chetnot, manmaconie guiya güiya; ya japolo y canaeña gui jilo cada uno guiya sija, ya janafanjomlo sija.</verse>
        <verse osisID='Luke.4.41'>Ya anite sija manjuyong locue guiya megae, na manaagang ya ilegñija: Jago, y Lajin Yuus! Lao güiya jalalatde ya ti japolo ya ufanguentos, sa matungo güe na güiya si Cristo.</verse>
        <verse osisID='Luke.4.42'>¶ Ya anae esta taftaf y jaane, jumanao para un jalomtano: ya y linajyan taotao sija maaliligao güe ya manmafato guiya güiya ya manmalago sija ufanmantiene güe para munga mapos guiya sija.</verse>
        <verse osisID='Luke.4.43'>Ya güiya ilegña nu sija: Nesesitayo locue gui palo siuda umapredica y raenon Yuus: sa para este na matagoyo.</verse>
        <verse osisID='Luke.4.44'>Ya japredidica gui guimayuus sija guiya Galilea.</verse>
      </chapter>
      <chapter osisID='Luke.5'>
        <verse osisID='Luke.5.1'>YA susede anae y linajyan taotao manoriya yan machichiguet güe ya jaecungog y sinangan Yuus, na güiya gaegue tumotojgue gui oriyan jagoe Genesaret.</verse>
        <verse osisID='Luke.5.2'>Ya jalie dos batco na estaba jijot gui oriyan y jagoe; ya y manpescadot manunog güije, ya jafagase y laguañija.</verse>
        <verse osisID='Luke.5.3'>Ya jumalom güine gui un batco ya y iyon Simon; ya jagagao na unafalag y tano didide. Ya matachong ya mamanagüe desde y batco ni linajyan taotao.</verse>
        <verse osisID='Luke.5.4'>Ya anae munjayan cumuentos, ilegña as Simon: Juyong gui tadong na tase ya innatunog y laguanmiyo para un quinene.</verse>
        <verse osisID='Luke.5.5'>Ya manope si Simon ya ilegña: Maestro estajam manmachocho todo puenge ya taya quinenemame; lao pot y sinanganmo bae innatunog y lagua.</verse>
        <verse osisID='Luke.5.6'>Ya anae manmatinas este, japongle un dangculo na quinenen güijan; ya esta tiniteg y laguanñija.</verse>
        <verse osisID='Luke.5.7'>Ayo nae jaseñat y mangachongñija ni mangaegue gui otro batco, para ufanmato ya ufaninayuda. Ya manmato, ya janabulaja y dos batco, ya jatutujon manmañoñogñog.</verse>
        <verse osisID='Luke.5.8'>Ya anae jalie este si Simon Pedro, dumimo papa gui as Jesus ya ilegña: Suja guiya guajo, Señot; sa taotao isaoyo.</verse>
        <verse osisID='Luke.5.9'>Sa ninamaañao yan todos y mangaegue guiya güiya, pot causa de y quinenen güijan ni y inquene;</verse>
        <verse osisID='Luke.5.10'>Ya taegüije ja locue as Santiago yan si Juan, famaguon Sebedeo, ya sija mangachong Simon. Ya ilegña si Jesus as Simon: Chamo maaaño: sa desde pago ufangone jao y taotao.</verse>
        <verse osisID='Luke.5.11'>Ya anae esta mañule gui tano y batcoñija; todo jayute ya madalaggüe.</verse>
        <verse osisID='Luke.5.12'>¶ Ya susede anae gaegue güe gui uno gui siuda sija, estagüe un taotao na bula ategtog: güiya anae jalie si Jesus, podong gui mataña gui menaña ya jagagao, ilegña: Señot, yaguin malagojao, siñajao unnagasgasyo?</verse>
        <verse osisID='Luke.5.13'>Ya jaestira y canaeña ya japacha, ilegña: Malagoyo, gasgasjao; ya enseguidas y ategtog jumanao guiya güiya.</verse>
        <verse osisID='Luke.5.14'>Ya tinago güe, na chaña sangangane ni jaye: lao janao, unfanue y pale nu jago ya unofrese ni y guinasgasmo, taemanoja y tinagon Moises para testimonio nu sija.</verse>
        <verse osisID='Luke.5.15'>Lao y masanganña jumanao megae; ya mandaña y dangculon linajyan taotao para umajungog yan para ufanmagong y chetnotñija.</verse>
        <verse osisID='Luke.5.16'>Lao güiya jaapatta güe asta y jalomtano ya manaetae.</verse>
        <verse osisID='Luke.5.17'>¶ Ya susede gui un jaane na estabagüe mamanagüe; ya mangaegue y Fariseo sija yan y magas y lay, manmatatachong, sa sija manmato guinen y sengsong Galilea, yan Judea, yan y ya Jerusalem; ya y ninasiñan y Señot gaegue güije para unamagong.</verse>
        <verse osisID='Luke.5.18'>Ya estagüe sija taotao na macocone un taotao gui jilo un cama na paralitico; ya maaliligao mano nae mañule jalom para umapolo gui menaña.</verse>
        <verse osisID='Luke.5.19'>Ya anae ti masoda mano nae umapolo pot causa y linajyan taotao, mangajulo gui jilo guma ya guinin y atof nae manatunog yan camaña gui entalo, asta y gui menan Jesus.</verse>
        <verse osisID='Luke.5.20'>Ya anae jalie y jinengguenñija yuje sija, ilegña: Taotao, y isaomo umaasie.</verse>
        <verse osisID='Luke.5.21'>Ya y escriba yan y Fariseo sija jatutujon manmanjaso, ya ilegñija: Jaye güe este na usangan chatfino contra si Yuus? Jaye siña manasie isao, na si Yuusja?</verse>
        <verse osisID='Luke.5.22'>Lao si Jesus jatungo y jinasonñija; manope ya ilegña nu sija: Jafa injajaso gui corasonmiyo?</verse>
        <verse osisID='Luke.5.23'>Jafa sen taeminapot masangan: Y isaomo unmaasie; pat masangan: Cajulo ya unfanmocat?</verse>
        <verse osisID='Luke.5.24'>Lao para intingoja na y Lajin taotao guaja ninasiñaña gui tano para umasie isao (ilegña nu y paralitico), jusanganejao: Cajulo, chule y camamo ya unjanao para iyajamyo.</verse>
        <verse osisID='Luke.5.25'>Ya enseguidas güiya cajulo gui menanñija, ya jachule ayo anae umaasongüe ya jumanao para y guimaña, ya jatuna si Yuus,</verse>
        <verse osisID='Luke.5.26'>Ya ninafanmanman todosija, ya matuna si Yuus; ya manbula y minaañao, ilegñija: Inlie námanman sija pago.</verse>
        <verse osisID='Luke.5.27'>¶ Ya despues di estesija, jumanao, ya jalie un publicano na y naanña si Levi, matatachong gui bancon y tributo ya ilegña: Dalalagyo.</verse>
        <verse osisID='Luke.5.28'>Ya japolo todo y güinajaña ya cajulo ya jadalalaggüe.</verse>
        <verse osisID='Luke.5.29'>Ya jafatinas si Levi un dangculon gupot gui guimaña: ya guaja un dangculon linajyan publicano sija, yan otro sija manmatachong gui lamasa yan sija.</verse>
        <verse osisID='Luke.5.30'>Ya y Fariseo sija yan y escribañija, mangogonggong contra y disipuluña sija, ilegñija: Sajafa na manjajamyo mañocho yan manguimen yan y publicanosija yan y manisao?</verse>
        <verse osisID='Luke.5.31'>Ya manope si Jesus ya ilegña nu sija: Y manaechetnot ti janesesita medico; lao y manmalango.</verse>
        <verse osisID='Luke.5.32'>Ti matoyo para juagang y manunas, lao y manisao para ufanmañotsot.</verse>
        <verse osisID='Luke.5.33'>¶ Ya ilegñija nu güiya: Y disipulon Juan manayuyunat megae na biaje, ya jafatitinas tinayuyut; parejoja yan y disipulon Fariseo sija; ya iyoco mañochocho yan manguiguimen?</verse>
        <verse osisID='Luke.5.34'>Ya si Jesus ilegña nu sija: Siña innaayunat y mangaegue gui guipot uma sagua anae mañisijaja yan y nobio?</verse>
        <verse osisID='Luke.5.35'>Lao ufato jaane na y nobio umana suja; ayo nae ufanayunat güije na jaane sija.</verse>
        <verse osisID='Luke.5.36'>Ya mansinangane sija locue un acomparasion: Taya taotao janajanao pidason magago gui nuebo na bestido ya japolo gui bijo na bestido; no sea ujatiteg y nuebo ya locue y magago guinin nuebo ti parejo yan y bijo.</verse>
        <verse osisID='Luke.5.37'>Ya taya mananaye nuebo na bino gui bijo na boteyan cuero: ya no sea, y bino ni nuebo uyinamag y boteyan cuero, ya y bino umachuda, ya y boteyan cuero ufalingo.</verse>
        <verse osisID='Luke.5.38'>Lao y nuebo bino na nasesita y nuebo na boteyan cuero nae umapolo.</verse>
        <verse osisID='Luke.5.39'>Ya ni un taotao ni gumimen y bijo na bino umalago ni nuebo; sa ualog: Y bijo maulegña.</verse>
      </chapter>
      <chapter osisID='Luke.6'>
        <verse osisID='Luke.6.1'>YA susede y un sabado, jumajanao si Jesus gui fangualuan maies; ya y disipuluña sija, manmanjajala ni y masotcan maies, ya jacano, jagugugan ni y canaeñija.</verse>
        <verse osisID='Luke.6.2'>Ya y Fariseo sija ilegñija: Jafa na infatitinas y ti tunas na umafatinas gui sabado na jaane:</verse>
        <verse osisID='Luke.6.3'>Ya maninepe as Jesus iligña: Taya nae intaetae este y finatinas David anae ñalang yan y mangachongña?</verse>
        <verse osisID='Luke.6.4'>Anae jumalom gui guimayuus, ya jachule ya jacano y pan ni y mafamamauleg, yan janae locue y mangachongña: ni y ti tunas na ucano na para y mamaleja?</verse>
        <verse osisID='Luke.6.5'>Ya ilegña nu sija: Y Lajin Taotao locue Señot y sabado.</verse>
        <verse osisID='Luke.6.6'>¶ Ya susede y otro sabado, na jumalom gui guimayuus ya mamanagüe: ya estaba güije un taotao na anglo y agapa na canaeña.</verse>
        <verse osisID='Luke.6.7'>Ya y escriba yan y Fariseo sija maaatan güe, cao unajomlo gui sabado na jaane; para uquefanmañoda jafa ya umafaaela.</verse>
        <verse osisID='Luke.6.8'>Lao jatungoja y jinasonñija; ya ilegña ni ayo na taotao y anglo canaeña: Cajulo ya untojgue gui tálolo! ya tumojgue julo.</verse>
        <verse osisID='Luke.6.9'>Ya ilegña si Jesus nu sija: Jufafaesen jamyo uno. Tunas gui sabado na umafatinas y mauleg pat y taelaye? numalibre linâlâ pat mamuno?</verse>
        <verse osisID='Luke.6.10'>Ya jaatan todos y oriyañija ya ilegña nu güiya: Estira mona y canaemo. Ya guiya jafatinas taegüije, ya y canaeña numalo ya magong taegüije y otro.</verse>
        <verse osisID='Luke.6.11'>Ya sija mansénbubo, ya manguecuentos uno yan otro, jafa mojon ujafatinas gui as Jesus.</verse>
        <verse osisID='Luke.6.12'>¶ Ya susede gui ayo sija na jaane, jumanao para ufanaetae gui un ogso ya todo y puenge jasigue di manaetaeja para as Yuus.</verse>
        <verse osisID='Luke.6.13'>Ya anae manana, jaagang y disipuluña sija; ya jaayig dose guiya sija, ni manmafanaan locue apostoles.</verse>
        <verse osisID='Luke.6.14'>Si Simon ni jafanaan locue Pedro, yan si Andres cheluña, yan si Santiago, yan si Juan, si Felipe, yan si Bartolome,</verse>
        <verse osisID='Luke.6.15'>Yan si Mateo, yan si Tomas, yan si Santiago, lajin Alfeo, yan si Simon ni mafanaan Selote,</verse>
        <verse osisID='Luke.6.16'>Yan si Judas chelun Santiago, yan si Judas Iscariote ni y traidot;</verse>
        <verse osisID='Luke.6.17'>Ya manunog yan sija ya tumojgue gui un lugat ni yano; yan y dangculon linajyan disipuluña sija, yan y dangculon linajyan taotao, guinin todo yya Judea, yan yya Jerusalem, yan y tano Tiro yan yya Sidon, ni manmato para umaecungog, yan para uninafanmagong y chetnotñija;</verse>
        <verse osisID='Luke.6.18'>Yan manafanmagong ayo sija y munafanachatsaga ni y espiritun áplacha.</verse>
        <verse osisID='Luke.6.19'>Ya manmalago pumapacha güe y linajyan taotao: sa manjujuyong guiya güiya ninasiña ya janafanmamagong todo sija.</verse>
        <verse osisID='Luke.6.20'>¶ Ya güiya manatan julo gui disipuluña, ya ilegña: Mandichoso jamyo ni mamobble; sa iyonmiyo y raenon Yuus.</verse>
        <verse osisID='Luke.6.21'>Mandichoso jamyo ni y manñalang pago: sa ufanjaspog. Mandichoso y manatanges: sa ufañaleg.</verse>
        <verse osisID='Luke.6.22'>Mandichoso jamyo yaguin y taotao sija infanchinatlie, yan ujaapatta sija guiya jamyo ya ujalalatde jamyo ya ujayute juyong y naanmiyo pot taelaye pot causa y Lajin taotao.</verse>
        <verse osisID='Luke.6.23'>Fansenmagof güije na jaane; yan infanayog ni minagofmiyo: sa, estagüe, y premionmiyo dangculo gui langet; sa taegüenaoja jafatitinas y tatañija ni y profeta sija.</verse>
        <verse osisID='Luke.6.24'>Lao ay jamyo ni manrico! sa esta guaja consuelonmiyo.</verse>
        <verse osisID='Luke.6.25'>Ay jamyo ni esta manjaspog pago! sa infanñalang. Ay jamyo ni mañachaleg pago! sa jamyo infanugong yan infananges.</verse>
        <verse osisID='Luke.6.26'>Ay jamyo yaguin todo y taotao sija manguecuentos mauleg nu jamyo! sa taegüenaoja ujafatinas y tatañija ni y manfatso na profeta.</verse>
        <verse osisID='Luke.6.27'>¶ Lao jusangangane jamyo ni jumujungog: Güaeya y enemigonmiyo; fatinas mauleg ni y chumatlie jamyo,</verse>
        <verse osisID='Luke.6.28'>Bendise y mumatdise jamyo, ya infanmanaetae pot y namamajlao jamyo.</verse>
        <verse osisID='Luke.6.29'>Ya pumatmada y un banda fasumo, naeja locue ni y otro, ya y chumule y capamo, chamo chumochoma na uchule y chininamo locue.</verse>
        <verse osisID='Luke.6.30'>Ya cada uno ni y gumagaojao, nae; ya y chumule y güinajamo, chamo tumalulugua gumagao.</verse>
        <verse osisID='Luke.6.31'>Ya jafa y malagomiyo ni y taotao jafatinas nu jamyo; taegüijija fatinas locue nu sija:</verse>
        <verse osisID='Luke.6.32'>Sa yaguin inguaeya y gumaeya jamyo, jafa na grasia guajanmiyo? sa y manisao locue jaguaeya y gumaeya sija.</verse>
        <verse osisID='Luke.6.33'>Yaguin infatinas mauleg ni y fumamamauleg jamyo, jafa na grasia guajanmiyo? sa y manisao locue jafatitinasja taegüenao.</verse>
        <verse osisID='Luke.6.34'>Yanguin innaayao na ayo sija ni y guaja ninanggamo para infanresibe, jafa na grasia guajanmiyo: sa y manisao janaayao y manisao para ufanmanresibe taegüije talo.</verse>
        <verse osisID='Luke.6.35'>Lao guaeya jamyo y enimigunmiyo ya infatinas mauleg nu sija: ya innaaayao, ya chamiyo fantataeninangga, ya udangculo y premionmiyo yan infanfamaguon y Gueftaguilo: sa güiya cariñoso nu y ingrato sija, yan y taelaye.</verse>
        <verse osisID='Luke.6.36'>Jamyo locue fanyóase, taegüije y tatanmiyo ni y gaegue gui langet yóase.</verse>
        <verse osisID='Luke.6.37'>Chamiyo jumusga, sa ti infanjinisga: chamiyo sumetetensia, sa ti infansinentensia: nafanlibre, ya y ninafanlibre:</verse>
        <verse osisID='Luke.6.38'>Fanmanae, ya infanmanae; mauleg na medida y majoño papa, ya umachaochao ya umachúchuda, ufanmannae y taotao sija gui jalom pechonmiyo; sa ayoja na medida y anae manmide jamyo: infanmamediye talo jamyo.</verse>
        <verse osisID='Luke.6.39'>¶ Ya jasangane sija un acomparasion ilegña: Siña y bachet jaosgaejon y otro bachet? ti ujaachapodong y dos gui joyo?</verse>
        <verse osisID='Luke.6.40'>Y disipulo ti taquiloña qui y maestro: lao cada uno ni y cabales, güiya utaegüijija y maestroña.</verse>
        <verse osisID='Luke.6.41'>Ya jafa muna unlilie y migo gui atadog y chelumo; ya ti unlilie y jayo gui atadogmo?</verse>
        <verse osisID='Luke.6.42'>Ya jafa muna siña unalog ni y chelumo: Chelujo, maela ya junajanao y migo gui atadogmo, yanguin jago ti unlilie y jayo gui atadogmo? Hipocrita jao, yute juyong finena y jayo gui atadogmo, ya ayo nae unlie claro para unnajanao y migo gui atadog y chelumo.</verse>
        <verse osisID='Luke.6.43'>Sa taya mauleg na trongco, ni y fanogcha taelaye, ni y taelaye na trongco ni y fanogcha mauleg.</verse>
        <verse osisID='Luke.6.44'>Sa cada trongco matungoja pot y tinegchaña. Sa ti ufanmanrecoje y taotao sija igos gui manituca ni ufanmanrecoje ubas gui jalom gadon.</verse>
        <verse osisID='Luke.6.45'>Y mauleg na taotao, ni y mauleg na guinaja gui corasonña, mañuñule mauleg; ya y taelaye na taotao, ni y taelaye na güinaja gui corasonña, mañuñule taelaye: sa y minegae y corason jasasangan y pachotña.</verse>
        <verse osisID='Luke.6.46'>¶ Ya jafa na infananaanyo Señot, Señot, ya ti infatitinas y jusangangane jamyo?</verse>
        <verse osisID='Luke.6.47'>Jaye y mato guiya guajo ya jaecungog y sinanganjo ya jafatinas; jufanue jaye parejuña:</verse>
        <verse osisID='Luke.6.48'>Parejo yan un taotao ni y manjatsa guma, ya jaguadog tadong ya japolo y simiento gui jilo y fitme na acho; ya yanguin cajulo y manadan janom, ya milag y sadog chineneg ayo na guma; lao ti umayengyong, sa maplanta gui jilo y acho.</verse>
        <verse osisID='Luke.6.49'>Lao ayo y umeecungog ya ti jafatinas; parejo yan y taotao ni y manjatsa guma gui jilo oda ya ti janaye simiento; ya anae milag y sadog ya chineneg, enseguidas upodong; ya dangculo y yinilang ayo na guma.</verse>
      </chapter>
      <chapter osisID='Luke.7'>
        <verse osisID='Luke.7.1'>YA despues di munjayan todo y finanagüeña si Jesucristo gui talangan taotao sija, güiya jumalom guiya Capernaum.</verse>
        <verse osisID='Luke.7.2'>Ya y tentago un senturion ni y guefyaña, estaba malango, ya esta para umatae.</verse>
        <verse osisID='Luke.7.3'>Lao anae y senturion jajungog na masasangan si Jesus, jatago y manamco na Judios, para umagagao na ufato ya unajomlo y tentagoña.</verse>
        <verse osisID='Luke.7.4'>Ya anae manmato as Jesus, guefmagagao ilegñija: Dignogüe na unfatinas este pot güiya:</verse>
        <verse osisID='Luke.7.5'>Sa jagüaeya y nasionmame ya japlantaye jam sinagoganmame.</verse>
        <verse osisID='Luke.7.6'>Ya manjanao yan si Jesus. Ya anae esta manjijot gui guima y senturion jatago y amiguña sija para ualog as Jesus: Señot chamo ninachachatsaga; sa ti dignoyo na junajalom jao gui papa atofjo;</verse>
        <verse osisID='Luke.7.7'>Pot este ti jujaso na dignoyo na jufato guiya jago; lao sanganja ya ujomlo y tentagojo.</verse>
        <verse osisID='Luke.7.8'>Sa guajo locue na taotao gaegeuyo gui papa y ninasiña, ya guaja gui papajo sendalo sija; yan ileco nu este: Janao, ya mapos; ya y otro: Maela, ya mato; ya y tentagojo: Fatinas este, ya jafatinas.</verse>
        <verse osisID='Luke.7.9'>Ya anae jajungog si Jesus este, ninamanman nu güiya, ya jabiragüe ilegña ni y linajyan taotao ni y dumalalag güe: Jusangane jamyo na ti jusoda taegüije na dinangculon jinenggue ni iya Israel.</verse>
        <verse osisID='Luke.7.10'>Ya anae manalo sija guato gui guima y manmanago, jasoda na jomlo y tentago ni estaba malango.</verse>
        <verse osisID='Luke.7.11'>¶ Ya susede un rato despues di este na, si Jesus jumanao asta un siuda ni mafanaan Nain; ya mañisija yan y disipuluña yan y dangculon manadan taotao.</verse>
        <verse osisID='Luke.7.12'>Ya anae esta jijot gui pettan y siuda, estagüe na macocone un matae, güiyaja lajin nanaña, ya biuda locue, ya linajyan taotao siuda mangachongchongña.</verse>
        <verse osisID='Luke.7.13'>Ya anae linie ni y Señot ninamaase nu güiya, ya ilegña nu güiya: Chamo cumacasao.</verse>
        <verse osisID='Luke.7.14'>Ya lumatguato ya japacha y andas; ya y chumuchule mañaga. Ya ilegña: Patgon, guajo jao sumangane, cajulo.</verse>
        <verse osisID='Luke.7.15'>Ya y estaba matae matachong ya jatutujon cumuentos, ya inentrega as Jesus gui as nanaña.</verse>
        <verse osisID='Luke.7.16'>Ya ninafanmaaañao todosija, ya maalaba si Yuus ilegñija: Dangculo na profeta esta cajulo entre yya jita: ya, si Yuus jagas jabisita taotaoña.</verse>
        <verse osisID='Luke.7.17'>Ya jumanao este na famaña gui todo yya Judea yan todo oriya y tano.</verse>
        <verse osisID='Luke.7.18'>¶ Ya y disipulon Juan masangane güe todo estesija.</verse>
        <verse osisID='Luke.7.19'>Ya jaagang si Juan dos gui disipuluña ya jatago para as Jesus, ilegña: Cao jago yuje y para ufato pat infanmannangga jam otro?</verse>
        <verse osisID='Luke.7.20'>Ya anae manmato y taotao sija guiya güiya, ilegñija: Si Juan Bautista tumagojam para yya jago, ilegña: Cao jago yuje y para ufato pat infanmannangga jam otro?</verse>
        <verse osisID='Luke.7.21'>Ya ayo mismo na ora, janafanjomlo megae ni y manmalango yan y mangaechetnotsija yan espiritun manaelaye; yan megae na manbachet ninafanmanlie.</verse>
        <verse osisID='Luke.7.22'>Ya maninepe as Jesus ya ilegña nu sija: Janao yan sangane si Juan ni y liniimiyo yan y jiningogmiyo; sa y manbachet manmanlie, ya y mangojo manmamocat, ya y manategtog mangasgas, ya y mananga manmanjungog, y manmatae manafangajulo, ya umapredica y ibangelio gui mamobble.</verse>
        <verse osisID='Luke.7.23'>Ya dichoso ayo y ti sumosoda y lugat para umatompo guiya guajo.</verse>
        <verse osisID='Luke.7.24'>¶ Ya anae manmapos y mantinago as Juan, jatutujon cumuentuse y taotao sija pot si Juan: Jafa injanagüe jamyo para inlie gui desierto? un piao ni y yinengyong ni y manglo?</verse>
        <verse osisID='Luke.7.25'>Lao jafa injanagüe jamyo para inlie? un taotao na puru suabe magaguña? Estagüe, ayo sija y manminagagago ni y malagno magago yan manlalâlâ gui guinatbo, gui palasyon y ray nae mañasaga.</verse>
        <verse osisID='Luke.7.26'>Lao jafa injanagüe para inlie? un profeta? magajet, jusangane jamyo na mas que un profeta.</verse>
        <verse osisID='Luke.7.27'>Este yuje y esta matugue: Estagüe na jatago y tentagojo gui menan matamo, ni para ufamauleg y chalanmo gui menamo.</verse>
        <verse osisID='Luke.7.28'>Jusangane jamyo, na entre ayo sija y manmafañago gui famalaoan, taya dangculoña qui si Juan; lao y diquiqueja gui raenon Yuus dangculoña qui güiya.</verse>
        <verse osisID='Luke.7.29'>Ya todo y taotao anae majungog güe, yan y publicano sija, jajustifica si Yuus ya manmatagpange ni y tinagpangen Juan.</verse>
        <verse osisID='Luke.7.30'>Lao y Fariseo yan y manmagas y lay, jarechasa y consejon Yuus contra sijaja; sa ti manmatagpange pot güiya.</verse>
        <verse osisID='Luke.7.31'>Ya ilegña: Jafa nae juacompara y taotao este na generasion? ya jafa parejonñija?</verse>
        <verse osisID='Luke.7.32'>Manparejo yan y famaguon ni manmatatachong gui plasa ya manaagang uno yan otro ya ilegñija: Indadane jamyo flauta, y ti manbaela jamyo, manuugonge jamyo, ya ti manatanges jamyo.</verse>
        <verse osisID='Luke.7.33'>Sa mato si Juan Bautista ni uchocho pan ni uguimen bino, ya ilelegmiyo: Guaja anitiña.</verse>
        <verse osisID='Luke.7.34'>Mato y Lajin taotao, ya chumocho yan gumimen, ya ilelegmiyo: Estagüe, un taotao na gachumocho yan gagumimen bino, yan amigon y publicano sija, yan y manisao.</verse>
        <verse osisID='Luke.7.35'>Lao y tiningo manacabales ni y todo famaguonña.</verse>
        <verse osisID='Luke.7.36'>¶ Ya malago uno gui Fariseo sija na ufañija mañocho. Ya jumalom gui guima y Fariseo ya matachong gui lamasa.</verse>
        <verse osisID='Luke.7.37'>Ya estagüe, un palaoan gui siuda, na miisao, ya anae jatungo na gaegue si Jesus matatachong gui lamasa gui guima y Fariseo, mañule un boteyan alabastro na ingüente.</verse>
        <verse osisID='Luke.7.38'>Ya tumojgue gui taten Jesus, ya cumasao; ya jatutujon munafotgon ni lagoña y adeng Jesus, ya jasaosao ni y gapuniluña; ya jachichico y adengña ya japapalae ni y inggüente.</verse>
        <verse osisID='Luke.7.39'>Ya anae jalie este y Fariseo ni y umagange güe, cumuentos gui sumanjalomña, ilelegña: Este na taotao yaguin profeta güe, jatungo jafa este na palaoan y pumapacha güe sa güiya miisao.</verse>
        <verse osisID='Luke.7.40'>Ya manope si Jesus ya ilegña nu güiya: Simon, guaja para jasangane jao. Ya güiya ilegña: Sangan Maestro.</verse>
        <verse osisID='Luke.7.41'>Un taotao guaja dos dumídibe: ya y uno mandidibe quinientos monedan denario, ya y otro sincuenta.</verse>
        <verse osisID='Luke.7.42'>Ya anae taya apasñija, inasie todo y dos. Enao mina, jaye guiya sija mas güinaeya?</verse>
        <verse osisID='Luke.7.43'>Manope si Simon, ya ilegña: Y pineloco na ayo y mas maasie; ya güiya ilegña: Tunas jinisgamo.</verse>
        <verse osisID='Luke.7.44'>Ya jabira güe guato gui palaoan, ya ilegña as Simon: Unlilie este na palaoan? Jumalomyo gui guimamo, ti unnaeyo janom para y adengjo; lao este janafotgon y adengjo ni lagoña, ya jasaosao ni y gapuniluña.</verse>
        <verse osisID='Luke.7.45'>Jago ti unnaeyo un chico: lao este na palaoan desde que jumalomyo ti pumapara jachico y adengjo.</verse>
        <verse osisID='Luke.7.46'>Ti unpalae y ilujo ni laña, lao este japalae y adengjom inggüente.</verse>
        <verse osisID='Luke.7.47'>Enao mina jusangane jao, na y isaoña, ni y megae, umaasie; sa güiya megae maguaeyaña; lao y didide maasiiña, didide maguaeyaña.</verse>
        <verse osisID='Luke.7.48'>Ya ilegña nu güiya: Y isaomo maasie.</verse>
        <verse osisID='Luke.7.49'>Ya y mangachochongña manmatachong gui lamasa, jatutujon sumangan gui sumanjalomñija: Jaye este na ufanasie locue isao?</verse>
        <verse osisID='Luke.7.50'>Ya ilegña ni palaoan: Y jinengguemo unsinatba; janao yan pas.</verse>
      </chapter>
      <chapter osisID='Luke.8'>
        <verse osisID='Luke.8.1'>YA susede un rato despues na jajanaogüe y siuda sija yan y sengsong sija manpredidica, yan numanafanungo nu y ibangelion y raenon Yuus; ya mañisija yan y dose,</verse>
        <verse osisID='Luke.8.2'>Ya palo sija famalaoan ni guinin nanafanmagong ni manaelayen espiritu yan y chetnot sija; si Maria ni mafanaan magdalena ni jumuyong guiya güiya siete na manganite,</verse>
        <verse osisID='Luke.8.3'>Ya si Juana, asaguan Chusa, mayetdomon Herodes; yan si Susana yan megae ni pumalo ni jasesetbe ni güinajañija:</verse>
        <verse osisID='Luke.8.4'>¶ Ya anae mandaña y dangculon linajyan taotao, yan y manestaba cada siuda manmato guiya güiya, jacuentuse pot un acomparasion.</verse>
        <verse osisID='Luke.8.5'>Un tátanom jumanao para ufananom y semiyaña; ya anae manmananom, palo podong gui oriyan chalan; ya todo magacha, ya manmato sija y pajaro gui langet ya macano.</verse>
        <verse osisID='Luke.8.6'>Yan palo mamodong gui jilo acho; ya anae lachog, ninamalayo sa ti fofotgon.</verse>
        <verse osisID='Luke.8.7'>Yan palo mamodong gui jalom tituca; ya mandoco mañija y tituca, ya chiniguit.</verse>
        <verse osisID='Luke.8.8'>Yan palo mamodong gui mauleg y tano; ya mandoco, ya manogcha siento pot uno. Ya anae esta jasangan estesija umagang: Y gaetalanga para ufanjungog, uecungog.</verse>
        <verse osisID='Luke.8.9'>¶ Ya y disipuluña sija mafaesen güe: Jafa este na acomparasion?</verse>
        <verse osisID='Luke.8.10'>Ya guiya ilegña: Esta manmannae jamyo para intingo y misterion y raenon Yuus lao y pumalo pot acomparasion; para ujaaatanja ya ti ujalie, yan ujaecungogja ya ti ujatungo.</verse>
        <verse osisID='Luke.8.11'>Pues este ayo na acomparasion: Y semiya y sinangan Yuus.</verse>
        <verse osisID='Luke.8.12'>Y gui oriyan chalan ayo sija y jagas jumungog; ya despues mato y manganite ya janasuja y sinangan gui corasonñija sa ti mojon ufanmanjonggue ya ufanmasatba.</verse>
        <verse osisID='Luke.8.13'>Ya y jilo acho, ayo sija y anae jajungog, jaresibe y sinangan nu y minagof; lao estesija manaejale; sa jajonggue un ratoja, lao anae mato tentasion mamodong.</verse>
        <verse osisID='Luke.8.14'>Ya y pedong gui jalom tituca, este sija y jumungog; ya mientras jumanao gui chalanñija, manchiniguit ni inadajeñiñija, yan y güinaja, yan y minagof tano gui este linâlâ, ya ti jumuyong tinegchañija cabales.</verse>
        <verse osisID='Luke.8.15'>Lao ayo y mangaegue gui mauleg na tano, este sija na guinin jumungog y sinangan gui corason ni mauleg yan tunas, jamantietiene, ya manogcha yan manpasensia.</verse>
        <verse osisID='Luke.8.16'>¶ Ni uno ni mañoñonggue candet, utampe nu y batde pat upolo gui papa catre, lao upolo gui jilo lamasa para y jumajalom ulie y manana.</verse>
        <verse osisID='Luke.8.17'>Sa taya manaatog ya ti umafatanñaejon; ni gae gui secreto ya ti umatungo, ujuyong gui manana.</verse>
        <verse osisID='Luke.8.18'>Guesadaje jaftaemano y jiningogmiyo: sa masquesea jaye y guaja, umanae; lao masquesea jaye y taya, unajanao ayo y pineloña na uguaja.</verse>
        <verse osisID='Luke.8.19'>¶ Ayonae manmato guiya güiya si nanaña yan y mañeluña, lao tisiña manlatguato guiya güiya pot y linajyan taotao.</verse>
        <verse osisID='Luke.8.20'>Ya masangane, ilegñija nu güiya: Si nanamo yan y mañelumo manmatotojgue gui sanjiyong na manmalago na unmalie.</verse>
        <verse osisID='Luke.8.21'>Ya manope ya ilegña nu sija: Y nanajo yan y mañelujo, ayosija y jumungog y sinangan Yuus ya jafatinas.</verse>
        <verse osisID='Luke.8.22'>¶ Ya susede y uno gui ayosija jaane nae, na jumalom gui un batco, güiya yan y disipoluña sija; ya ilegña nu sija: Nije tafanjanao y otro banda jagoe; ya manjanao.</verse>
        <verse osisID='Luke.8.23'>Ya anae mumamayama sija, güiya maego; ya manguaefe un dangculon, pagyo y manglo gui jagoe; ya bula y batco janom ya mangaegue sija gui peligro.</verse>
        <verse osisID='Luke.8.24'>Ya manmato guiya güiya, ya mapangon, ilegñija: Maestro, maestro, tafanmalingo. Ya magmata, ya jalalatde y manglo yan y chaochao y janom; ya pumara, ya jumuyong malinao.</verse>
        <verse osisID='Luke.8.25'>Ya ilegña nu sija: Mano nae gaegue jinengguenmiyo? Ya sija manmaañao ya ninafanmanman, ilegñija uno yan otro: Jaye este, na asta y manglo yan y janom jatago ya maoosgueja?</verse>
        <verse osisID='Luke.8.26'>¶ Ya manmato asta, y tano y taotao Gadara sija, ni gaegue gui sanmenan y Galilea.</verse>
        <verse osisID='Luke.8.27'>Ya anae jumanao para y tano, umasoda yan un taotao gui jiyong y siuda na gaemanganite; ya apmam na tiempo ti minagagago ni usaga gui guima, na y naftanja.</verse>
        <verse osisID='Luke.8.28'>Ya anae jalie si Jesus, umagang, ya jatombagüe gui menaña ya ilegña ni dangculo na inagang: Para jafayo nu jago Jesus, Lajin Yuus Gueftaquilo? Jusuplica jao na chamoyo sumasapet.</verse>
        <verse osisID='Luke.8.29'>Sa jatago y espiritun áplacha na ufanjanao gui taotao; sa apmam na tiempo na maguot güe: mamantiene güe preso ya magode nu y cadena yan tale sija; ya jayamag y guinede ya quinene ni y manganite asta y desierto sija.</verse>
        <verse osisID='Luke.8.30'>Ya finaesen as Jesus: Jaye naanmo? Ya güiya ilegña: Linajyan; sa megae na manganite manjalom guiya güiya.</verse>
        <verse osisID='Luke.8.31'>Ya masuplica güe na chaña tumatago na ufanjanao para y tadong na joyo.</verse>
        <verse osisID='Luke.8.32'>Ya estaba güije un inetnon babue na lajyan na mañochocho gui jalom tano: ya masuplica güe na ufanpinelo ya ufanjalom güije sija. Ya manpinelo.</verse>
        <verse osisID='Luke.8.33'>Ya anae manjuyong y manganite gui taotao, manjalom gui babue ya y inetnon manmanunugo sajyao guato gui un didog gui jagoe ya manmatmos.</verse>
        <verse osisID='Luke.8.34'>Ya ayo sija munafañochocho y babue anae jalie y mafatinas, manmapos ya jasangane y taotao siuda yan gui fangualuan.</verse>
        <verse osisID='Luke.8.35'>Ya manjanao para ujalie y mafatinas; ya manmato gui as Jesus; ya masoda y taotao ni anae guinin jumuyong y manganite, na minagagago ya guaja jinasoña cabales, ya matatachong gui adeng Jesus; ya ninafanmaañao.</verse>
        <verse osisID='Luke.8.36'>Ya mansinangane ni lumie, jafa taemano manamagongña ayo y guinin jinatme manganite.</verse>
        <verse osisID='Luke.8.37'>¶ Ayonae todo y taotao gui tano y Gadarenos yan todo y oriyan, magagao na ujanao guiya sija; sa mansenmaañao; ya güiya cajulo gui batco ya tumalo tate.</verse>
        <verse osisID='Luke.8.38'>Lao ayo na taotao anae guinun manjuyong y manganite, siniplica güe para usaga guiya güiya; lao janajanao ya ilegña:</verse>
        <verse osisID='Luke.8.39'>Talo guato guiya jamyo ya unfañangane jaftaemano na dangculon güinaja finatinasña si Yuus nu jago. Ya guiña jumanao, ya jasanganñaejon todo gui siuda jaftaemano finatinasña si Jesus nu güiya.</verse>
        <verse osisID='Luke.8.40'>¶ Ya anae tumalo guato si Jesus maresibe ni y linajyan taotao sija ya mangosmagof; sa todoja numananggaja.</verse>
        <verse osisID='Luke.8.41'>Ya estagüe, un taotao na y naanña si Jairo, ya güiya locue magas y sinagoga; mato ya jatombagüe papa gui adeng Jesus, ya jagagao na ujalom gui guimaña.</verse>
        <verse osisID='Luke.8.42'>Sa guaja unoja jagaña na esta guaja dose años, ya estaba jijot na umatae. Ya anae jumanao maapupura güe ni linajyan taotao sija.</verse>
        <verse osisID='Luke.8.43'>¶ Ya un palaoan na numanajuyong jâgâ esta dose años, esta jalachae gumasta todo y güinajaña ni jaapaseñaejon medico, lao taya siña munamagong,</verse>
        <verse osisID='Luke.8.44'>Mato gui tateña ya japacha y madoblan magaguña, ya enseguidas esta bumasta y jâgâña.</verse>
        <verse osisID='Luke.8.45'>Ayonae si Jesus ilegña: Jayeyo pumacha? Lao anae todos japune ilegña si Pedro yan y mangachongña: Maestro, y linajyan taotao umanoriya jao yan machichiguit jao,</verse>
        <verse osisID='Luke.8.46'>Lao si Jesus ilegña: Guajayo pumacha; sa guajo jutungo na guaja ninasiña jumuyong guiya guajo.</verse>
        <verse osisID='Luke.8.47'>Ayonae y palaoan anae jalie na ti siña janaatog, mato ya manlalaolao, ya jatombagüe gui menaña, ya jasangan gui menan y taotao sija todos, pot jafa na japacha, yan jaftaemano na ninajomlo enseguidas.</verse>
        <verse osisID='Luke.8.48'>Ya ilegña nu güiya: Hija, y jinengguemo unninajomlo; janao ya upas.</verse>
        <verse osisID='Luke.8.49'>¶ Ya mientras cumuecuentos, mato uno ni taotao y magas y sinagoga ya ilegña: Y jagamo matae, chamo umestototba y Maestro.</verse>
        <verse osisID='Luke.8.50'>Ya anae jajungog si Jesus manopegüe: Chamo maaañao; jonggueja sa güiya ujomlo.</verse>
        <verse osisID='Luke.8.51'>Ya anae mato gui guima, taya japolo na ujalom yan güiya na si Pedro, si Juan, yan si Santiago, yan y tatan y patgon, yan y nanaña.</verse>
        <verse osisID='Luke.8.52'>Ya todos mangacasao, yan malamementagüe; lao ilegña: Chamiyo fangacasao; sa ti matae, lao mamaego.</verse>
        <verse osisID='Luke.8.53'>Ya macháchatgue güe, sa matungoja na esta matae.</verse>
        <verse osisID='Luke.8.54'>Lao güiya jamantiene y canaeña ya jaagang ilegña: Patgon palaoan, cajulo.</verse>
        <verse osisID='Luke.8.55'>Ya mato y espirituña talo, ya enseguidas cajulo; ya manago na umanachocho.</verse>
        <verse osisID='Luke.8.56'>Ya ninafanmanman y mañaenaña: lao jaencatga na chañija sumangangane ni un taotao jafa y mafatinas.</verse>
      </chapter>
      <chapter osisID='Luke.9'>
        <verse osisID='Luke.9.1'>YA jaagang ya mandaña y dose disipuluña ya janae ninasiña gui jilo y manganite todo, yan para ufanmanamte nu y chetnot sija.</verse>
        <verse osisID='Luke.9.2'>Ya jatago na ujapredica y raenon Yuus, yan unafanjomlo y manmalango.</verse>
        <verse osisID='Luke.9.3'>Ya ilegña nu sija: Chamiyo fanmañuñule ni jafa para y chalan, ni baston, ni botsa, ni pan, ni salape; ni infangaemagago dos.</verse>
        <verse osisID='Luke.9.4'>Ya cuatquiera na guma nae manjalom jamyo, fañaga güije asta que manjanao jamyo.</verse>
        <verse osisID='Luke.9.5'>Ya todo ayo sija y ti rumesibe jamyo, anae manjanao jamyo güije na siuda, sacude y petbos gui adengmiyo para testimonio contra sija.</verse>
        <verse osisID='Luke.9.6'>Ya manjanao sija, ya manmalofan sija gui sengsong, mapredidica y ibangelio, yan mannanajomlo gui todo y lugat.</verse>
        <verse osisID='Luke.9.7'>Lao si Herodes tetrarca jajungog masangan este sija na finatinas, ya estaba guefinestotba ni y sinañgan palo na si Juan esta cumajulo guinin manmatae.</verse>
        <verse osisID='Luke.9.8'>Ya y pumalo ilegñija: Si Elias jumuyong talo; ya otros umalog; na uno gui manamco na profeta lâlâ talo.</verse>
        <verse osisID='Luke.9.9'>Ya ilegña si Herodes: Si Juan guajo dumegüeya; ya jaye este nae jujungog sija na güinaja? Ya japrocura lumie güe.</verse>
        <verse osisID='Luke.9.10'>¶ Ya anae manalo guato y apostoles sija, masangane güe todo ni y finatinasñija. Ya jacone sija ya mañuja asta un banda, gui un siuda ni mafanaan Betsaida.</verse>
        <verse osisID='Luke.9.11'>Ya anae esta matungo ni y linajyan taotao sija, madálalag güe; ya güiya jaresibe, ya jasangane ni y raenon Yuus; ya janafanjomlo y numesesita manmaamte.</verse>
        <verse osisID='Luke.9.12'>Ya y jaane jatutujon pumuenge; ya mafatoigüe nu y dose ya ilegñija nu güiya: Nafanjanao, y linajyan taotao, para ufanjanao asta y sengsong yan y fangualuan gui oriya, ya ufañaga ya ufanmanaligao nañija; sa mangaeguejit güine gui desierto na lugat.</verse>
        <verse osisID='Luke.9.13'>Ya ilegña nu sija: Jamyo innafañocho. Ya ilegñija: Taya guajata na sincoja na pan yan dos güijan, patsino nije tafanjanao tafanmamajan nengcano para todo este sija na taotao.</verse>
        <verse osisID='Luke.9.14'>Ya guaja buente sinco mit na taotao. Ya ilegña ni disipuluña: Nafanmatachong pot compania, cada compania sincuenta.</verse>
        <verse osisID='Luke.9.15'>Ya taegüije mafatinas, ya mannafamatachong todos.</verse>
        <verse osisID='Luke.9.16'>Ya jachule y sinco na pan yan y dos güijan, ya jaatan julo y langet ya jabendise ya jaipe; ya janae y disipoluña para upolo gui menan y linajyan taotao.</verse>
        <verse osisID='Luke.9.17'>Ya mañocho ya manjaspog todos; ya esta majatsa y sebla y pedaso sija, dose canastra.</verse>
        <verse osisID='Luke.9.18'>¶ Ya susede, anae mananaetae güiyaja namaesa, estabaja mangaegue guiya güiya y disipuluña, ya jafaesensija, ilegña: Jaye ilegñiñija y taotao nu guajo?</verse>
        <verse osisID='Luke.9.19'>Ya sija manmanope ya ilegñija: Si Juan Bautista; lao guaja umalog: Si Elias; yan palo umalog na uno gui manamco na profeta lâlâ talo.</verse>
        <verse osisID='Luke.9.20'>Ya ilegña nu sija: Lao jamyo, jaye ilegmimiyo nu guajo? Ya manope si Simon Pedro ya ilegña: Si Cristo, gui as Yuus.</verse>
        <verse osisID='Luke.9.21'>Ya manguenesencatga sija ya jatago na chañija sumangangane ni jaye nu este;</verse>
        <verse osisID='Luke.9.22'>Ilegña: Y Lajin taotao nesesita ufamadese megae, ya umarechasa ni y manamco sija, yan y manmagas y mamale yan y escriba sija, ya umapuno ya umanacajulo gui mina tres na jaane.</verse>
        <verse osisID='Luke.9.23'>Ya ilegña nu sija todos: Yaguin guaja y malago tumatiyego, upunenaesa güe, ya uchule y quiluusña cada jaane ya udalalagyo.</verse>
        <verse osisID='Luke.9.24'>Sa masqueseaja jaye y malago na usatba y linâlâña, ufinalingaeguan; ya masquesea jaye y malingo y linâlâña pot y naanjo, güiya usatba.</verse>
        <verse osisID='Luke.9.25'>Sa jafa probechoña y taotao yaguin jagana todo y tano, ya güiya unafalingo maesa güe pat uyulang maesa gue?</verse>
        <verse osisID='Luke.9.26'>Sa masqueseaja jaye pot y mamajlao guajo yan pot y sinanganjo, mamajlao locue nu este y Lajin taotao, yaguin mato gui minalagña yan y minalag tata yan y mañantos na angjet sija.</verse>
        <verse osisID='Luke.9.27'>Lao magajet jusangane jamyo: Na guaja palo gui mangaegue güine, na ti uchague y finatae asta que ujalie y raenon Yuus.</verse>
        <verse osisID='Luke.9.28'>¶ Ya susede mina ocho na jaane, despues di estesija na sinangan, jacone mañija yan Pedro, yan si Juan, yan si Santiago, ya cajulo gui egso ni taquilo para ufanaetae.</verse>
        <verse osisID='Luke.9.29'>Ya mientras mananaetae güe, y jechuran mataña tolaeca; ya y magaguña jumuyong apaca ya malag.</verse>
        <verse osisID='Luke.9.30'>Ya, estagüe, dos taotao na cumuecuentos yan güiya; ya si Moises, yan Elias,</verse>
        <verse osisID='Luke.9.31'>Ya manjuyong yan y minalagñija, ya manguecuentos pot y jinanaoña, na para ucumple guiya Jerusalem.</verse>
        <verse osisID='Luke.9.32'>Lao si Pedro yan y mangachogña, mansenmatujog; ya anae manmagmata, malie y minalagña yan ayo na dos taotao ni mangachongña.</verse>
        <verse osisID='Luke.9.33'>Ya susede, mientras sumusuja sija guiya güiya, si Pedro ilegña as Jesus: Maestro, maulegñaja tafañaga güine; ya nije tafanmamatinas tres na tabetnaculo; uno para jago, uno para si Moises, yan uno para si Elias; ti jatungo jafa jasasangan.</verse>
        <verse osisID='Luke.9.34'>Ya mientras jasasangan este, mato un mapagajes ya mantinampe; ya ninafanguefmaañao anae manjalom gui mapagajes.</verse>
        <verse osisID='Luke.9.35'>Ya mato un inagang gui mapagajes na ilegña: Este y lajijo, inayigco; ecungog güe.</verse>
        <verse osisID='Luke.9.36'>Ya anae malofan ayo na inagang, esta masoda si Jesucristo güigüiyaja namaesa; ya sija manmamatquiloja, ya güije sija na jaane, taya jasangane ni jaye pot y liniiñija.</verse>
        <verse osisID='Luke.9.37'>¶ Ya susede inagpaña güije na jaane, anae manunog guinin y egso, ya y dangculon linajyan taotao masoda güe.</verse>
        <verse osisID='Luke.9.38'>Ya, estagüe, un taotao gui entalo y linajyan, na umagang ilegña: Maestro jutayuyut jao na unlie y lajijo; sa y unoja patgonjo:</verse>
        <verse osisID='Luke.9.39'>Sa, estagüe, un espiritu na quinene, ya enseguidas umagang; ya ninalaolao güe ya numanajuyong buo, ya aapmam na pinadese na sumuja guiya güiya, na ninalalamenja,</verse>
        <verse osisID='Luke.9.40'>Ya guinin jutayuyut y disipulumo na ujayute juyong; ya ti manasiña.</verse>
        <verse osisID='Luke.9.41'>Ya manope si Jesus ya ilegña: O generasion na ti manjonggue, yan manchatpayon! asta ngaean nae utafanjijita, ya jujasusungon jamyo? conieyo fan mague ni y lajimo.</verse>
        <verse osisID='Luke.9.42'>Lao anae mámamamaela, y anite yinite papa ya guefninalaolao. Lao si Jesus jalalatde y espiritun áplacha ya janajomlo y patgon ya janatalo guato as tataña.</verse>
        <verse osisID='Luke.9.43'>Ya todos ninafanman nu y minagas Yuus, lao mientras manmamanman todos pot todo estesija ni y jafatinas, ilegña ni disipuluña;</verse>
        <verse osisID='Luke.9.44'>Polo ya utatcalon gui talanganmiyo este sija na sinangan: sa umaentrega y Lajin taotao gui canae taotao sija.</verse>
        <verse osisID='Luke.9.45'>Lao sija ti jatungo este na sinangan, ya manafaninatogüe para chañija tumutungo: ya manmaañao mafaesen güe ni ayo na sinangan.</verse>
        <verse osisID='Luke.9.46'>¶ Ya jumuyong manafaesen entre sija, jaye guiya sija udangculoña.</verse>
        <verse osisID='Luke.9.47'>Lao si Jesus anae jaliija y jinason y corasonñija, jacone un patgon ya japolo gui bandaña,</verse>
        <verse osisID='Luke.9.48'>Ya ilegña nu sija: Jaye y rumesibe este na patgon pot naanjo jaresibeyo; ya y rumesibeyo, jaresibe y tumagoyo; sa jaye y mas diquique guiya jamyo, ayo dangculo.</verse>
        <verse osisID='Luke.9.49'>¶ Ya manope si Juan ya ilegña: Maestro inlie uno na manyuyute juyong y manganite pot y naanmo; ya inchema sa ti jadadalalagjit.</verse>
        <verse osisID='Luke.9.50'>Ya ilegña si Jesus ni sija; chamiyo chumochoma, sa ayo ni ti contra jamyo, guiya para jamyo.</verse>
        <verse osisID='Luke.9.51'>¶ Ya susede, anae mato y jaane nae jijot para umaresibe gui sanjilo; janameton y mataña para ujanao para Jerusalem,</verse>
        <verse osisID='Luke.9.52'>Ya manago tentago sija na ufanmofona gui menaña; ya majanao manjalom gui un songsong Samaritano, para umanalistuye güe güije.</verse>
        <verse osisID='Luke.9.53'>Ya ti maresibe güe, sa y mataña meton para ujananao para Jerusalem.</verse>
        <verse osisID='Luke.9.54'>Ya anae malie este ni disipuluña, si Santiago, yan si Juan, ilegñija: Señot, malago jao ya utafanmanago ya utunog guafe guinin y langet, ya ufanlinachae?</verse>
        <verse osisID='Luke.9.55'>Ayonae jabira güe ya manlinalatde.</verse>
        <verse osisID='Luke.9.56'>Ya manjanao para y otro songsong.</verse>
        <verse osisID='Luke.9.57'>¶ Ya anae manjajanao sija, un taotao ilegña nu güiya gui chalan: Señot, bae judalalagjao manoja y unjanao guato.</verse>
        <verse osisID='Luke.9.58'>Ya ilegña si Jesus nu güiya: Y sora sija mangaeliyang, ya y pajaro sija gui langet mangaechenchon; lao y Lajin taotao taya sangaña ni anae para upolo y iluña.</verse>
        <verse osisID='Luke.9.59'>Ya ilegña ni otro: Dalalagyo. Ya güiya ilegña; Señot, sottayo naya ya finenana jujanao ya jujafot si tatamo.</verse>
        <verse osisID='Luke.9.60'>Lao ilegña nu güiya: Polo y manmatae ya ufanajafot y manmataeñija; lao jago janao ya unpredica y raenon Yuus.</verse>
        <verse osisID='Luke.9.61'>Ya ilegña locue otro; judalalagja jao Señot; lao sottayo naya ya judespideyo ni y mangaegue guiya jame.</verse>
        <verse osisID='Luke.9.62'>Ya ilegña si Jesus: Ni uno ni pumopolo y canae gui alado ya uatan tateña ni y digno para y raenon Yuus.</verse>
      </chapter>
      <chapter osisID='Luke.10'>
        <verse osisID='Luke.10.1'>ANAE munjayan este sija na güinaja, jaayig y Señot otro setenta, ya jatago dos en dos gui menaña para todo y siuda yan ayo na lugat anae para ufato güe.</verse>
        <verse osisID='Luke.10.2'>Ya ilegña nu sija: Y cosecha megae, lao y manmachochocho didide; enaomina gagao y Señot y cosecha, ya ufanago ni manmachochocho para y cosechaña.</verse>
        <verse osisID='Luke.10.3'>Fanjanao gui chalanmiyo; estagüe na jutago jamyo taegüije quinilo gui entalo y lobo sija.</verse>
        <verse osisID='Luke.10.4'>Chamiyo fanmañuñule botsa ni maleta, ni sapatos: ni jaye insaluda gui jinanaonmiyo.</verse>
        <verse osisID='Luke.10.5'>Masqueseaja mano na guma nae manjalom jamyo, finenana in alog: Pas para este na guma.</verse>
        <verse osisID='Luke.10.6'>Yaguin guaja güije patgon y pas, y pasmiyo usaga guiya güiya; yaguin taya, utalo guato guiya jamyo.</verse>
        <verse osisID='Luke.10.7'>Fañaga güije na guma, fañocho yan infanguimen todo y manmanaenmiyo; sa y machochoeho ufanmerese nu y apasña. Chamiyo fanjajanao guma pot guma.</verse>
        <verse osisID='Luke.10.8'>Ya masquesea mano na siuda nae manjalom jamyo, ya manmaresibe jamyo, cano jafa y manmasajyane jamyo.</verse>
        <verse osisID='Luke.10.9'>Ya nafanjomlo y manmalango ni guaja güije, ya inalog nu sija: y raenon Yuus esta mato guiya jamyo.</verse>
        <verse osisID='Luke.10.10'>Lao masqueseaja mano na suida nae manjalom jamyo, ya ti manmaresibe jamyo, fanjanao gui cayeñija, ya inalog:</verse>
        <verse osisID='Luke.10.11'>Asta y petbos ni jachetune y adengmame güine gui siudanmiyo, insacude contra jamyo; lao tingo este na y raenon Yuus mato jijot guiya jamyo.</verse>
        <verse osisID='Luke.10.12'>Ya jusangane jamyo: mas sungunon Sodoma güije na jaane qui ayo na siuda.</verse>
        <verse osisID='Luke.10.13'>Ay! ay! jao Corasin: ay! ay! jao Betsaida! sa yaguin guiya Tiro yan Sidon nae manmafatinas este sija na mannamanman y manmafatinas guiya jamyo, jagas sen amco manmañotsot, infanmatachong gui silisio yan y apo.</verse>
        <verse osisID='Luke.10.14'>Enaomina mas sungunon Tiro yan Sidon qui para jamyo gui jaanin y sentensia.</verse>
        <verse osisID='Luke.10.15'>Ya jago Capernaum, unacajulo jao asta y langet? umachule papa asta sasalaguan.</verse>
        <verse osisID='Luke.10.16'>Y jumungog jamyo, jajungogyo; ya y dumesecha jamyo, jadesechayo; ya y dumesechayo, jadesecha y tumagoyo.</verse>
        <verse osisID='Luke.10.17'>¶ Ya manalo guato y setenta yan y minagofñija, ya ilegñija: Señot, asta y manganite insujejeta pot y naanmo.</verse>
        <verse osisID='Luke.10.18'>Ya ilegña nu sija: Julie si Satanas taegüije y lamlam ni y pedong guinin y langet.</verse>
        <verse osisID='Luke.10.19'>Estagüe, na junae jamyo ninasiña para ingacha y culebla, yan y alacran, yan y jilo todo y ninasiñan y enemigo, ya taya siña munafanlamen jamyo.</verse>
        <verse osisID='Luke.10.20'>Lao chamiyo ninafanmamagof pot este, pot y espiritu sija ni insujejeta; lao fanmagof jamyo pot y naanmiyo ni esta matugue gui langet.</verse>
        <verse osisID='Luke.10.21'>¶ Ya ayoja na ora magof si Jesus gui Espiritu Santo ya ilegña: Junae jao grasia, O Tata, Señot y langet yan y tano, sa unana este sija na güinaja gui manmejnalom yan manmanungo, ya unfanue gui mandiquique; junggan Tata, sa taegüine nae senmagof gui menamo.</verse>
        <verse osisID='Luke.10.22'>Todo y güinaja sija jagasja jaentregayo y Tatajo; ya taya tumungo jaye y Lajiña, na y Tataja; ya jaye y Tata, na y Lajiñaja, yan ayo y minalago y lajiña ufinanue.</verse>
        <verse osisID='Luke.10.23'>Ya jabiragüe guato gui disipulo sija, ya ilegña: Mandichoso y atadog ni manmanlie nu estesija ni y liniinmiyo:</verse>
        <verse osisID='Luke.10.24'>Sa jusangane jamyo, na megae na profeta yan ray sija, dumesesea na ulie nu estesija ni y liniinmiyo, ya ti malie; yan ujajungog nu estesija ni y jiningogmiyo ya ti jajungog.</verse>
        <verse osisID='Luke.10.25'>¶ Ya, estagüe, un magas y lay na tumojgue julo ya tinietientagüe, ya ilegña: Maestro, jafa jufatinas para juereda y taejinecog na linâlâ?</verse>
        <verse osisID='Luke.10.26'>Ya ilegña nu güiya: Jafa matugue gui tinago? jafa untataetae?</verse>
        <verse osisID='Luke.10.27'>Ya güiya manope, ilegña: Guaeya y Señot Yuosmo contodo gui corasonmo, yan contodo y antimo, yan contodo y minetgotmo, yan contodo y tiningomo; yan y tiguangmo taegüije iya jago namaesa.</verse>
        <verse osisID='Luke.10.28'>Ya ilegña nu güiya: Mauleg inepemo: fatinas este, ya unlâlâ.</verse>
        <verse osisID='Luke.10.29'>Lao güiya, malago na unatunas maesa güe, ilegña as Jesus: Ya jaye tiguangjo?</verse>
        <verse osisID='Luke.10.30'>Ya inepe as Jesus ya ilegña: Un taotao tumunog guinin Jerusalem asta Jerico, ya podong gui entalo y manaque; y machule y magaguña ya manachetnudan güe, ya manjanao ya mapolo cana matae.</verse>
        <verse osisID='Luke.10.31'>Ya susede na un pale tumunog güijeja na chalan; ya anae jalie malofanja gui otro banda.</verse>
        <verse osisID='Luke.10.32'>Taegüijeja locue un Lebita, anae mato jijot güije na lugat, ya jaatanja, ya malofanja gui otro banda.</verse>
        <verse osisID='Luke.10.33'>Ya un Samaritano, anae jumajanao güije na chalan, mato lugat nae gaegue güe, ya anae jalie, ninamaase,</verse>
        <verse osisID='Luke.10.34'>Ya mato guato guiya güiya jabee y chetnot sija ya janaye laña yan bino; ya janamaudae gui gaña gâgâ, ya jacone asta y guima publico ya jaadaje.</verse>
        <verse osisID='Luke.10.35'>Ya y inagpaña güije anae para ujanao jachule dos denarion salape ya janae y magas y guima, ya ilegña nu güiya: Guesadaje güe; ya todo y palo na gastomo despues, yaguin tumaloyo mague, juapase jao.</verse>
        <verse osisID='Luke.10.36'>Ya jaye y tiguang entre y tres, pot ayo y pedong gui entalo y manaque?</verse>
        <verse osisID='Luke.10.37'>Ya güiya ilegña: Ayo y maase nu güiya. Ayonae ilegña Janao ya unfatinas locue taegüije.</verse>
        <verse osisID='Luke.10.38'>¶ Ya anae jumajanao, jumalom gui un songsong; ya un palaoan na y naanña si Marta rinesibegüe gui guimaña.</verse>
        <verse osisID='Luke.10.39'>Ya guaja uno cheluña palaoan na y naanña si Maria, na locue matatachongja gui adeng Jesus, ya jaecungogja y sinanganña.</verse>
        <verse osisID='Luke.10.40'>Lao si Marta esta inestotba pot megae sinetbeña, ya mato guiya güiya, ya ilegña: Señot, ada ti unlie y chelujo na upaloyo ya jufañeñetbeja na maesa? Tago ya uayudayo.</verse>
        <verse osisID='Luke.10.41'>Ya inepe as Jesus ilegña nu güiya: Marta, Marta, esta jago inestotba ya guesmanadaje jao, pot megae na güinaja:</verse>
        <verse osisID='Luke.10.42'>Lao unoja manesesita; ya si Maria jaayig ayo mauleg na patte ni ti umachule guiya güiya.</verse>
      </chapter>
      <chapter osisID='Luke.11'>
        <verse osisID='Luke.11.1'>YA susede anae mananaetae güe gui un lugat, ya magpo, uno gui disipuluña ilegña nu güiya: Señot, fanagüejam manmanaetae, taegüije locue as Juan ni jafanagüe y disipuluña!</verse>
        <verse osisID='Luke.11.2'>Ya ilegña na sija: Yaguin manmanaetae jamyo alog: Tata, Umatuna y naanmo. Umamaela y raenomo,</verse>
        <verse osisID='Luke.11.3'>Naejam pago cada jaane ni y nengcanomame.</verse>
        <verse osisID='Luke.11.4'>Ya unasiijam ni isaomame; sa jame locue inasisie todo ayo y dumidibe jam. Ya chamojam pumopolo gui tentasion.</verse>
        <verse osisID='Luke.11.5'>¶ Ya ilegña nu sija: Jaye guiya jamyo y gaeamigo uno, ya ufinatoigüe gui tatalopuenge, ya ualog nu güiya: Amigo naayaoyo tres pan;</verse>
        <verse osisID='Luke.11.6'>Sa un amigojo mato guiya guajo guinin bumiaje, ya taya ni jafa para juplantaye gui menaña;</verse>
        <verse osisID='Luke.11.7'>Ya ayo y gaegue gui sumanjalom ufanope, ya ualog: Chamo umatbororotayo; sa esta majuchom y petta, ya estagüejam gui cama yan y famaguonjo; ti siñayo cajulo ya junae jao.</verse>
        <verse osisID='Luke.11.8'>Ya jusangane jamyo: Achogja ti ucajulo ya uninae pot y amiguña: lao pot y magagaoña, ucajulo ya unae jaftaemano y janesesita.</verse>
        <verse osisID='Luke.11.9'>Ya jusangane jamyo: Gagao, ya infanmanae; aligao ya inseda; yajo, ya infanmababaye.</verse>
        <verse osisID='Luke.11.10'>Sa jayeja y mangagao uresibe; ya y manaligao usoda; ya y manayajo, umababaye.</verse>
        <verse osisID='Luke.11.11'>Pat jaye guiya jamyo na tata, yan uguinagao ni y lajiña un pan, ya unnae un acho? pat un güijan ya enbes di güijan unnae culebla?</verse>
        <verse osisID='Luke.11.12'>Pat yan guinagao un chada, ada unnae un alacran?</verse>
        <verse osisID='Luke.11.13'>Pues ombre jamyo, ni y manaelaye, intingo numae mauleg na ninae y famaguonmiyo, cuanto mas y Tatanmiyo gui langet unae ni y Espiritu Santo todo ayo y gumagao güe?</verse>
        <verse osisID='Luke.11.14'>¶ Ya jayute juyong un anite na udo. Ya susede anae jumuyong este y anite, y ido cumuentos, ya y linajyan taotao sija ninafanmanman.</verse>
        <verse osisID='Luke.11.15'>Ya palo guiya sija ilegñija: Pot si Beetsebub, ni magas y manganite, na jayuyuteja juyong y manganite sija.</verse>
        <verse osisID='Luke.11.16'>Lao y pumalo matietientagüe, magagagao un señat gui langet.</verse>
        <verse osisID='Luke.11.17'>Lao güiya jatungo y jinason ayo sija ya ilegña nu sija: Todo y raeno umadibide contra güiyaja, uyulang; ya y guima umadibide contra guma, upodong.</verse>
        <verse osisID='Luke.11.18'>Yaguin si Satanas locue madibide contra güiya namaesa, jaftaemano y raenoña sumaga? Sa ilegmiyo na juyuyute juyong y manganite pot si Beetsebub.</verse>
        <verse osisID='Luke.11.19'>Lao yaguin junajujuyong y manganite pot si Beetsebub, pot jaye y famaguonmiyo ufanyinite sija juyong? Enaomina sija ufanjues para jamyo.</verse>
        <verse osisID='Luke.11.20'>Lao yaguin pot y calulot Yuus nae, juyuyute juyong y manganite, magajet na y raenon Yuus mato guiya jamyo.</verse>
        <verse osisID='Luke.11.21'>Yaguin un taotao ni matatnga, ya jafamauleg y atmasña, ya japulan y guimaña: todo güinajaña, manseguro.</verse>
        <verse osisID='Luke.11.22'>Lao anae mato otro na matatngaña qui güiya ya inañao, inamot ni atmasña anae jaangoco güe ya jafacae y güinajaña.</verse>
        <verse osisID='Luke.11.23'>Ayo y ti jumujame, contra guajo yuje; ya ayo y ti rumecocoge guiya guajo machalapon.</verse>
        <verse osisID='Luke.11.24'>Ya y espiritun áplacha, anae jumuyong gui taotao, jumajanao gui anglo na lugat, manaliligao dinescansa; ya anae ti mañoda, ilegña: Bae talo guato gui guimajo anae jumanaoyo.</verse>
        <verse osisID='Luke.11.25'>Ya anae mato, jasoda mabale yan maadotna.</verse>
        <verse osisID='Luke.11.26'>Ya jumanao ya mangone yan güiya otro siete espiritu mas manaelayeña qui güiya, ya jumalom ya sumaga güije: ya taelayeña y uttimoña ayo na taotao qui y finena.</verse>
        <verse osisID='Luke.11.27'>¶ Ya susede anae jasangan estesija, un palaoan gui linajyan taotao, umagang ilegña nu güiya: Dichoso ayo na tuyan y chumuchulejao, yan ayo na pecho y anae sumususo jao.</verse>
        <verse osisID='Luke.11.28'>Lao güiya ilegña: junggan, lao dichosuña ayo y jumungog y sinangan Yuus, ya jaadaje.</verse>
        <verse osisID='Luke.11.29'>¶ Ya anae manetnon y linajyan taotao guiya güiya, jatutujon sumangan: Este na generasion manaelaye: manmanaliligao señat; lao ti ufanmannae nu señat mas na ayoja y señat Jonas.</verse>
        <verse osisID='Luke.11.30'>Sa taegüije si Jonas y señat para y taotao Ninibe taegüijeja locue y Lajin taotao para güine na generasion.</verse>
        <verse osisID='Luke.11.31'>Y raenan sanjaya cumajulo gui jaanin juisio yan y taotao este na generasion ya manquinendena; sa mato guinin y uttimon y tano para uecungog y minalate Salomon; ya estagüeja uno dangculoña qui si Salomon gaegue guine na lugat.</verse>
        <verse osisID='Luke.11.32'>Y taotao sija guiya Ninibe, ufangajulo gui jaanin juisio yan este na generasion ya manquinendena; sa manmañotsot pot y prenedican Jonas; ya estagüe uno mas dangculoña qui si Jonas gaegue güine na lugat.</verse>
        <verse osisID='Luke.11.33'>¶ Taya ni un taotao munaaatog gui bedega y candet ni esta masonggue, ni upolo gui papa ganta, sino y candelero para todo y manjajalom ujalie y manana.</verse>
        <verse osisID='Luke.11.34'>Y candet y taotao, y atadog; yaguin y atadogmo sensiyo todo y tataotaomo maninina; lao yaguin taelaye, y tataotaomo locue bula jomjom.</verse>
        <verse osisID='Luke.11.35'>Atan pues sa y manana ni y gaegue guiya jago, munga jomjom.</verse>
        <verse osisID='Luke.11.36'>Enao mina yaguin todo y tataotaomo bula manana, ni mano na lugat nae guaja jomjom, cabales na ubula manana, taegüije y yanguin malag ininaña y candet ya inina jao.</verse>
        <verse osisID='Luke.11.37'>¶ Ya mientras cumuecuentos, un Fariseo siniplicagüe na usija chumocho, ya jumalom ya matachong gui lamasa.</verse>
        <verse osisID='Luke.11.38'>Lao y Fariseo ninamanman anae jalie este, pot y ti jafagase güe finena antes di uchocho.</verse>
        <verse osisID='Luke.11.39'>Ya y Señot ilegña nu güiya: Pago jamyo ni Fariseo, y sumanjiyongja gui copa yan plato innagagasgas, lao y sumanjalommiyo bula inamot an tinaelaye.</verse>
        <verse osisID='Luke.11.40'>Manaejinaso jamyo, ada ayo y fumatinas gui sumanjiyong, ti güiya locue y fumatinas gui sumanjalom?</verse>
        <verse osisID='Luke.11.41'>Lao todo y guajanmiyo naenñaejon limosña; ya estagüe na todo ufangasgas para jamyo.</verse>
        <verse osisID='Luke.11.42'>¶ Lao ay, ay jamyo Fariseo! ni infanmannae diesmos nu y yetba buena yan laruda yan todo golae; ya innafapos y tininas yan y güinaeyan Yuus. Estesija nesesita infatinas, sin pelo y pumalo.</verse>
        <verse osisID='Luke.11.43'>Ay, ay jamyo Fariseo! sa ingüaeya etmas manaquilo na tachong gui sinagoga, yan y sinaluda sija gui metcado.</verse>
        <verse osisID='Luke.11.44'>Ay ay jamyo! sa calang jamyo naftan ni ti malilie; ya y taotao sija manmalolofanja gui sumanjilo ya ti matungo.</verse>
        <verse osisID='Luke.11.45'>¶ Ya manope un magas y lay, ilegña nu güiya: Maestro, yaguin unsangan estesija unlatdejam locue.</verse>
        <verse osisID='Luke.11.46'>Lao güiya ilegña: Ay ay jamyo locue y manmagas y lay! sa innafanmangangatga y taotao sija ni ayo na catga y macat para uchule, ya ni un calolotmiyo innainete para inayuda.</verse>
        <verse osisID='Luke.11.47'>Ay, ay jamyo! sa infatinas y naftan, y profeta sija, ya y tatanmiyo pumuno.</verse>
        <verse osisID='Luke.11.48'>Taegüine mantestigo jamyo, ya inconsienteja y checho y tatanmiyo; sa sija magajet pumuno, ya jamyo fumatinas y naftanñija.</verse>
        <verse osisID='Luke.11.49'>Enaomina ilegña y minalate Yuus: Bae managoyo profeta yan apostoles para sija; ya megae guiya sija inpino yan inpetsigue:</verse>
        <verse osisID='Luke.11.50'>Sa guinin este na generasion manesesita machule y jâgâ todo y profeta, ni manmachuda desde y tutujon y tano;</verse>
        <verse osisID='Luke.11.51'>Desde jâgâ Abel, asta y jâgâ Sacharias, ni y matae gui entalo y attat yan y templo; magajet, jusangane jamyo na umanesesita machule guinin este na generasion.</verse>
        <verse osisID='Luke.11.52'>Ay ay jamyo y manmagas y lay! sa innajanao y yaben tiningo; ya ti infanjalom jamyo yan y mangequejalom inchechema.</verse>
        <verse osisID='Luke.11.53'>¶ Ya anae jumuyong güije, y escribas yan y Fariseos sija, matutujon ma afuefuetsas ya macacase para usigue cumuentos megae;</verse>
        <verse osisID='Luke.11.54'>Maespipia, para umaquechule jafa guinin y pachotña.</verse>
      </chapter>
      <chapter osisID='Luke.12'>
        <verse osisID='Luke.12.1'>YA ayo na tiempo, anae mandaña megae na mit na linajyan taotao, asta managacha uno yan otro; ya jatutujon sumangane y disipuluña sija finenana: Adaje jamyo ni y libaduran y Fariseo sija ni y hipocresia.</verse>
        <verse osisID='Luke.12.2'>Sa taya na matatampe na ti umababa; pat mananana, na ti umatungo.</verse>
        <verse osisID='Luke.12.3'>Enaomina jafa guinin sinanganmiyo gui jemjom, umajungog gui manana; ya jafa y incuentuse gui talanga gui jalom aposento, umaagangnaejon gui jilo guma.</verse>
        <verse osisID='Luke.12.4'>Ya jusangane jamyo ni y amigujo sija: Chamiyo fanmaaañao ni ayo sija y pumuno y tataotao, sa an munjayan ayo, taya jafa siña ujafatinas.</verse>
        <verse osisID='Luke.12.5'>Lao jusangane jamyo jaye inmaañagüe: Fanmaañao jamyo ni ayo y yanguin munjayan japuno, guaja ninasiñaña na uyute asta sasalaguan: Junggan, jusangañe jamyo: Fanmaañao jamyo nu güiya.</verse>
        <verse osisID='Luke.12.6'>Ada ti mabende sinco na pajaro, pot dos na octabo? ya ni uno guiya sija mamalefañaejon gui menan Yuus?</verse>
        <verse osisID='Luke.12.7'>Lao asta y gaponulonmiyo esta manmatufong. Chamiyo fanmaaañao: sa manbaliña jamyo qui y megae pajaro.</verse>
        <verse osisID='Luke.12.8'>¶ Ya jusangane jamyo: Jayeja y comonfesatñaejonyo gui menan y taotao sija; uquinenfesatñaejon locue ni y Lajin taotao gui menan y angjet Yuus.</verse>
        <verse osisID='Luke.12.9'>Lao ayo y pumuneyo gui menan taotao sija, siempre pune güe gui menan y angjet Yuus.</verse>
        <verse osisID='Luke.12.10'>Ya jayeja y cumuentos contra y Lajin taotao, umaasie; lao y chumatfino contra Espiritu Santo, ti umaasie.</verse>
        <verse osisID='Luke.12.11'>Ya anae manmacone jamyo gui menan y sinagoga sija, yan y manmagas, yan y gaesisiña, chamiyo madadaje jaftaemano yan jafa para inepe, ni jafa para insangan;</verse>
        <verse osisID='Luke.12.12'>Sa y Espiritu Santo infanfinanagüe güije na ora jafa para insangan.</verse>
        <verse osisID='Luke.12.13'>¶ Ya uno gui linajyan taotao ilegña nu güiya: Maestro, tayo y chelujo ya ufacaeyo ni y erensia.</verse>
        <verse osisID='Luke.12.14'>Lao ilegña nu güiya: Taotao, jaye pumoloyo gui jilomo para jues, pat para mamacae?</verse>
        <verse osisID='Luke.12.15'>Ya ilegña nu sija: Atan, ya inguesadaje jamyo ni y linagga: sa y linâlâ y taotao, ti guinin y manadan güinaja sija ni y jasagagaye.</verse>
        <verse osisID='Luke.12.16'>Ya mansinangane un parabola, ilegña: y fangualuan un taotao na rico, jumujuyong megae na quineco.</verse>
        <verse osisID='Luke.12.17'>Ya manjaso gui sumanjalomña, ilegña: Jafa jufatinas, sa taya mano nae jupolo y quinecojo.</verse>
        <verse osisID='Luke.12.18'>Ya ilegña: Este bae jufatinas: bae jujala papa y lanchoco, ya jujatsa y mas dangculo; ya ayo nae jupolo todo y maiisso yan y güinajajo.</verse>
        <verse osisID='Luke.12.19'>Ya jualog ni y antijo: Ante, megae güinajamo, para megae na sacan; descansa, ya unchocho, yan unguimen, yan unmagof.</verse>
        <verse osisID='Luke.12.20'>Lao si Yuus ilegña nu güiya: Taejinaso jao! pago na puenge nesesita umachule y antimo: ya para jaye ayo sija na güinaja ni unnaetnon?</verse>
        <verse osisID='Luke.12.21'>Taegüenaoja y manaetnon y güinaja para güiyaja, ya ti urico para si Yuus.</verse>
        <verse osisID='Luke.12.22'>¶ Ya ilegña ni y disipoluña sija: Enaomina jusangane jamyo, Chamiyo madadaje pot y linâlânmiyo, jafa para incano; ni y tataotaonmiyo, jafa para innaminagago.</verse>
        <verse osisID='Luke.12.23'>Sa y linâlâ mas qui y nengcano, ya y tataotao mas qui y magago.</verse>
        <verse osisID='Luke.12.24'>Jaso y aga sija, na ti manmanananom, ni ufanmangoco; ni uguaja sagannengcanoñija ni lancho; ya si Yuus janachocho sija; ya cuanto mas manmauleg jamyo qui y pajaro!</verse>
        <verse osisID='Luke.12.25'>Yan jaye guiya jamyo pot inadaje siña uaumenta un codo y linecaña?</verse>
        <verse osisID='Luke.12.26'>Yanguin ti siña inchegüe y mas diquique, para jafa inadadaje y pumalo?</verse>
        <verse osisID='Luke.12.27'>Jaso y lirio sija, jaftaemano mandocoñiñija! ti manmachochocho, ni ufanmanjila; ya jusangane jamyo na si Salomon contodo y minalagña, ti minagago parejo yan uno guiya sija.</verse>
        <verse osisID='Luke.12.28'>Yanguin si Yuus janafanminagago y chaguan qui fangualuan ni y gaegue pago, ya agupa esta mayute guato gui jetno; ti mas magajet na inninafanminagago jamyo, O jamyo didide na jinenggue?</verse>
        <verse osisID='Luke.12.29'>Ya chamiyo umaliligao jafa para incano, ni jafa para inguimen, ni infanbuébuente gui jinasonmiyo.</verse>
        <verse osisID='Luke.12.30'>Sa todo este sija na güinaja manmaaliligao ni y nasion sija gui tano: lao y tatanmiyo jatungoja na innesesita estesija na güinaja.</verse>
        <verse osisID='Luke.12.31'>Lao aligao finena y raenoña; ya todo este sija na güinaja umanafandaña para jamyo.</verse>
        <verse osisID='Luke.12.32'>Chamiyo fanmaaañao, jamyo diquique na manada; sa este minagof y tatanmiyo, na infanninae ni y raeno.</verse>
        <verse osisID='Luke.12.33'>Bende y güinajamo, ya unfannae. limosna; fanmamamauleg botsa ni ti ubijo, un güinaja gui langet na ti ufatta, anae ti usineda ni y saque, ni ti upotliya.</verse>
        <verse osisID='Luke.12.34'>Sa manoja nae gaegue y güinajamo, ayoja nae gaegue locue y corasonmo.</verse>
        <verse osisID='Luke.12.35'>¶ Polo ya esta madudog y senturanmiyo, ya esta masonggue y candet miyo;</verse>
        <verse osisID='Luke.12.36'>Ya infanparejo yan ayo na taotao sija y jananangga y señotñija, yanguin tumalo guato guinin y guipot umasagua; sa para yanguin mato ya manyajo, umababaye enseguidas.</verse>
        <verse osisID='Luke.12.37'>Mandichoso ayo sija na tentago, yanguin mato y señot, mansineda manbebela; magajet jusangane jamyo, na ududog güe, ya unafanmatachong para ufañocho, ya ufalag y sumanmena ya usetbe sija.</verse>
        <verse osisID='Luke.12.38'>Ya yanguin ufato gui segundo na bela ya gui tetsero, ya mansineda sija taegüijeja, mandichoso ayo sija na tentago.</verse>
        <verse osisID='Luke.12.39'>Este tingo na yanguin y tata gui guima mojon jatungo jafa na ora nae ufato y saque, upulan ya ti upolo na umayulang y guimaña.</verse>
        <verse osisID='Luke.12.40'>Enaomina nafanlisto jamyo locue, sa ufato y Lajin taotao, güije na ora gui anae ti injajaso.</verse>
        <verse osisID='Luke.12.41'>¶ Ayonae ilegña si Pedro: Señot, unsangan este na acomparasion para jame, pat para todos?</verse>
        <verse osisID='Luke.12.42'>Ya y Señot ilegña: Jaye nae ayo y mauleg yan mejnalom na mayetdomo, ni y ninamagas ni y señotña gui güinajana, para uninanae naña gui tiempoña?</verse>
        <verse osisID='Luke.12.43'>Dichoso ayo na tentago y yanguin mato y señotña, sineda na jachochogüe taegüije.</verse>
        <verse osisID='Luke.12.44'>Magajet jusangane jamyo; na uninamagas gui jilo y güinajaña, todo.</verse>
        <verse osisID='Luke.12.45'>Lao yanguin ayo na tentago y ilegña gui jalom corasonña: Y señotjo caeja mato; ya jatutujon pumanag y famalaoan na tentago, yan y lalaje; ya chumocho, yan gumimen, ya bumolacho;</verse>
        <verse osisID='Luke.12.46'>Y señot ayo na tentago, ufato güije na jaane gui anae ti jananangga, yan gui ora anae ti jatungo, ya uninasuja, ya uninafandaña y patteña yan y ti manmanjonggue.</verse>
        <verse osisID='Luke.12.47'>Ya ayo na tentago y jatungo y minalago y señotña; ya ti jalisto güe, ni jafatinas jaftaemano y minalagoña, umasaulag megae.</verse>
        <verse osisID='Luke.12.48'>Lao ayo y ti jatungo, ya jafatinas digno na umasauleg, lao didide masaulagña. Sa jayeja y megae manaiña, siempre megae uchule, ya jaye y megae catgoña, mas megae magagaoña.</verse>
        <verse osisID='Luke.12.49'>¶ Matoyo para juyute y guafe gui jilo tano: ya jafa malagojo yanguin esta todo mañiñila?</verse>
        <verse osisID='Luke.12.50'>Lao guaja tagpangeco para jumatagpange; ya jafa chachatsagajayo asta qui umacumple!</verse>
        <verse osisID='Luke.12.51'>Injajaso jamyo na matoyo para junae pas y tano? Jusangane jamyo, na aje; lao mas para inaguaguat.</verse>
        <verse osisID='Luke.12.52'>Sa desde pago sigue mona, uguaja gui un guma sinco na ti manparejo, y tres contra y dos, ya y dos contra y tres.</verse>
        <verse osisID='Luke.12.53'>Y tata uaguaguat contra y lajiña, ya y laje contra y tata; ya y nana contra y jagaña, ya y jaga contra y nana; y suegra contra y yetna, ya y yetna contra y suegraña.</verse>
        <verse osisID='Luke.12.54'>¶ Ya ilegña locue ni y taotao sija: Yanguin inlilie y mapagajes na cajulo gui sumanlichan, siempre ilelegmiyo: Mamamaela y ichan; ya magajet.</verse>
        <verse osisID='Luke.12.55'>Ya yanguin manguaefe y manglo sanjaya, ilelegmiyo: Uguaja maepe; ya ufato.</verse>
        <verse osisID='Luke.12.56'>Manhipocrita jamyo; intingo umegsamina y langet, yan y tano; ya jafa na ti intingo umegsamina y tiempo pago?</verse>
        <verse osisID='Luke.12.57'>Ya jafa na ni jamyo ti injisga jafa y tinas?</verse>
        <verse osisID='Luke.12.58'>Ya mientras jumanao jao yan y enemigumo para y magas, procura munaquelibre jao gui jinanaomo; na noseaja uninarastra guato gui jues, ya y jues uninentrega gui ofisiat, ya y ofisiat unpinelo gui calaboso.</verse>
        <verse osisID='Luke.12.59'>Jusangane jao: Ti unjanao juyong güije, asta qui unapase y uttimo na marabidi.</verse>
      </chapter>
      <chapter osisID='Luke.13'>
        <verse osisID='Luke.13.1'>YA mangaegue güije na tiempo taotao sija, ni masangane güe pot y Galileo sija, ni si Pilatos janadaña y jâgâñija yan y inefresenñija.</verse>
        <verse osisID='Luke.13.2'>Ya si Jesus manope ya ilegña nu sija: Jinasonmiyo na este sija na Galileo, mas manisao qui todo Galileo sija na japadese ayo sija?</verse>
        <verse osisID='Luke.13.3'>Jusangane jamyo na aje; sa yanguin ti manmañotsot jamyo, manparejoja jamyo manáchamalingo.</verse>
        <verse osisID='Luke.13.4'>Pat ayo sija y diesiocho ni y podong y tore gui jiloñija guiya Siloe ya manpinino, jinasonmiyo na mas manisao ayo sija qui todo y taotao ni y mañasaga Jerusalem?</verse>
        <verse osisID='Luke.13.5'>Jusangane jamyo na aje; sa yanguin ti manmañotsot jamyo, manparejoja jamyo manáchamalingo.</verse>
        <verse osisID='Luke.13.6'>¶ Ya jasangan este na acomparasion: Un taotao guaja y trongcon igos na matanme gui fangualuanña; ya anae mato para uegaga cao guaja tinegchaña, ti mañoda.</verse>
        <verse osisID='Luke.13.7'>Ya ilegña ni y lancheruña: Esta guaja tres años ni matoyo güine na trongcon igos, manegagayo tinegcha, ya taya nae mañodayo; utut papa; para jafa na jaocucupa y tano?</verse>
        <verse osisID='Luke.13.8'>Ya manope ilelegña nu güiya: Señot, polo pago na año ya juguadog y oriyaña, ya junaye estietcot:</verse>
        <verse osisID='Luke.13.9'>Ya yanguin ufanogcha, mauleg; yanguin aje, siempre, unutut.</verse>
        <verse osisID='Luke.13.10'>¶ Ya estaba na mamananagüe gui un sinagoga, gui sabado na jaane.</verse>
        <verse osisID='Luke.13.11'>Ya estagüe un palaoan, na guaja un espiritun malango guiya güiya esta diesiocho años, ya esta ninaojlo, ya tisiña tumacho.</verse>
        <verse osisID='Luke.13.12'>Ya anae linie as Jesus, inagang ya ilegña nu güiya: Palaoan, libre jao gui malangumo.</verse>
        <verse osisID='Luke.13.13'>Ya japolo y canaeña gui jiloña; ya enseguidas ninatunas, ya jaalaba si Yuus.</verse>
        <verse osisID='Luke.13.14'>Lao y magas sinagoga lalalo sa si Jesus, numanajomlo gui sabado na jaane, ya manope ilegña nu y linajyan taotao sija: Guaja saes na jaane para ufanmachocho y taotao sija: ya este nae mauleg mato para numajomlo; lao ti y sabado na jaane.</verse>
        <verse osisID='Luke.13.15'>Ayonae inepe ni y Señot, ya ilegña: Hipocrita jamyo, ada ti siña cada uno guiya jamyo upula y gaña guaca, pat asno gui pesebre, ya ucone ya unaguimen gui sabado na jaane?</verse>
        <verse osisID='Luke.13.16'>Ya ti siña este na palaoan, ni y jagan Abraham, ni guinede as Satanas diesiocho años, manalibre gui magodeña, gui sabado na jaane?</verse>
        <verse osisID='Luke.13.17'>Ya anae jasangan estesija, todo y enemiguña ninafan mamajlao; ya todo y taotao sija ninafanmagof, pot todo y sennamagof na güinaja ni y machogüe pot güiya.</verse>
        <verse osisID='Luke.13.18'>¶ Pot enao ilegña: Jafa parejuña y raenon Yuus? yan jafa nae juacompara?</verse>
        <verse osisID='Luke.13.19'>Parejo yan y granon y semiyan mustasa, ni y jachule y taotao, ya jatanme gui jalom jardinña; ya docó, ya jumuyong trongcon jayo; ya esta y pajaro sija gui langet mañaga gui ramasña.</verse>
        <verse osisID='Luke.13.20'>Ya ilegña talo: Jafa nae juacompara y raenon Yuus.</verse>
        <verse osisID='Luke.13.21'>Parejo yan y libadura, ni jachule un palaoan, ya janaatog gui tres medidan arina, asta qui todo manespongja.</verse>
        <verse osisID='Luke.13.22'>¶ Ya jumajanao gin chalaña, malag y siuda sija, yan y sengsong mamananagüe, ya jumajananao para Jerusalem.</verse>
        <verse osisID='Luke.13.23'>Ya ilegña uno nu güiya: Señot, didide manmasatba? si Jesus ilegña nu sija,</verse>
        <verse osisID='Luke.13.24'>Guefprocura mangejalom gui maiot na potta; sa jusangane jamyo na megae prumocucura mangejalom, lao ti mansiña.</verse>
        <verse osisID='Luke.13.25'>Yanguin y magas y guima jayasja cajulo ya jajuchom y petta, ya intitujon jamyo manmanojgue gui sumanjiyong ya inyajo y petta, ya ilegmi miyo: Señot, babayejam: ya ufanope ya ualog nu jamyo: Ti jutungo manguinemano jamyo:</verse>
        <verse osisID='Luke.13.26'>Ya intitujon umalog: Guinin mañochojam yan manguimenjam gui menamo, yan mamanagüe jam gui cayenmame.</verse>
        <verse osisID='Luke.13.27'>Lao güiya ualog: Jusangane jamyo, na ti jutungo manguinemano jamyo: fañuja guiya guajo, todos jamyo ni y chumogüe y tinaelaye.</verse>
        <verse osisID='Luke.13.28'>Ya ayonae uguaja cumasao, yan chegcheg nifen, yanguin inlie si Abraham, yan si Ysaac, yan si Jacob, yan todo y profeta sija, gui raenon Yuus; ya jamyo infanmachoneg juyong.</verse>
        <verse osisID='Luke.13.29'>Ya ufanmato manguinen y sancatan yan y sanlichan, yan y sanlago yan y sanjaya; ya ufanmatachong gui raenon Yuus.</verse>
        <verse osisID='Luke.13.30'>Ya estagüe na guaja manuttimo ya ufanfinenana, y guaja manfinenana ya ufanuttimo.</verse>
        <verse osisID='Luke.13.31'>¶ Ya ayo na ora, manmato Fariseo sija ya ilegñija nu güiya: Janao ya unsuja güine; sa malago si Herodes na unpinino.</verse>
        <verse osisID='Luke.13.32'>Ya ilegña nu sija: Janao, sangane ayo na sora, na estagüe, na juyute juyong y anite sija, yan manaamteyo pago na jaane yan agupa, ya y mina tres na jaane ufonjayanyo.</verse>
        <verse osisID='Luke.13.33'>Lao nesesita jufamocat pago yan agupa yan y inagpaña, sa ti siña na ufalingo y profeta gui Jerusalem.</verse>
        <verse osisID='Luke.13.34'>O Jerusalem! Jerusalem! ni y unpuno y profeta sija, yan unfagas ni acho ayo sija y manmatago para güiya! cuanto biaje malagoyo na junafandaña y famaguonmo, taegüije y ponidera janafandaña y poyitasña gui papa papaña, ya timalago jamyo!</verse>
        <verse osisID='Luke.13.35'>Estagüe na manmapoluye jamyo ni y guimanmiyo taetaotao; ya jusangane jamyo: Ti inliiyo, asta qui mato ayo na tiempo anae inalog: Dichoso ayo y mamamaela ni y naan y Señot.</verse>
      </chapter>
      <chapter osisID='Luke.14'>
        <verse osisID='Luke.14.1'>YA susede na anae jumalom gui guima un magas Fariseo, para uchocho pan, gui sabado na jaane, ya sija maespipiaja.</verse>
        <verse osisID='Luke.14.2'>Ya, estagüe, un taotao gaegue gui menaña na malango binaya.</verse>
        <verse osisID='Luke.14.3'>Ya manope si Jesus, ya jacuentuse manmagas y lay, yan y Fariseo sija, ilegña: Tunas numajomlo gui sabado na jaane pat aje?</verse>
        <verse osisID='Luke.14.4'>Ya sija manmamatquiquiloja. Ayonae jacone güe, ya janajomlo, ya jasotta na ujanao.</verse>
        <verse osisID='Luke.14.5'>Ya jaope sija ilegña: Jaye guiya jamyo, yanguin guaja gaña asno pat guaca, podong gui jalom tupo, ada ti enseguidas ujatsa gui sabado na jaane?</verse>
        <verse osisID='Luke.14.6'>Ya ti siña talo manmanope ni estesija.</verse>
        <verse osisID='Luke.14.7'>¶ Ya jasangan un acomparasion ni y manmaconbida, anae jaatituye ni y jaayig y mas managquilo na tachong gui lamasa; ya ilegña nu sija:</verse>
        <verse osisID='Luke.14.8'>Yanguin quinenbida jao ni un taotao para y guipot, chamo fatatachong gui mas tagquilo na tachong; sa ufato otro na mas onrao qui jago, ni y quinenbidaña locue;</verse>
        <verse osisID='Luke.14.9'>Ya ufato y cumonbida jao ya ualog nu jago: Nae este lugat y este taotao; ya ayonae untutujon mumamajlao yanguin sumaga jao gui mas uttimo na lugat.</verse>
        <verse osisID='Luke.14.10'>Lao yanguin quinenbida jao, janao ya fatachong gui mas tagpapa na lugat; sa yanguin mato y cumonbida jao, ualog nu jago: Amigo, janao falag iya jululo; ya ayonae unguaja inenra gui menan ayo sija y mangachongmo ni y manmatachong gui lamasa.</verse>
        <verse osisID='Luke.14.11'>Sa jayeja y manataquilo maesa güe, unaumitde güe ya y umunaumitde güe, umanataquilo.</verse>
        <verse osisID='Luke.14.12'>¶ Ya ilegña nu ayo y guinin cumonbida güe: Yanguin mamatinas jao nataloane pat sena, chamo umagagange y manamigumo sija, ni y mañelumo, ni y manparientesmo, ni y manrico na tiguangmo; sa noseaja unmaconbida locue talo, ya unmaapase.</verse>
        <verse osisID='Luke.14.13'>Lao yanguin gumupot jao, agange y mamoble, yan y manmanco yan y mancojo, yan y manbachet;</verse>
        <verse osisID='Luke.14.14'>Ya undichoso; sa ti siña maapase jao; lao unmaapase gui quinajulo y manunas.</verse>
        <verse osisID='Luke.14.15'>¶ Ya anae jajungog este, uno gui mangachongña ni y manmatachong gui lamasa, ilegña nu güiya: Dichoso ayo y uchocho pan gui raenon Yuus.</verse>
        <verse osisID='Luke.14.16'>Lao ilegña nu güiya: un taotao jafatinas un dangculon sena, ya mangonbida megae:</verse>
        <verse osisID='Luke.14.17'>Ya jatago y tentagoña gui oran sena, na ualog ni ayo sija y manmaconbida: Nije; sa esta todo listo.</verse>
        <verse osisID='Luke.14.18'>Ya jatutujon cada uno umescusa güe. Y fenenana ilegña: Mamajanyo un pidason tano, ya nesesitayo jujanao ya julie; jugagao jao na unescusayo.</verse>
        <verse osisID='Luke.14.19'>Ya y otro ilegña: Mamajanyo sinco pares na nobiyo para mancareta, ya bae jujanao ya juchague: jugagao jao na unescusayo.</verse>
        <verse osisID='Luke.14.20'>Ya y otro ilegña: Umasaguayo, ya enaomina ti siñayo mato.</verse>
        <verse osisID='Luke.14.21'>Ya tumalo guato y tentago, ya janatungo y senotña nu este sija. Ayo nae y magas y guima ninagoslalalo, ya ilegña ni y tentagoña: Janao, lasajyao falag y caye sija yan y chalan gui siudad, ya uncone mague y mamoble, yan y mancojo, yan y manbachet, yan y manmanco.</verse>
        <verse osisID='Luke.14.22'>Ya ilegña y tentago: Señot, esta mafatinas y tinagomo, ya trabia guaguajaja lugat.</verse>
        <verse osisID='Luke.14.23'>Ya y señot ilegña ni y tentagoña: Janao falag y dangculo na chalan yan y lugat ni y guaja ngangao, ya unafuetsas sija, ya ufanjalom para ubula y guimajo.</verse>
        <verse osisID='Luke.14.24'>Sa jusangane jamyo, na ni uno güije sija gui guinin manmaconbida, uchague y senajo.</verse>
        <verse osisID='Luke.14.25'>¶ Ya mañisija mangaegue yan un dangculon manadan taotao; ya jabira güe, ya ilegña nu sija:</verse>
        <verse osisID='Luke.14.26'>Achogja un taotao mato guiya guajo, ya ti jachatlie si tataña, yan si nanaña, yan y asaguaña, yan y famaguonña, yan mañeluña lalaje, yan y mañeluña famalaoan, yan y linâlâña locue, ti siñagüe disipulujo.</verse>
        <verse osisID='Luke.14.27'>Ya jayeja y ti cumatga y quiluusña, ya dumalalag yo; ti siñagüe disipulojo.</verse>
        <verse osisID='Luke.14.28'>Sa jaye guiya jamyo, ujaso manjatsa un tore, ya ti ufatachong finena ya utufong y para gastoña cao siña uninafunjayan?</verse>
        <verse osisID='Luke.14.29'>Sa noseaja yanguin esta japolo y simiento, ya ti siña janafunjayan; todo y lumie jatutujon manmanbotlea nu güiya,</verse>
        <verse osisID='Luke.14.30'>Ylegñija: Este na taotao jatutujon manjatsa, ya ti siña janafunjayan.</verse>
        <verse osisID='Luke.14.31'>Pat jaye y ray, anae jajanao para uguera contra y otro ray, ti ufatachong finena, ya ufañangane cao siña güe yan y dies mit, utagam y mamamaela yan veinte mit contra güiya?</verse>
        <verse osisID='Luke.14.32'>Patseno, mientras chachagoja y otro trabia, janajanao un compañia, ya ufangagao pas.</verse>
        <verse osisID='Luke.14.33'>Taegüenaoja locue; masquesea jaye guiya jamyo y ti rumechasa todo y güinajaña; ti siñagüe disipulujo.</verse>
        <verse osisID='Luke.14.34'>Y asiga mauleg; lao yanguin malingo y asiga maasenña, jaftaemano manasne?</verse>
        <verse osisID='Luke.14.35'>Ti mauleg para y tano, ni para fanyútian basula; masenyuteja ni y taotao. Jaye y gaetalanga para ufanjungog, güiya uecungog.</verse>
      </chapter>
      <chapter osisID='Luke.15'>
        <verse osisID='Luke.15.1'>YA manjijijot guato guiya güiya, todo y publicano, yan y manisao, para umaecungog güe.</verse>
        <verse osisID='Luke.15.2'>Ya mangogonggong y Fariseo sija, yan y escriba ilelegñija: Este na taotao, jaresisibeja y manisao, ya mañisijaja mañocho.</verse>
        <verse osisID='Luke.15.3'>Ya jasangane sija ni este na acomparasion, ilegña:</verse>
        <verse osisID='Luke.15.4'>Jaye na taotao guiya jamyo, y yanguin guaja gaña siento na quinilo, ya ufinalingaeguan ni y uno, ada ti ujanao ya udingo y nobentainuebe gui desierto asta qui jasoda ayo y malingo?</verse>
        <verse osisID='Luke.15.5'>Ya anae jasoda, jaapagaye ya jamagogofgüe.</verse>
        <verse osisID='Luke.15.6'>Ya anae mato gui guimaña, jaagange todo y manamiguña, yan y tignangña, ya ilelegña nu sija: Nije tafanmagof, sa jagasja jusoda y gajo quinilo ni y guinin malingo.</verse>
        <verse osisID='Luke.15.7'>Jusangane jamyo, na taegüenaoja locue uguaja gui langet, minagof yanguin un taotao na isao mañotsot, mas qui y nobentainuebe manunas na taotao ni y ti janesesita manmañotsot.</verse>
        <verse osisID='Luke.15.8'>¶ Pat, jaye na palaoan, y yanguin uguaja iyoña dies na pidason salape, ya ufinalingaeguan ni y uno; ada ti usonggue y candet ya ubale y jalom guma, ya uguesaligao asta qui usoda?</verse>
        <verse osisID='Luke.15.9'>Ya yanguin esta jasoda, jaagange y manamigaña, yan y tiguangña ya mandaña, ya ilelegña: Nije tafanmagof, sa jagasja jusoda y pidason salape ni y guinin malingo.</verse>
        <verse osisID='Luke.15.10'>Taegüenaoja locue jusangane jamyo, na uguaja minagof gui menan y angjet Yuus, pot y un taotao na isao ni y mañotsot.</verse>
        <verse osisID='Luke.15.11'>¶ Ya ilegña: Un taotao guaja dos lajiña:</verse>
        <verse osisID='Luke.15.12'>Ya y mas patgon, ilegña as tataña: Tata, naeyo ni y patteco gui güinaja ni y para guajo. Ya jafacae para sija ni y güinajaña.</verse>
        <verse osisID='Luke.15.13'>Ya ti megae na jaane malofan, anae y mas patgon janafandaña todo, ya mapos asta y chago na tano; ya jagasta todo y güinajaña güije gui guipot yan bisio di gula.</verse>
        <verse osisID='Luke.15.14'>Ya anae jagasta todo esta: mato un dangculon ñinalang güije na tano, ya jatutujon taena.</verse>
        <verse osisID='Luke.15.15'>Ya jumanao, ya jatituye gui un taotao güije na tano: ya tinago para y fangualuanña, para unachocho babue sija.</verse>
        <verse osisID='Luke.15.16'>Ya jatatanga na unabula tiyanña ni y lasas frijoles ni y jacacano y babue sija; ya taya ni un taotao numanaegüe.</verse>
        <verse osisID='Luke.15.17'>Ya anae numalo y jinasoña, ilegña: Cuanto na jotnaleron tata, mangaena pan, ya manmañoñobblaja, ya guajo güine jumatae ñalang!</verse>
        <verse osisID='Luke.15.18'>Bae jucajulo ya jujanao para as tata, ya jualog nu güiya: Tata, umisaoyo contra y langet, yan contra jago,</verse>
        <verse osisID='Luke.15.19'>Ti dignoyo mas na jumafanaan lajimo: naparejoyo yan y jotnalerumo sija.</verse>
        <verse osisID='Luke.15.20'>Ya cajulo, ya mapos para as tataña. Lao chagoja trabia, si tataña linie güe, ya ninamaase, ya finalagüe, ya tinegtog, ya chinicogüe.</verse>
        <verse osisID='Luke.15.21'>Ya y patgon ilegña as tataña: Tata, umisaoyo contra y langet, yan contra jago; ti dignoyo mas na jumafanaan lajimo.</verse>
        <verse osisID='Luke.15.22'>Lao y tata ilegña ni y tentagoña sija: Chule y mas mauleg na magago ya umanaminagago; ya umapolo y aniyu gui calolotña, yan y sapatos gui adengña:</verse>
        <verse osisID='Luke.15.23'>Ya umacone mague un tatnero ni y mas yomog, ya umapuno ya tafañocho ya tafanmagof;</verse>
        <verse osisID='Luke.15.24'>Sa este y lajijo guinin matae, ya lâlâ talo; guinin malingo, ya masoda. Ya jatutujon sija manmagof.</verse>
        <verse osisID='Luke.15.25'>Ya y lajiña ni y mas amco estaba gui fangualuan; ya anae guaguato ya esta jijot gui guima, jajungog y dandan yan y manbabaila:</verse>
        <verse osisID='Luke.15.26'>Ya jaagang uno gui tentago sija, ya jafaesen jafa ayo sija.</verse>
        <verse osisID='Luke.15.27'>Ya ilegña nu güiya: Y chelumo mato; ya si tatamo japuno y tatnero ni y mas yomog, sa jaresibe gae seguro yan sano.</verse>
        <verse osisID='Luke.15.28'>Ya ninagoslalalo, ya ti malago jumalom: ayonae jumuyong si tataña, ya siniplica na ujalom.</verse>
        <verse osisID='Luke.15.29'>Ya manope ilegña as tataña: Estagüe, megae na año nae jusesetbe jao, ya taya nae ti jaosgue jafa na tinagomo: lao taya nae unnaeyo un patgon chiba para infanmagof yan y manamigujo sija:</verse>
        <verse osisID='Luke.15.30'>Lao anae mato este na lajimo ni y jalachae todo y güinajamo gui manputa sija; unpunueja ni y mas yomog na tatnero.</verse>
        <verse osisID='Luke.15.31'>Ya ilegña nu güiya: Lajijo, siempre jumijitaja; ya todo y güinajajo iyomo.</verse>
        <verse osisID='Luke.15.32'>Lao mauleg para utafanmagof ya utafanalegria: sa este y chelumo guinin matae, ya lâlâ talo; yan guinin malingo, ya esta masoda.</verse>
      </chapter>
      <chapter osisID='Luke.16'>
        <verse osisID='Luke.16.1'>YA ilegña locue ni y disipuluña sija: Guaja un taotao na rico, ya guaja mayetdomuña; ya este mafaaela guiya güiya na jagasta y güinajaña.</verse>
        <verse osisID='Luke.16.2'>Ya janamaagange, ya ilegña nu güiya: Jafa este y jujujungog guiya jago? Fannae cuenta pot y mayetdomumo, sa ti siña jao mumayetdomo mas.</verse>
        <verse osisID='Luke.16.3'>Ayonae y mayetdomo, ilegña gui sumanjalomña: Jafa jufatinas? sa y señotjo unajanaoyo gui mayetdomujo: Taya minetgotto para ufanguadog; mamajlaojo umogagao.</verse>
        <verse osisID='Luke.16.4'>Jutungo esta jafa jufatinas, para yanguin manajanaoyo gui mayetdomujo, jumaresibeyo gui guimañija.</verse>
        <verse osisID='Luke.16.5'>Ya jaagang cada uno gui manmadidibe ni y señotña, ya ilegña ni y finenana: Cuanto undidibe y señotjo?</verse>
        <verse osisID='Luke.16.6'>Ya ilegña: Siento na medidan laña. Ayonae ilegña nu güiya: Chule y cuentamo ya unfatachong guse ya untugue sincuenta.</verse>
        <verse osisID='Luke.16.7'>Ya ilegña talo ni y otro: Ya jago, cuanto dibimo? Ilegña: Siento na medidan trigo. Ylegña talo: Chule y cuentamo ya untugue ochenta.</verse>
        <verse osisID='Luke.16.8'>Ya jaalaba y señot y taelaye na mayetdomo; sa pot y jagostungo chumogüe: sa y famaguon este na tano, manmejnalomña y generasionñija, qui y famaguon y manana.</verse>
        <verse osisID='Luke.16.9'>Ya jusangane jamyo: Fanmamamauleg amigonmiyo pot y güinajan y timanunas; sa yanguin manfatta jamyo, infanrinesibe gui taejinecog na saganñija.</verse>
        <verse osisID='Luke.16.10'>Ya y tunas gui didide, tunasja locue gui megae; ya y ti tunas gui didide, ti tunasja locue gui megae.</verse>
        <verse osisID='Luke.16.11'>Yanguin ti guinin manunas jamyo gui ti magajet na güinaja, jaye infaninangoco gui magajet na güinaja?</verse>
        <verse osisID='Luke.16.12'>Ya yanguin ti guinin manunas fiet jamyo gui iyon y otro taotao, jaye infanninae ni y iyonmiyo?</verse>
        <verse osisID='Luke.16.13'>Ni un tentago siña jasetbe dos na señot: sa uchatlie y uno, ya uguaeya y otro; pat atituye gui uno, ya udespresia y otro. Ti siña jamyo insetbe si Yuus, yan y güinaja.</verse>
        <verse osisID='Luke.16.14'>¶ Ya y Fariseo sija locue, ni y mangasalape, majungog este sija; ya mabotlea güe.</verse>
        <verse osisID='Luke.16.15'>Ya ilegña si Jesus nu sija: Jamyo yuje sija y innafanunas maesa jamyo gui menan y taotao sija; lao si Yuus jatungoja y corasonmiyo: sa ayo y guesmaguaeya gui entalo y taotao sija y chinatlie para y menan Yuus.</verse>
        <verse osisID='Luke.16.16'>Y lay, yan y profeta sija, mangaegue asta as Juan: ya desde ayo na tiempo y raenon Yuus mapredicañaejon, ya todoja jumalom nu y finijon.</verse>
        <verse osisID='Luke.16.17'>Lao guseña malofan y langet yan y tano, qui na un pidasito gui lay ufatta.</verse>
        <verse osisID='Luke.16.18'>Todo ayo y dumingo y asaguaña, ya umasagua yan otro, jafatinas y abale; ya y umasagua ayo na palaoan ni y diningo ni y asaguañalaje, jafatinas y abale.</verse>
        <verse osisID='Luke.16.19'>¶ Guaja un taotao na rico, na minagagagoja putpura, yan y guesmauleg na magago apaca, ya cada jaane gumupupot.</verse>
        <verse osisID='Luke.16.20'>Ya guaja locue un pobble na umógagao limosna, y naanña si Lasaro, na bula chetnot, ni y estaba mapolo gui pettan y rico.</verse>
        <verse osisID='Luke.16.21'>Ya malagogüe na umanachocho ni ayo y andesmoronan ni y mamopodong gui lamasan y rico; ya asta y galago manmato ya manmanjójoflag y chetnotña.</verse>
        <verse osisID='Luke.16.22'>Ya despues, matae y pebble ni y umógagao limosna, ya macone ni y angjet sija asta y pechon Abraham; matae locue y rico na taotao, ya majafot;</verse>
        <verse osisID='Luke.16.23'>Ya y ya sasalaguan, jajatsa y atadogña, anae estaba gui sinapet, ya jalie si Abraham na chago, yan si Lasaro gui pechoña.</verse>
        <verse osisID='Luke.16.24'>Ya umagang ilegña: Tata Abraham, gaease nu guajo, ya tago si Lasaro, para usupog y puntan calolotña gui janom ya unafresco y jilajo; sa estagüe na masasapetyo güine na mañila.</verse>
        <verse osisID='Luke.16.25'>Lao si Abraham ilegña: Laje, jaso na anae lalâlâ jao unresibe todo y manmauleg na güinajamo; taegüenaoja locue si Lasaro jaresibe y manaelaye na güinaja: lao pago, güiya mamagof güine, ya jago masasapet.</verse>
        <verse osisID='Luke.16.26'>Ya gui todo estesija; esta mapolo fitme gui entalota un dangculon joyo na chojfe, para todo y manmalago manmalofan güine asta iya jamyo ti ufansiña; ni ufanmalofan y manmalago güenao manmalag iya jamyo.</verse>
        <verse osisID='Luke.16.27'>Ayonae ilegña: Pues jutayuyut jao tata, tago güe para y guima tata;</verse>
        <verse osisID='Luke.16.28'>Sa guajayo sinco mañelujo lalaje; para usangane sija testimonio; ni noseaja ufanmamaela locue güine gui sinapet na lugat.</verse>
        <verse osisID='Luke.16.29'>Lao si Abraham ilegña: Gaegueja si Moises yan y profeta sija, polo ya ujaecungogja.</verse>
        <verse osisID='Luke.16.30'>Ya ilegña: Aje, tata Abraham; sa yanguin uno ni y guinin manmatae jumanao para iya sija, ufanmañotsot.</verse>
        <verse osisID='Luke.16.31'>Ya ilegña nu güiya: Yanguin ti maecungog si Moises, yan y profeta sija; ti ufanmaosgon achogja uguaja cajulo guinin y manmatae.</verse>
      </chapter>
      <chapter osisID='Luke.17'>
        <verse osisID='Luke.17.1'>YA ilegña ni y disipuluña sija: Ti siña ti ufato y escandalo; lao ay, ay ayo y munafato!</verse>
        <verse osisID='Luke.17.2'>Maulegña na umagode gui agagaña un alutong, ya umayute gui tase, antes qui uninaquepodong uno güine gui mandiquique sija.</verse>
        <verse osisID='Luke.17.3'>Adaje jamyo: Yanguin umisao y chelumo contra jago, reprende: y yanguin mañotsot, asie.</verse>
        <verse osisID='Luke.17.4'>Yanguin siete biaje gui un jaane umisao contra jago, ya siete biaje mafato guiya jago, ya ilelegña: Mañotsotyo, un asie.</verse>
        <verse osisID='Luke.17.5'>¶ Ya y apostoles, ilegñija nu y Señot: Aumenta, y jinengguenmame.</verse>
        <verse osisID='Luke.17.6'>Ya y Señot ilegña: Yanguin mangaejinenggue jamyo taegüije y granon mostasa, ya mojon ilegmiyo nu este na sicómoro trongcon jayo: Chapag jao güenao, ya unplanta jao gui tase; ya mojon infaninesgueja.</verse>
        <verse osisID='Luke.17.7'>Lao jaye guiya jamyo y guaja tentagoña, na manalalado, pat mamamasto quinilo, y yanguin mato guinin y fangualuan, ualog nu güiya; maela enseguidas y fatachong, ya unchocho?</verse>
        <verse osisID='Luke.17.8'>Ya ti ualog nu güiya finena: Nalisto y senajo para juchocho, ya undudog jao, ya unsetbeyo asta qui munjayanyo chumocho, yan gumimen: ya despues nae unchocho, ya unguimen?</verse>
        <verse osisID='Luke.17.9'>Numae grasias ayo na tentago, sa jafatinas y matagoña? Jinasoco na aje.</verse>
        <verse osisID='Luke.17.10'>Taegüineja locue jamyo, yanguin esta inchegüe todo ayo sija y jutago jamyo, ualog: Maninutil jam na tentago; sa ayoja y para y chechomame inchegüe.</verse>
        <verse osisID='Luke.17.11'>¶ Ya susede anae jumanao para Jerusalem, ya malofan gui inanaco Samaria, yan Galilea.</verse>
        <verse osisID='Luke.17.12'>Ya anae jumalom gui un songsong, manasoda güije yan dies na taotao na manategtog; ya manojgue desde y chago.</verse>
        <verse osisID='Luke.17.13'>Ya jajatsa y inagangñija, ya ilegñija: Jesus, Maestro, gaease nu jame.</verse>
        <verse osisID='Luke.17.14'>Ya anae jalie, ilegña nu sija: Janao ya infanue y mamale nu jamyo. Ya susede anae manjajanao, manjuyong mangasgas.</verse>
        <verse osisID='Luke.17.15'>Ya y uno guiya sija, anae jalie na jomlo güe, jabira güe tate, ya janaagagang mannae si Yuus minalag.</verse>
        <verse osisID='Luke.17.16'>Ya jatomba güe papa gui fion adeng si Jesus, ya janae grasias: este na taotao, Samaritano.</verse>
        <verse osisID='Luke.17.17'>Ya manope si Jesus, ilegña: Ada ti dies y mangasgas? ya manmangue y nuebe?</verse>
        <verse osisID='Luke.17.18'>Taya masoda tumalo mague para unae si Yuus grasias, na esteja y taotao juyong.</verse>
        <verse osisID='Luke.17.19'>Ya ilegña bu güiya: Cajulo ya unjanao; y jinengguemo munajomlo jao.</verse>
        <verse osisID='Luke.17.20'>¶ Ya anae mafaesen ni y Fariseo sija, ngaean nae ufato y raenon Yuus, jaope ilegña: Y raenon Yuus, ti matungo finatoña.</verse>
        <verse osisID='Luke.17.21'>Ni ujaalog: Estagüe! pat ayogüe! sa y raenon Yuus, gaegueja gui sumanjalommiyo.</verse>
        <verse osisID='Luke.17.22'>¶ Ya ilegña ni y disipuluña sija: Ufato y jaane sija, na infanmalago na inlie uno gui jaanin y Lajin taotao, ya ti inlie.</verse>
        <verse osisID='Luke.17.23'>Ya ujaalog nu jamyo: Estagüe, pat ayogüe; chamiyo tumatitiye, ni indalalaque sija.</verse>
        <verse osisID='Luke.17.24'>Sa taegüijeja y lamlam, yan mañila gui un lugat gui papa y langet, ya inina y otro banda gui papa y langet; taegüineja locue y Lajin taotao, gui jaaniña.</verse>
        <verse osisID='Luke.17.25'>Lao nesesita na ufamadese finena megae, ya umarechasa ni este na generasion.</verse>
        <verse osisID='Luke.17.26'>Sa jaftaemanoja y jaanin Noe, taegüijeja locue y jaanin y Lajin taotao.</verse>
        <verse osisID='Luke.17.27'>Mañocho, yan manguimen, yan manasagua, yan manafanasagua, asta ayo na jaane anae jumalom si Noe gui atca, ya mato y dilubio ya manyinilang sija todo.</verse>
        <verse osisID='Luke.17.28'>Taegüineja locue jasusede gui jaanin Lot: mañocho, manguimen, manmamajan, manmanbende, manmananom, yan manmanjatsa guma;</verse>
        <verse osisID='Luke.17.29'>Lao ayoja na jaane anae jumanao si Lot guiya Sodoma, janauchan guafe, yan asufre guinin y langet, ya manyinilang todo sija.</verse>
        <verse osisID='Luke.17.30'>Taegüijeja uguaja güije na jaane yanguin ufamanue y Lajin taotao.</verse>
        <verse osisID='Luke.17.31'>Ayo na jaane, ayo y gaegue gui jilo guma ya y güinajaña gaegue gui jalom guma, chaña tumutunog ya uchule; parejoja locue yan y gaegue gui fangualuan, chaña tumatalo tate.</verse>
        <verse osisID='Luke.17.32'>Jaso y asaguan Lot.</verse>
        <verse osisID='Luke.17.33'>Masquesea jaye y umaliligao na usatba y linâlâña, ufinalingaeguan; ya masquesea jaye y finalingaeguan y liânâlña umasatba.</verse>
        <verse osisID='Luke.17.34'>Jusangane jamyo, na ayo na puenge uguaja dos na taotao gui un catre; y uno umacone ya y otro umapolo.</verse>
        <verse osisID='Luke.17.35'>Dos na palaoan dumadaña manguleg; y uno umacone, ya y otro umapolo.</verse>
        <verse osisID='Luke.17.36'>Dos na taotao ugaegue gui fangualuan; y uno umacone, ya y otro umapolo.</verse>
        <verse osisID='Luke.17.37'>Ya manmanope ilegñija nu güiya: Manggue Señot? Ya jaope ilegña: Manoja nae gaegue y tataotao, ayoja nae mandaña y pojaro aguila sija.</verse>
      </chapter>
      <chapter osisID='Luke.18'>
        <verse osisID='Luke.18.1'>YA jasangane un acomparasion, na y taotao sija janesesita ufanmanayuyut, ya chañija fanataeanima.</verse>
        <verse osisID='Luke.18.2'>Ilelegña: Guaja gui un siuda un jues, na ti maañao as Yuus, ni urespeta ni jaye na taotao:</verse>
        <verse osisID='Luke.18.3'>Ya guaja locue güije na siuda un biuda ni y mato guiya güiya ya ilelegña: Areglajam yan y enemigujo.</verse>
        <verse osisID='Luke.18.4'>Ya ti malago finena; lao despues ilegña gui sumanjalomña: Achogja ti maañaoyo as Yuus, ni jufanrespeta taotao;</verse>
        <verse osisID='Luke.18.5'>Lao pot y jarorobayo este na palaoan, bae juaregla sija, sa noseaja pot y sisigueja mague, uestotbayo.</verse>
        <verse osisID='Luke.18.6'>Ya y Señot ilegña: Ecungog jafa y ti tunas na jues ilelegña.</verse>
        <verse osisID='Luke.18.7'>Ada ti unalibre si Yuus y inayigña, ni y maaagang güe jaane, yan puenge, ya apmam na jasungon pot sija?</verse>
        <verse osisID='Luke.18.8'>Jusangane jamyo, na enseguidas unafanlibre. Lao anae ufato y Lajin taotao, ufañoda jinenggue gui jilo tano?</verse>
        <verse osisID='Luke.18.9'>¶ Ya jasangan este na acomparasion ni ayo sija y umangocon maesa sija na manunas, ya jadespresia y pumalo:</verse>
        <verse osisID='Luke.18.10'>Dos na taotao jumanao julo gui templo para ujafanaetae: Y un Fariseo, ya y otro publicano.</verse>
        <verse osisID='Luke.18.11'>Y Fariseo tumojgue, ya taegüine tinaetaeña gui sumanjalomña: Junae jao grasias Yuus, sa ti parejoyo yan y pumalo na taotao, ni y manáplacha, yan manábale, ni y este publicano.</verse>
        <verse osisID='Luke.18.12'>Umayuyunatyo dos biaje gui semana; mannanaeyo diesmos ni y todo güinajajo.</verse>
        <verse osisID='Luke.18.13'>Lao y publicano gaegue na tumotojgue gui chago; ya ti jaguesjatsa y atadogña julo gui langet; lao jaseseco y pechoña, ya ilelegña: Yuus, gaease nu guajo, sa taotao isaoyo.</verse>
        <verse osisID='Luke.18.14'>Jusangane jamyo, na, este na taotao jumanao papa y guimaña, ya maasie y isaoña, mas mauleg qui y otro; sa cada uno y minadangculo güe, uninaumitde; ya y munamitde güe, umanadangculo.</verse>
        <verse osisID='Luke.18.15'>¶ Ya maconie guato guiya güiya ni y diquique na famaguonñija, para upacha; ya anae manlinie ni y disipulo sija, manmalalatde.</verse>
        <verse osisID='Luke.18.16'>Lao si Jesus jaagang sija, ya ilegña: Polo y diquique na famaguon ya ufanmamaela guiya guajo, ya chamiyo chumochoma; sa iyon este sija y raenon Yuus.</verse>
        <verse osisID='Luke.18.17'>Magajet jusangane jamyo, na y ti rumesibe y raenon Yuus taegüije y diquique na patgon, ti ujalom güije.</verse>
        <verse osisID='Luke.18.18'>¶ Ya un taotao na magas, finaesen güe ilelegña: Mauleg na Maestro, jafa jufatinas para juereda y taejinecog na linâlâ?</verse>
        <verse osisID='Luke.18.19'>Ya si Jesus ilegña nu güiya: Jafa na ilegmo nu guajo mauleg? taya mauleg na unoja, si Yuus.</verse>
        <verse osisID='Luke.18.20'>Utungo y tinago sija: Chamo umábale, Chamo famumuno, Chamo fañañaque, Chamo sumasangan y ti magajet na sinangan, Onra si tatamo, yan nanamo.</verse>
        <verse osisID='Luke.18.21'>Ya ilegña: Todo este sija juadaje desde y pinatgonjo.</verse>
        <verse osisID='Luke.18.22'>Anae jajungog este sija si Jesus, ilegña nu güiya: Guaja uno fattamo trabia: bende todo y güinajamo, ya unfacae y mamobble, ya uguaja güinajamo gui langet, ya maela dalalagyo.</verse>
        <verse osisID='Luke.18.23'>Lao anae jajungog estesija, ninágostriste; sa gosrico güe.</verse>
        <verse osisID='Luke.18.24'>Ya anae linie as Jesus, ilegña: Namanminapot ayo sija y mangaegüinaja manjalom gui raenon Yuus!</verse>
        <verse osisID='Luke.18.25'>Sa guseña malofan un cameyo gui matan y jaguja, qui ujalom un rico gui raenon Yuus.</verse>
        <verse osisID='Luke.18.26'>Ya ayo y jumungog, ilegñija: Jaye nae siña satbo?</verse>
        <verse osisID='Luke.18.27'>Ya ilegña: Y güinaja ni y ti mansiña para y taotao sija; mansiña para as Yuus.</verse>
        <verse osisID='Luke.18.28'>Ayonae ilegña si Pedro: Estagüeja na indingo y iyonmame, ya indalalag jao.</verse>
        <verse osisID='Luke.18.29'>Ya ilegña nu sija: Magajet jusangane jamyo, na taya ni un taotao ni y dumingo guma, pat asagua, pat mañelu, pat mañaena, pat famaguon, pot y raenon Yuus,</verse>
        <verse osisID='Luke.18.30'>Ya ti uresibe mas megae pago na tiempo, lao y mamamaela na tiempo, taejinecog na linâlâ.</verse>
        <verse osisID='Luke.18.31'>¶ Ya jacone y dose, ya ilegña nu sija: Estagüe, na manjajanaojit julo Jerusalem, ya todosija y tinigue y profeta sija pot y Lajin taotao, ufanmacumple.</verse>
        <verse osisID='Luke.18.32'>Sa nesesita na umaentrega gui taotao juyong, ya umabotlea, yan umafaesegnane, yan umatolae:</verse>
        <verse osisID='Luke.18.33'>Ya umasaulag, ya umapuno; ya y mina tres na jaane, ucajulo talo.</verse>
        <verse osisID='Luke.18.34'>Lao sija ti jatungo ni uno gui este sija: ya este na sinangan manaatog guiya sija, ya ni ti jatungo jafa sija y masangan.</verse>
        <verse osisID='Luke.18.35'>¶ Ya susede anae esta jijijot Jerico, estaba un taotao bachet gui oriyan chalan na matatachong, ya umógagao:</verse>
        <verse osisID='Luke.18.36'>Ya anae jajungog y linajyan taotao na manmalolofan, mamaesen jafa ayo.</verse>
        <verse osisID='Luke.18.37'>Ya masangane güe, na si Jesus Nasareno malolofan.</verse>
        <verse osisID='Luke.18.38'>Ya umagang ilelegña: Jesus, jago ni y Lajin David, gaease nu guajo.</verse>
        <verse osisID='Luke.18.39'>Ya machoma ni y manmofona para ufamatquilo: lao mas umagang megae: Jago ni y Lajin David, gaease nu guajo.</verse>
        <verse osisID='Luke.18.40'>Ya tumojgue si Jesus, ya manago na umaconie guato guiya güiya: ya anae esta jijijot, finaesen:</verse>
        <verse osisID='Luke.18.41'>Jafa malagomo jufatinas guiya jago? Ya güiya ilegña: Señot, para jufanlie.</verse>
        <verse osisID='Luke.18.42'>Ya ilegña si Jesus nu güiya: Fanlie: y jinengguemo unsinatba.</verse>
        <verse osisID='Luke.18.43'>Ya enseguidas jaresibe y liniiña, ya jadalalag güe, yan janamalag si Yuus; yan todo y taotao sija, anae malie, maalaba si Yuus.</verse>
      </chapter>
      <chapter osisID='Luke.19'>
        <verse osisID='Luke.19.1'>YA jumalom si Jesus, ya malofan inanaco Jerico.</verse>
        <verse osisID='Luke.19.2'>Ya, estagüe, güije un taotao na y naanña si Saqueo, magas y publicano, na rico güe.</verse>
        <verse osisID='Luke.19.3'>Ya jaquequeliija jaye si Jesus; lao ti siña, pot y linajyan taotao, yan pot y etigo güe.</verse>
        <verse osisID='Luke.19.4'>Ya malago mona, ya umeculo gui trongcon sicomoro para ulie: sa nesesita na ufapos güije.</verse>
        <verse osisID='Luke.19.5'>Ya anae mato si Jesus güije na lugat, manatan julo, ya ilegña nu güiya: Saqueo, tunog lasajyao, sa pago na, jaane nesesita na jusaga gui guimamo.</verse>
        <verse osisID='Luke.19.6'>Ya sumajyao papa, ya jaresibe güe yan y minagofña.</verse>
        <verse osisID='Luke.19.7'>Ya anae malie este, todos mangonggong, ilegñija: Mapos, para usaga gui isao na taotao.</verse>
        <verse osisID='Luke.19.8'>Ya si Saqueo tumojgue ya ilegña ni y Señot: Estagüe, Señot, y lamita gui güinajajo junae y mamobble sija; ya yanguin guaja chinelejo pot finababa bae junae cuatro talo.</verse>
        <verse osisID='Luke.19.9'>Ya ilegña si Jesus nu güiya: Pago na jaane mato y satbasion güine na guma; sa güiya locue Lajin Abraham.</verse>
        <verse osisID='Luke.19.10'>Sa y Lajin taotao mato para ualigao, yan usatba y manmalingo.</verse>
        <verse osisID='Luke.19.11'>¶ Ya mientras majujungog este sija, jaaumenta ya jasangan un acomparasion, sa pot y esta jijijot Jerusalem, yan pot y jinasonñija na enseguidas ufato y raenon Yuus.</verse>
        <verse osisID='Luke.19.12'>Pot este na ilegña: Un taotao na magas, jumanao para y chago na tano para uresibe y raeno, yan para utaloja guato.</verse>
        <verse osisID='Luke.19.13'>Ya jaagang y dies na tentagoña, ya jaentrega dies na minan moneda, ya ilegña nu sija: Nafangagana asta qui ufato.</verse>
        <verse osisID='Luke.19.14'>Lao y taotaoña gui güije na tano machatlie güe, ya manmanago un compañia guato guiya güiya, ilegñija: Mungajam na ufangobietna este na taotao gui jilo mame.</verse>
        <verse osisID='Luke.19.15'>Ya susede anae esta jaresibe y raeno, tumalo guato, ya manago na ufanmaagange y tentago sija ni y janae ni y salape, para utungo cuanto cada uno güinanaña.</verse>
        <verse osisID='Luke.19.16'>Ya anae mato y finenana, ilegña: Señot, y minamo mangana dies na mina mas.</verse>
        <verse osisID='Luke.19.17'>Ya ilegña nu güiya: Mauleg na finatinasmo, mauleg jao na tentago. Pot y tunas jao gui didide, guaja ninasiñamo gui jilo y dies na siuda.</verse>
        <verse osisID='Luke.19.18'>Ya anae mato y mina dos, ilegña: Señot, y minamo mangana sinco na mina.</verse>
        <verse osisID='Luke.19.19'>Ya locue ilegña nu güiya: Jago gui jilo sinco na siuda.</verse>
        <verse osisID='Luke.19.20'>Ya mato y otro ilegña: Señot, estagüe y minamo na juadaje ya jupolo gui jalom y setbiyetas:</verse>
        <verse osisID='Luke.19.21'>Sa maañaoyo nu jago, sa recto jao na taotao: unchuchule y ti unpolo, ya uncococo y ti untanom.</verse>
        <verse osisID='Luke.19.22'>Ya ilegña nu güiya: Taelaye jao na tentago, y guinin y pachotmo nae jujusga jao. Untungoja na recto yo na taotao, juchuchuleja y ti jupolo, ya jucococoja y ti jutanme:</verse>
        <verse osisID='Luke.19.23'>Jafa na ti unpolo y salapejo gui banco; sa para yanguin matoyo jugagao yan y ganansia?</verse>
        <verse osisID='Luke.19.24'>Ya ilegña nu ayo sija y manotojgue gui oriya: Nasuja guiya güiya y minan moneda ya umanae ayo y guaja dies na mina.</verse>
        <verse osisID='Luke.19.25'>Ya ilegñija nu güiya: Señot, guajaja güe dies na mina.</verse>
        <verse osisID='Luke.19.26'>Sa jusangane jamyo, na masqueseaja jaye y guaja iyoña, umanae; lao y taya iyoña, achogja y guajaña umanasuja guiya guiya.</verse>
        <verse osisID='Luke.19.27'>Lao aya sija y enemigujo, ni y ti manmalago na jufangobietna gui jiloñija, cone mague, ya ufanmadegüeya gui menajo.</verse>
        <verse osisID='Luke.19.28'>¶ Ya anae munjayan jasangan este, malag y sumanmena, ya cajulo Jerusalem.</verse>
        <verse osisID='Luke.19.29'>¶ Ya susede anae esta jijot Betfage, yan Betania, gui egso ni y mafanaan ogso Olibo, jatago dos gui disipuluña,</verse>
        <verse osisID='Luke.19.30'>Ilegña: Janao fanmalag esta mona y sengsong; ya an manjalom jamyo güije, inseda un patgon bulico na magogode, na taya ni un taotao tumachojnge: pula ya inquene mague.</verse>
        <verse osisID='Luke.19.31'>Ya yanguin jaye na taotao fumaesen jamyo: Jafa miña inpila? Sangane taegüine: Sa janesesita y Señot.</verse>
        <verse osisID='Luke.19.32'>Ya manjanao ayo sija y manmatago, ya jasoda jaftaemano y mansinangane sija.</verse>
        <verse osisID='Luke.19.33'>Ya anae mapupula y patgon bulico, ilegña y gaega nu sija: Jafa muna inpípila y patgon bulico.</verse>
        <verse osisID='Luke.19.34'>Ya ilegñija: Janesesita y Señot.</verse>
        <verse osisID='Luke.19.35'>Ya macone guato gui as Jesus: ya japolo y magagoñija gui jilo y patgon bulico, ya manmaudae si Jesus,</verse>
        <verse osisID='Luke.19.36'>Ya anae jumajanao, jababa y magagoñija gui chalan.</verse>
        <verse osisID='Luke.19.37'>Ya anae esta jijijot, esta tumutunog gui egso Olibo, todo y manadan disipulo matutujon manmagof ya maalaba si Yuus, yan dangculo inagang, pot y liniiñija todo ni y finatinas namanman.</verse>
        <verse osisID='Luke.19.38'>Ylegñija: Dichoso y Ray ni y mato pot y naan y Señot: pas gui langet, yan minalag guiya jululo.</verse>
        <verse osisID='Luke.19.39'>Ya palo gui Fariseo sija, manestaba gui entalo y linajyan taotao ilegñija nu güiya: Maestro, reprende y disipulumo sija.</verse>
        <verse osisID='Luke.19.40'>Ya manope ilegña: Jusangane jamyo, na yanguin manmamatquilo este sija, y acho enseguidas ufanagang.</verse>
        <verse osisID='Luke.19.41'>¶ Ya anae esta jijot, ya jalile y siuda, ninacasao pot güiya.</verse>
        <verse osisID='Luke.19.42'>Ylegña: Yanguin untungo, pago gui jaanimo, jagoja, y güinaja ni y iyon y pas! lao pago esta maatogüe y atadogmo.</verse>
        <verse osisID='Luke.19.43'>Sa ufanmato jaane guiya jago, na y enemigumo sija utanmancolat oda gui oriyamo, ya unmaoriyaye, ya unmaadaje cada banda,</verse>
        <verse osisID='Luke.19.44'>Ya umayute papa gui jilo oda yan y famaguonmo ni y mangaegue gui sumanjalommo; ya ti unmapoluye un acho gui jilo y otro; sa ti untungo y tiempon y mabisitamo.</verse>
        <verse osisID='Luke.19.45'>¶ Ya jumalom gui templo, ya jatutujon yumute juyong todo ayo sija y manmanbebende güije;</verse>
        <verse osisID='Luke.19.46'>Ya ilegña nu sija: Esta matugue: Y gumajo, uguma manaetae; lao jamyo infaliyang saque.</verse>
        <verse osisID='Luke.19.47'>¶ Ya mamanagüe gui templo cada jaane. Lao y magas mamale sija, yan y escriba, yan y manmagas y taotao sija, maaliligao para umaqueyulang.</verse>
        <verse osisID='Luke.19.48'>Ya ti jajulat sumoda jafa ujachogüe: sa todo y taotao gumeguesecungog güe.</verse>
      </chapter>
      <chapter osisID='Luke.20'>
        <verse osisID='Luke.20.1'>YA susede uno gui güije sija na jaane, anae jafananagüe y taotao sija gui templo, ya japredidica y ibangelio; manmato guiya güiya y magas mamale, yan y escriba, yan y manamco sija;</verse>
        <verse osisID='Luke.20.2'>Ya macuentuse, ilegñija nu güiya: Sangane jam, jafa na ninasiña na unfatitinas este sija na güinaja? Pat jaye numae jao ni este na ninasiña?</verse>
        <verse osisID='Luke.20.3'>Ya manope si Jesus, ilegña nu sija: Jufaesen locue jamyo un finaesen, ya sanganeyo;</verse>
        <verse osisID='Luke.20.4'>Y tagpangen Juan, guinin y langet, pat guinin y taotao sija?</verse>
        <verse osisID='Luke.20.5'>Ya sija, jajaso gui sumanjalomñija, ilegñija: Yanguin ilegmame: Guinin y langet; ualog, jafa nae na ti injenggue güe?</verse>
        <verse osisID='Luke.20.6'>Lao yanguin ilegmame: Guinin y taotao sija; infanmamagas nu y acho ni y taotao, sa pineloñija na profeta si Juan.</verse>
        <verse osisID='Luke.20.7'>Ya manmanope na ti jatungo guine mano.</verse>
        <verse osisID='Luke.20.8'>Ayonae ilegña si Jesus nu sija: Ni guajo locue ti jusangane jamyo, jafa na ninasiña na jufatitinas este sija na güinaja.</verse>
        <verse osisID='Luke.20.9'>¶ Ya jatutujon sumangane sija ni este na acomparasion; Un taotao, manplanta un fangualuan ubas, ya japoluye ni manfáfachocho, ya jumanao para y chago na tano, apmam na tiempo.</verse>
        <verse osisID='Luke.20.10'>Ya y tiempon mangoco, jatago un tentago para y manmachóchocho, para umanae ni y tinegcha y gualo; lao masaulag ni y manmachóchocho, ya manajanao taesinajguan.</verse>
        <verse osisID='Luke.20.11'>Ya jatago talo y otro tentago: ya masaulag locue talo, ya manamamajlao, ya manajanao taesinajguan.</verse>
        <verse osisID='Luke.20.12'>Ya jatalo tumago y mina tres na tentago: ya manaerida, ya mayute juyong.</verse>
        <verse osisID='Luke.20.13'>Ayonae ilegña y señot y fangualuan: Jafa jufatinas? Bae jutago y guefyajo na lajijo, sa buente ufangaerespeto nu güiya.</verse>
        <verse osisID='Luke.20.14'>Lao anae malie ni y manmachóchocho, manasangane ilegñija: Estagüe y heredero; nije tapuno, ya usaga y inereda guiya jita.</verse>
        <verse osisID='Luke.20.15'>Ya mayute juyong gui jiyong y fangualuan, ya mapuno. Jafa pago ufatinas y señot y fangualuan nu sija?</verse>
        <verse osisID='Luke.20.16'>Ufato, ya uyulang este sija y manmachóchocho, ya ufannae otro ni y fangualuan. Ya anae majungog ayo, ilegñija: Munga este.</verse>
        <verse osisID='Luke.20.17'>Lao jaatan sija ya ilegña: Jafa nae este y esta matugue: Y acho ni y jarechasa y manmamatitinas y guima, esteja mapolo cuentan ulo gui esquina?</verse>
        <verse osisID='Luke.20.18'>Jayeja y pedong gui jilo ayo na acho, umayamag pedasitos; lao jayeja y jinegse, ufinapetbos.</verse>
        <verse osisID='Luke.20.19'>¶ Ya y magas mamale, yan y escriba sija, maaliligao para umaqueguot güije na ora; lao manmaañao nu y taotao sija, sa matungoja na jasangan este na acomparasion, contra sija.</verse>
        <verse osisID='Luke.20.20'>Ya mapupulanja yan manmanago na umaespipia, para ujafaquemanunas sija na taotao, ya uquefanmañule ni y sinanganña, ya umaqueentrega güe gui inaregla yan ninasiñan y gobietno.</verse>
        <verse osisID='Luke.20.21'>Ya mafaesen güe, ilegñija: Maestro, intingo na unsasangan yan mamananagüe jao tunas, ya ti numanasajnge jao taotao, lao mamananagüe jao ni y magajet na chalan Yuus.</verse>
        <verse osisID='Luke.20.22'>Tunas na infanmanaejam si Sesat tributo, pat aje?</verse>
        <verse osisID='Luke.20.23'>Lao jatungoja y mañañija, ya ilegña nu sija:</verse>
        <verse osisID='Luke.20.24'>Fanueyo nu y salape. Jaye gaeimagen este yan este na tinigue? Ya manmanope ilegñija: Iyon Sesat.</verse>
        <verse osisID='Luke.20.25'>Ya ilegña nu sija: Nae si Sesat ni y iyon Sesat, ya innae si Yuus nu y iyon Yuus.</verse>
        <verse osisID='Luke.20.26'>Ya ti siña maguot pot y sinanganña gui menan y taotao sija; ya ninafanmanman ni y inepeña ya manmamatquilo.</verse>
        <verse osisID='Luke.20.27'>¶ Ya manmato guiya güiya Saduseo sija, ni y sumangan na taya quinajulon manmatae; ya mafaesen güe,</verse>
        <verse osisID='Luke.20.28'>Ylegñija: Maestro, si Moises jatuguiejam, na yanguin dos chumelo na laje, ya y uno guaja asaguaña, ya matae taya patgonña; ayo y cheluña uniasagua y palaoan, ya unacajulo semiya gui cheluña.</verse>
        <verse osisID='Luke.20.29'>Ya guaja siete na lalaje na mañelu: ya y finenana umasagua, ya matae taya patgonña.</verse>
        <verse osisID='Luke.20.30'>Ya inasagua y palaoan ni y miná dos;</verse>
        <verse osisID='Luke.20.31'>Ya inasagua talo ni y miná tres; yan taegüenaoja locue todo y siete manmatae ya taya famaguonñija.</verse>
        <verse osisID='Luke.20.32'>Ya y palaoan uttimo matae locue.</verse>
        <verse osisID='Luke.20.33'>Ya y quinajulon manmatae, jaye gaeasagua y palaoan? sa inasagua todo ni y siete.</verse>
        <verse osisID='Luke.20.34'>Ya si Jesus ilegña nu sija: Y famaguon este na tiempo manásagua yan manafanásagua:</verse>
        <verse osisID='Luke.20.35'>Lao ayo sija y ufanmanmerese güije na tiempo, yan y quinajulon manmatae, ni ufanasagua, ni umanafanasagua:</verse>
        <verse osisID='Luke.20.36'>Ni ti siña manmatae talo: sa manparejoja yan y angjet sija; yan manfamaguon Yuus, sa manfamaguon y quinajulon. manmatae.</verse>
        <verse osisID='Luke.20.37'>Ya pot y manmatae ni umanafangajulo, asta si Moises mamanue gui finajalomtano, anae jafanaan y Señot, Yuus Abraham yan Yuus Ysaac yan Yuus Jacob.</verse>
        <verse osisID='Luke.20.38'>Sa ti güiya Yuus manmatae, na manlâlâ: sa todosija manlala guiya güiya.</verse>
        <verse osisID='Luke.20.39'>Ya manmanope palo gui escriba sija ilegñija: Maestro, mauleg sinanganmo.</verse>
        <verse osisID='Luke.20.40'>Ya desde ayo, ti matatnga mafaesen güe talo jafa.</verse>
        <verse osisID='Luke.20.41'>¶ Ya ilegña nu sija: Jafa na ilegñija na si Cristo lajin David?</verse>
        <verse osisID='Luke.20.42'>Ya güiyaja si David umalog gui leblon y Salmos: Y Señot ilegña ni y Señotjo, Fatáchong gui agapa na canaejo,</verse>
        <verse osisID='Luke.20.43'>Asta qui jupolo y enemigumo sija para fañajangan y adengmo.</verse>
        <verse osisID='Luke.20.44'>Enao muna si David finanaan güe Señot, ya jaftaemano mina ulajiña?</verse>
        <verse osisID='Luke.20.45'>¶ Ya majujungogja ni y taotao sija, anae ilegña ni y disipuluña:</verse>
        <verse osisID='Luke.20.46'>Adaje jamyo ni y escriba sija, sa yanñija manmamocat yan y anaco na magago, yan yanñija manmasaluda gui plasa, yan y finénana na tachong gui sinagoga sija; yan y finénana na saga gui guipot;</verse>
        <verse osisID='Luke.20.47'>Yan jalachae y guima y biuda sija, yan manmamanunue ni y anaco tinaetaeñija pot taya; estesija ujaresibe mandangculo na sinentensia.</verse>
      </chapter>
      <chapter osisID='Luke.21'>
        <verse osisID='Luke.21.1'>YA anae manatan julo, jalie y manrico na taotao sija, na jayuyute jalom y ninaenñija gui cajon salape.</verse>
        <verse osisID='Luke.21.2'>Ya jalie locue un pobble na biuda, na manyute jalom güije dos coble.</verse>
        <verse osisID='Luke.21.3'>Ya ilegña: Jusangane jamyo ni y magajet. Este y pebble na biuda, manyute jalom mas qui todo sija:</verse>
        <verse osisID='Luke.21.4'>Sa todo estesija, y sebblanñijaja manmayute jalom minaeñija: lao este yan y pinebbleña, jayute todo jalom y güinajaña.</verse>
        <verse osisID='Luke.21.5'>¶ Yan pot y manguecuentos palo pot y templo, ni y maadotna manbonito na acho sija yan ninae sija, ilegña:</verse>
        <verse osisID='Luke.21.6'>Este sija na güinaja y inlie, estagüe, ufanmato jaane sija, na taya usobbla güine un acho gui jilo y otro, na ti umayute papa.</verse>
        <verse osisID='Luke.21.7'>¶ Ya mafaesen güe, ilegñija: Maestro, ngaean nae ujuyong estesija? yan jafa na señat uguaja, yanguin jijot para ufanmato este sija na güinaja?</verse>
        <verse osisID='Luke.21.8'>Ayonae ilegña: Guesadaje jamyo ya chamiyo fanmafabábaba: sa megae ufanmato pot y naanjo, ya ujaalog: Güiya yo ya y tiempo esta jijijot; chamiyo dumalálalaque sija.</verse>
        <verse osisID='Luke.21.9'>Lao yanguin injingog y guera sija, yan y atboroto, chamiyo faninespápanta: sa nesesita ufanmato este sija finena; lao y uttimo ti enseguidas.</verse>
        <verse osisID='Luke.21.10'>¶ Ayo nae ilegña nu sija: Y nasion sija ufangajulo contra y nasion, ya y raeno contra raeno:</verse>
        <verse osisID='Luke.21.11'>Ya uguaja dangculon linao, ya y cada lugat ñinalang yan peste; yan uguaja minaañao sija, yan mandangculo na señat guinin y langet.</verse>
        <verse osisID='Luke.21.12'>Lao antes di todo este sija, ujapolo y canaeñija gui jilomiyo, ya infanmapetsigue, yan infanmaentrega gui sinagoga sija, yan y catset, yan infanmacone guato gui ray sija, yan y manmagas pot y naanjo.</verse>
        <verse osisID='Luke.21.13'>Ya ujuyong este guiya jamyo para testimonio.</verse>
        <verse osisID='Luke.21.14'>Polo gui corason miyo, na chamiyo jumajaso finena jafa para inepe:</verse>
        <verse osisID='Luke.21.15'>Sa guajo junae jamyo pachot yan tiningo, ni todo y enimigunmiyo ti siña macontra ni umachaba.</verse>
        <verse osisID='Luke.21.16'>Ya infanenentrega ni y mañaenanmiyo, yan y mañelunmiyo, yan y parientesmiyo, yan y amigonmiyo; yan guaja guiya jamyo umanamapuno.</verse>
        <verse osisID='Luke.21.17'>Ya infanmachatlie ni todo y taotao pot y naanjo.</verse>
        <verse osisID='Luke.21.18'>Lao ni uno gui gaponulonmiyo ufalingo.</verse>
        <verse osisID='Luke.21.19'>Ya y manpasensianmiyo nae, inganaye y antenmiyo.</verse>
        <verse osisID='Luke.21.20'>Ya anae inlie Jerusalem, na esta ineriyaye ni y sendalo sija, intingoja na esta jijijot y mayulangña.</verse>
        <verse osisID='Luke.21.21'>Ya ayonae y mangaegue guiya Judea, ufanmalago para y egso sija; ya ayo sija y mangaegue gui entaloña ufanjuyong; ya y mangaegue gui fangualuan, chañija fanjajalom güije.</verse>
        <verse osisID='Luke.21.22'>Sa este sija y jaanin inemog, sa para umacumple todo y güinaja ni y esta manmatugue.</verse>
        <verse osisID='Luke.21.23'>Lao mannamaase ayo sija y manmapotgue, yan y mannanasusu güije sija na jaane! sa uguaja dangculon chinatsaga gui jilo tano, yan binibo gui jilo este taotao sija.</verse>
        <verse osisID='Luke.21.24'>Ya ufamodong gui jilo y filon y espada, ya ufanmacone preso gui todo y nasion: ya Jerusalem umagacha papa ni y Gentiles, asta qui umacumple y tiempon y Gentiles.</verse>
        <verse osisID='Luke.21.25'>¶ Ya uguaja señat sija gui atdao yan y pilan, yan y pution sija; yan chinatsagan nasion sija gui jilo tano pot y guinadon pangpang y tase yan y napo.</verse>
        <verse osisID='Luke.21.26'>Manlalalango y taotao sija, pot y manmaañaoñija, yan pot y ninanangga ni ayo sija y manmamamaela para y tano: sa manmayengyong y ninasiñan y langet sija.</verse>
        <verse osisID='Luke.21.27'>Ya ayonae ujalie y Lajin taotao na mamamaela gui y mapagajes yan y ninasiña yan y dangculon minalag.</verse>
        <verse osisID='Luke.21.28'>Ya anae esta jatutujon sumesede este sija, ayonae infanalag jilo, ya injatsa julo y ilunmiyo; sa esta jijijot y para inmanafanlibre.</verse>
        <verse osisID='Luke.21.29'>¶ Ya jasangane sija un acomparasion, ilegña: Atanja y trongcon igos, yan todo y trongcon jayo sija.</verse>
        <verse osisID='Luke.21.30'>Yanguin esta manmañúñuso, inlie ya intingoja maesa jamyo na esta jijijot y verano.</verse>
        <verse osisID='Luke.21.31'>Taegüenaoja locue jamyo yanguin inlie esta sija na masusede, tingo na esta jijijot y raenon Yuus.</verse>
        <verse osisID='Luke.21.32'>Magajet jusangane jamyo: Ti ufapos este na generasion, asta qui todo sija manmacumple.</verse>
        <verse osisID='Luke.21.33'>Y langet yan y tano ufanmalofan, lao y finojo ti ufalofan.</verse>
        <verse osisID='Luke.21.34'>¶ Ya inguesadaje jamyo na ufanbula y corasonmiyo ni y pinadog mañocho yan inelacho, yan y inadajen este na linâlâ, ya ufato guiya jamyo ayo na jaane derepente,</verse>
        <verse osisID='Luke.21.35'>Taegüijeja y laso: sa taegüijeja ufinatoña gui jilo todo sija y mañasaga gui jilo tano.</verse>
        <verse osisID='Luke.21.36'>Enaomina fanbela todo tiempo, ya infanmanaetae, ya para infansiña manescapa ni todo estesija y ni ufanmato, yan para infanojgue gui menan y Lajin taotao.</verse>
        <verse osisID='Luke.21.37'>¶ Ya mamananagüe cada jaane gui templo; yan cada puenge jumajanao, ya sumasaga gui un ogso na mafanaan ogso Olibo.</verse>
        <verse osisID='Luke.21.38'>Ya todo y taotao sija manmafato gui templo, taftaf gui egaan, para umaecungog güe.</verse>
      </chapter>
      <chapter osisID='Luke.22'>
        <verse osisID='Luke.22.1'>AYO nae estaba jijijot y jaanin y guipot y pan ni taelibadura, ni mafanaan pascua.</verse>
        <verse osisID='Luke.22.2'>Ya y magas mamale yan y escriba sija maaliligao jaftaemano para umapuno güe; lao manmaañao ni y taotaosija.</verse>
        <verse osisID='Luke.22.3'>¶ Ya jumalom si Satanas gui as Judas y apeyiduña Iscariote, uno gui numerou y dose.</verse>
        <verse osisID='Luke.22.4'>Ya maposgüe, ya manguentos yan y magas mamale, yan y manmagas, jafataemano para uinentrega guiya sija.</verse>
        <verse osisID='Luke.22.5'>Ya ninafanmagof, ya matratos na umanae salape.</verse>
        <verse osisID='Luke.22.6'>Ya manpromete ya jaaliligao lugat para uqueentrega guiya sija, yanguin manaegüe y linajyan taotao.</verse>
        <verse osisID='Luke.22.7'>¶ Ya mato y jaanin y taelibadura na pan, anae nesesita umaofrese y pascua.</verse>
        <verse osisID='Luke.22.8'>Ya jatago si Pedro yan Juan, ilegña: Janao ya innalisto y pascua para jita, para utafañocho.</verse>
        <verse osisID='Luke.22.9'>Ya sija ilegñija nu güiya: Mano malagomo nae innalisto?</verse>
        <verse osisID='Luke.22.10'>Ya ilegña nu sija: Estagüe, anae manjalom jamyo gui siuda, infanasoda güije yan un taotao, na mañuñule un jarran janom; dalalaque güe jalom mano na guma nae jumalom.</verse>
        <verse osisID='Luke.22.11'>Ya inalog ni y gaéguima: Y Maestro ilegña nu jago: Manggue y aposento anae para juchocho gui pascua yan y disipulujo sija?</verse>
        <verse osisID='Luke.22.12'>Ya infanfinanue ni y dangculo na aposento gui sanjilo todo cabales: ayonae innalisto.</verse>
        <verse osisID='Luke.22.13'>Ya manjanao ya masoda jaftaemano y mansinangane sija; ya manalisto para y pascua.</verse>
        <verse osisID='Luke.22.14'>¶ Ya anae mato y ora, matachong papa mañija yan y dose na apostoles.</verse>
        <verse osisID='Luke.22.15'>Ya ilegña nu sija: Jagasja juguefdesea na utafañocho guine na pascua antes di jufamadese:</verse>
        <verse osisID='Luke.22.16'>Sa jusangane jamyo: Ti juchocho mas, asta qui macumple gui raenon Yuus.</verse>
        <verse osisID='Luke.22.17'>Ya juresibe y copa ya janae grasia, ya ilegña: Chule este, ya infanafacae entre jamyo:</verse>
        <verse osisID='Luke.22.18'>Sa jusangane jamyo na ti juguimen otro biaje ni y tinegcha ubas, asta qui ufato y raenon Yuus.</verse>
        <verse osisID='Luke.22.19'>Ya jachule y pan, ya anae janae grasia, jaipe, ya janae sija, ilegña: Este y tataotaojo, ni y manmanae jamyo: fatitinas este para injajasoyo.</verse>
        <verse osisID='Luke.22.20'>Taegüijeja locue y copa, anae munjayan mañena ilegña: Este na copa y nuebo na trato gui jâgâjo, ni y machuda pot jamyo.</verse>
        <verse osisID='Luke.22.21'>Lao estagüeja y canae y umentregayo na jumajame gui lamasa.</verse>
        <verse osisID='Luke.22.22'>Ya magajet na y Lajin taotao ujanao, ni y esta manfagpo, lao ay ay ayo na taotao uinentrega!</verse>
        <verse osisID='Luke.22.23'>Ya jatutujon manafaesen entre sija, jae guiya sija ufinatinas este.</verse>
        <verse osisID='Luke.22.24'>¶ Ya guaja locue inaguaguat guiya sija, jaye umasdangculo.</verse>
        <verse osisID='Luke.22.25'>Ya ilegña nu sija: Y ray y Gentiles, jafatitinas minagas gui jiloñija; ya ayo y fumatitinas ninasiña gui jiloñija, manmafanaan manmauleg na taotao.</verse>
        <verse osisID='Luke.22.26'>Lao ti infanaegüenao: sa jaye y mas dangculo guiya jamyo, ufamataegüije y mas diquique; ya y magas, ufamataegüije y mañeñetbe.</verse>
        <verse osisID='Luke.22.27'>Sa cao dangculoña, ayo y matatachong chumocho, pat ayo y mañeñetbe? ti ayo y matachong chumocho; lao guajo gaegue gui entalonmiyo taegüije ayo y mañeñetbe.</verse>
        <verse osisID='Luke.22.28'>Jamyo ayo sija y sumisigueja mangachongjo gui tentasionjo.</verse>
        <verse osisID='Luke.22.29'>Ya juaregla un raeno para jamyo, taegüije y as Tata ni y jaaregla y raeno para guajo.</verse>
        <verse osisID='Luke.22.30'>Para infañocho yan infanguimen, gui lamasajo gui raenoco; ya infanmatachong gui trono sija ya injisga y dose na tribo guiya Israel.</verse>
        <verse osisID='Luke.22.31'>Simon, Simon, estagüe, si Satanas, na malago nu jago para unquinila gui coladot taegüije y trigo;</verse>
        <verse osisID='Luke.22.32'>Lao guajo tayuyute jao, para chaña fafatta y jinengguemo: ya yanguin umabira jao, nafanfitme y mañelumo.</verse>
        <verse osisID='Luke.22.33'>Ya ilegña nu güiya: Señot, estayo listo para judalalag jao para y catset yan para y finatae.</verse>
        <verse osisID='Luke.22.34'>Ya ilegña: Jusangane jao Pedro, na ti uoo y gayo pago na jaane, antes di undagueyo tres biaje na guinin untungoyo.</verse>
        <verse osisID='Luke.22.35'>¶ Ya ilegña nu sija: Anae jutago jamyo sin botsa, yan sin maleta, yan sin sapatos, guaja fattanmiyo? Ya ilegñija: Taya.</verse>
        <verse osisID='Luke.22.36'>Ayonae ilegña nu sija: Lao pago, y gaebotsa, uchuleja, yan taegüenaoja locue y maleta: ya jaye y taya espadaña, ubende y magaguña ya ufamajan uno.</verse>
        <verse osisID='Luke.22.37'>Sa jusangane jamyo, na este y esta matugue, nesesita na umacumple guiya guajo: Ya matufong gui entalo y manaelaye sija: sa y güinaja sija pot guajo, umanafanfagpo.</verse>
        <verse osisID='Luke.22.38'>Ya ilegñija: Señot, estagüeja dos na espada. Ya ilegña nu sija: Esta najong.</verse>
        <verse osisID='Luke.22.39'>Ya jumuyong, ya mapos, taegüijeja y costumbreña, para y egso Olibo; ya matatiye locue ni y disipuluña.</verse>
        <verse osisID='Luke.22.40'>Ya anae mato gui lugat, ilegña nu sija: Fanmanaetae, ya chamiyo fanjajalom gui tentasion.</verse>
        <verse osisID='Luke.22.41'>Ya sumuja guiya sija, gui un inagüit acho; ya dumimo, ya manaetae,</verse>
        <verse osisID='Luke.22.42'>Ylegña: Tata, yanguin malago jao, nasuja guiya guajo este y copa: lao munga mafatinas y malagojo, lao y malagomo.</verse>
        <verse osisID='Luke.22.43'>Ya finatoigüe güije un angjet guinin y langet, ya ninametgot.</verse>
        <verse osisID='Luke.22.44'>Ya anae estaba umagoninias, mas fejman manaetae: ya y masajalomña taegüije y mandangculo na gotan jâgâ, mamopodong papa gui eda.</verse>
        <verse osisID='Luke.22.45'>Ya anae cajulo guinin manaetae, ya mato gui disipuluña, jasoda na manmamaego sa mantriste,</verse>
        <verse osisID='Luke.22.46'>Ya ilegña nu sija: Jafa na manmamaego jamyo? fangajulo ya infanmanaetae, sa noseaja infanjalom gui tentasion.</verse>
        <verse osisID='Luke.22.47'>¶ Ya mientras cumuecuentos, estagüe un manadan taotao, yan ayo y mafanaan si Judas, uno gui dose, na mafona gui menanñija, ya jumijijot gui as Jesus para uchico.</verse>
        <verse osisID='Luke.22.48'>Lao si Jesus ilegña nu güiya: Judas, pot un chicoja na unentrega y Lajin taotao?</verse>
        <verse osisID='Luke.22.49'>Ya anae malie, ni ayo sija y mangaegue gui oriyaña, jafa ujuyong, ilegñija: Señot, intaga ni y espada?</verse>
        <verse osisID='Luke.22.50'>Ya uno guiya sija jataga y tentago y magas mamale, ya jautut y agapa na talangaña.</verse>
        <verse osisID='Luke.22.51'>Ya manope si Jesus ilegña: Polo este esta. Ya japacha y talangaña, ya janamagong.</verse>
        <verse osisID='Luke.22.52'>Ayonae ilegña si Jesus ni y magas mamale, yan y capitan sija gui templo, yan y manamco sija ni y manmato guiya güiya: Manmato jamyo yan espada yan galute, taegüije y contra y saque?</verse>
        <verse osisID='Luke.22.53'>Anae estaba manjijitaja cada jaane gui templo, taya nae inestira y canaenmiyo contra guajo: lao este oranmiyo, yan y ninasiñan jinemjom.</verse>
        <verse osisID='Luke.22.54'>Ya maguot güe ya macone guato gui guima y magas mamale. Ya tinatitiyeja as Pedro lachago.</verse>
        <verse osisID='Luke.22.55'>Ya anae munjayan matotne y guafe gui talo gui patio, ya mandaña manmatachong, matachong si Pedro gui entaloñija.</verse>
        <verse osisID='Luke.22.56'>Ya linie ni un criada anae matachong gui ininan guafe, ya guinesatangüe, ya ilegña: Este locue na taotao manisija.</verse>
        <verse osisID='Luke.22.57'>Ya jadague, ilegña: Palaoan, ti jutungo güe.</verse>
        <verse osisID='Luke.22.58'>Ya anae na apmam linie ni otro ya ilegña: Mangachochongmo yuje sija? ya ilegña si Pedro: Taotao, ti guajo.</verse>
        <verse osisID='Luke.22.59'>Ya anae malofan una ora, otro jagosasegura ilegña: Magajet na sumisija este yan ayo, sa taotao Galilea locue este.</verse>
        <verse osisID='Luke.22.60'>Ya si Pedro ilegña: Taotao, ti jutungo jafa ilelegmo. Ya mientras cumecuentos, enseguidas umoo y gayo.</verse>
        <verse osisID='Luke.22.61'>Ya jabira güe y Señot ya jaaatan si Pedro. Ayonae jajaso si Pedro y sinangan y Señot, ni y ilegña nu güiya: Antes que uoo y gayo pago na jaane, undagueyo tres biaje.</verse>
        <verse osisID='Luke.22.62'>Ya jumuyong si Pedro ya guefcumasao.</verse>
        <verse osisID='Luke.22.63'>¶ Ya y taotao sija ni gumuguot si Jesus, mabotlelea ya manalalamen.</verse>
        <verse osisID='Luke.22.64'>Ya anae mabendas y atadogña, mafaesen ilelegñija: Sangan; jaye jao munalamen?</verse>
        <verse osisID='Luke.22.65'>Ya megae sija na chinatfino masasangan contra guiya, manamamajlao güe.</verse>
        <verse osisID='Luke.22.66'>¶ Ya anae manana mandaña sija y inetnon manamco na taotao sija y magas y mamale yan y escribas: ya macone guato gui tribunatñija, ilegñija:</verse>
        <verse osisID='Luke.22.67'>Yaguin jago si Jesucristo, sangane jam. Lao ilegña nu sija: Yaguin jusangane jamyo, ti injenggue yo;</verse>
        <verse osisID='Luke.22.68'>Ya yaguin guajo jamyo fumaesen, ti inepeyo.</verse>
        <verse osisID='Luke.22.69'>Lao desde pago para mona y Lajin taotao gaegue na matatachong gui agapa gui ninasiñan Yuus.</verse>
        <verse osisID='Luke.22.70'>Ya ilegña todos: Ayonae Lajin Yuus jao? Ya ilegña nu sija: Jamyo umalog na guajo yo.</verse>
        <verse osisID='Luke.22.71'>Ayonae ilegñija: Jafa mas na testimonio tanesesita? sa tajungogja esta gui pachotña.</verse>
      </chapter>
      <chapter osisID='Luke.23'>
        <verse osisID='Luke.23.1'>YA todo y linajyanñija mangajulo, ya macone asta as Pilatos.</verse>
        <verse osisID='Luke.23.2'>Ya matutujon mafaaela ilegñija: Inseda este na taotao na janaquequelache y nasionta, yan mañoñoma na umanae tributo si Sesat, ya ilelegña na güiya si Cristo un ray.</verse>
        <verse osisID='Luke.23.3'>Ayonae si Pilatos finaesen ilegña: Jago y Ray y Judio sija? ya inepe ya ilegña: Jago umalog.</verse>
        <verse osisID='Luke.23.4'>Ya si Pilatos ilegña ni y magas y mamale, yan y linajyan taotao sija: Taya isao jusoda güine na taotao.</verse>
        <verse osisID='Luke.23.5'>Lao sija japotfia, ilegñija: Jaatbororota y taotao sija, mamananagüe guiya Judea todo, jatutujon desde Galilea asta esteja na lugat.</verse>
        <verse osisID='Luke.23.6'>Ya anae jajungog este si Pilatos, mamaesen cao taotao Galilea.</verse>
        <verse osisID='Luke.23.7'>Ya anae jatungo na gaegue gui sisiñan Herodes, janamanajanao asta as Herodes, sa estaba güe locue guiya Jerusalem güije sija na jaane.</verse>
        <verse osisID='Luke.23.8'>¶ Ya si Herodes anae jalie si Jesus, ninasenmagof: sa jagasja jadesea na ulie, sa jajujungog guinin güiya, megae na güinaja: ya jananangga na ufanlie guinin güiya y milagro.</verse>
        <verse osisID='Luke.23.9'>Ya jafaesen megae na sinangan: lao taya inepe güe.</verse>
        <verse osisID='Luke.23.10'>Yan mangaegue y magas y mamale yan y escribas na manmatatachong ya mafaaela güe fijom.</verse>
        <verse osisID='Luke.23.11'>Lao si Herodes yan y sendaluña, madespresia yan mabotlea, yan manaminagago ni lamlam na magago, ya manatalo guato as Pilatos.</verse>
        <verse osisID='Luke.23.12'>Ya umamigo si Pilatos yan Herodes güijeja na jaane: sa guinin umachatlie y dos.</verse>
        <verse osisID='Luke.23.13'>Ya si Pilatos janaetnon y magas y mamale, yan y magalaje yan y taotao sija,</verse>
        <verse osisID='Luke.23.14'>Ya ilegña nu sija: Inquene mague guiya guajo este na taotao na janaquequelache y taotao sija; ya, estagüe, na jufaesen gui menanmiyo, ya taya jusoda ni jafa na isao güine na taotao pot y finaaelamimiyo sija.</verse>
        <verse osisID='Luke.23.15'>Aje, ni si Herodes: sa junafalag iya güiya, ya, estagüe, ni jafa na ufanmerese na finatae pot y guinin finatinasña.</verse>
        <verse osisID='Luke.23.16'>Enao mina bae jucastiga ya jusotta.</verse>
        <verse osisID='Luke.23.17'>Ya manesesita na umasotta uno gui guipot.</verse>
        <verse osisID='Luke.23.18'>Ya managang cada uno, ilegñija: Nasuja juyong enao na taotao ya umasotta si Barabas:</verse>
        <verse osisID='Luke.23.19'>Sa mapreso pot un jatsamiento yan mamuno ni y jafatinas gui siuda.</verse>
        <verse osisID='Luke.23.20'>Ya si Pilatos ilegña talo nu sija, Malagomiyo na umasotta si Jesus.</verse>
        <verse osisID='Luke.23.21'>Lao managang ilegñija: Atane gui quiluus, atane gui quiluus.</verse>
        <verse osisID='Luke.23.22'>Ya ilegña nu sija gui mina tres biaje: Sa jafa? jafa na taelaye finatinasña este na taotao? Taya ni jafa na causa para umapuno jusoda guiya güiya. Pot este na rason bae jucastigaja ya jusotta.</verse>
        <verse osisID='Luke.23.23'>Lao sija enseguidas janadangculo inagangñija, ya magagao na umaatane gui quiluus. Ya y inagangñija mangana.</verse>
        <verse osisID='Luke.23.24'>Ayonae si Pilatos janae sentensia na ufatinas taemano y guinagaoñiñija.</verse>
        <verse osisID='Luke.23.25'>Ya masotta ayo y guinin mapreso pot jatsamiento yan mamuno, ayo y guinin magagagao: ya manmaentrega as Jesus gui minalagoñija.</verse>
        <verse osisID='Luke.23.26'>¶ Ya anae macocone güe maguot si Simon, taotao Sirene, ni guinin y fangualuan, ya manae ni quiluus na uapagaye gui taten Jesus.</verse>
        <verse osisID='Luke.23.27'>¶ Ya matatitiye ni y dangculon linajyan taotao yan famalaoan sija ni mangacasao yan manatangis pot güiya.</verse>
        <verse osisID='Luke.23.28'>Lao si Jesus jabira güe tate guiya sija ilegña; Famalaoan Jerusalem, chamiyo fangacasao pot guajo, lao fangacasao pot jamyoja yan pot y famaguonmiyo.</verse>
        <verse osisID='Luke.23.29'>Sa, estagüe, na ufato sija jaane nae umaalog: Mandichoso sa y manmachora, yan y tiyan sija ni ti manmamañago, yan y pecho sija ni ti manmamómogsae.</verse>
        <verse osisID='Luke.23.30'>Ayonae matutujon maalog ni egso sija: Famodong gui jilonmame; ya y sabana sija: Tampe jam.</verse>
        <verse osisID='Luke.23.31'>Sa yaguin y betde na jayo jafatinas estesija, y anglo, jafa uchogüe?</verse>
        <verse osisID='Luke.23.32'>¶ Ya macone locue dos palo na taelaye finatinasñija para ufanmapuno yan güiya.</verse>
        <verse osisID='Luke.23.33'>Ya anae manmato güije na lugat ni mafanaan Calabera, maatane gui quiluus güije yan ayo y dos ni y taelaye finatinasñija, uno gui agapa ya y otro gui acagüe.</verse>
        <verse osisID='Luke.23.34'>Ya si Jesus ilegña: Tata, asie estesija; sa ti jatungo jafa jachochogüe. Ya manafacae entre sija y magaguña, ya marifa.</verse>
        <verse osisID='Luke.23.35'>Ya y taotao sija manotojgue ya maaatanja. Ya mabotlelea ni y magas sija locue, ya ilelegñija: Ufañatba otrosija: palo ya usatban maesagüe, yaguin este si Cristo, ni guine as Yuus.</verse>
        <verse osisID='Luke.23.36'>Ya mamofefea ni y sendalo sija, manmato guiya güiya, ya mafanunue ni y binagle.</verse>
        <verse osisID='Luke.23.37'>Ya ilegñija: Yaguin jago Ray y Judio sija, satban maesa jao.</verse>
        <verse osisID='Luke.23.38'>Ya guaja locue un tinigue gui jiloña: ESTE GUIYA Y RAY Y JUDIO SIJA.</verse>
        <verse osisID='Luke.23.39'>Ya uno gui ayo y taelaye finatinasñija ilegna: Yaguin jago si Cristojao? Satban maesajao yan jame.</verse>
        <verse osisID='Luke.23.40'>Lao inepe ni otro, ya linalatde ilegña: Ti maañao jao as Yuus, sa gaegue jao gui mismo sinentensia?</verse>
        <verse osisID='Luke.23.41'>Lao jita magajet na tunas; sa utafanresibe pot y finatinasta: lao este na taotao, taya taelaye finatinasña.</verse>
        <verse osisID='Luke.23.42'>Ya ilegña: Jesus, jajaso yo yaguin matojao gui raenomo.</verse>
        <verse osisID='Luke.23.43'>Ayonae ilegña nu güiya: Magajet jusangane jao: Pago mismo na jaane utajita na dos guiya Paraiso.</verse>
        <verse osisID='Luke.23.44'>Ya anae buente y oran a las sais, jumuyong jomjom todo y jilo y tano asta y oran a las nuebe,</verse>
        <verse osisID='Luke.23.45'>Ya y atdao jomjom, ya y cottinan templo maipe gui talo.</verse>
        <verse osisID='Luke.23.46'>Ya anae umagang si Jesus, ni dangculo na inagang, ilegña: Tata, y canaemo nae jupolo y espiritujo; ya anae munjayan jasangan este, jaentrega y espiritu.</verse>
        <verse osisID='Luke.23.47'>¶ Ya anae jalie y senturion estesija y manmalofan, janamalag si Yuus, ilegña: Sen magajet este na taotao na tunas.</verse>
        <verse osisID='Luke.23.48'>Ya todo y linajyan taotao ni mandaña anae manmalofan este sija, anae malie y jagas sinesede, natumalo guato ya jaseco pechonñija.</verse>
        <verse osisID='Luke.23.49'>Lao todo y atungoña yan y famalaoan ni tumatitiye güe desde Galilea, manestaba manlachago maatanja este sija.</verse>
        <verse osisID='Luke.23.50'>¶ Ya estagüe, un taotao na y naanña si José, un taotao na pápagat, mauleg na taotao yan tunas:</verse>
        <verse osisID='Luke.23.51'>(Ti jaconsiente y pinagatñija ni y finatinasñija:) Taotao Arimatea, gui Siuda y Judiosija, ya güiya locue jananangga y raenon Yuus.</verse>
        <verse osisID='Luke.23.52'>Este mato gui as Pilatos, ya jagagao y tataotao Jesus.</verse>
        <verse osisID='Luke.23.53'>Ya janatunog gui quiluus, ya jabalutan gui un sabanas, ya japolo gui un naftan ni maguadog gui acho, ya taya ni uno mapolo güije antes.</verse>
        <verse osisID='Luke.23.54'>Ya ayo na jaane y inaregla y pascua, ya pago manana gui sabado.</verse>
        <verse osisID='Luke.23.55'>Ya manmato locue y famalaoan ni y tumatitiye desde Galilea, ya malie y naftan yan jaftaemano mapoloña y tataotaoña.</verse>
        <verse osisID='Luke.23.56'>Ya tumalo guato sija, ya manmamamauleg paopao yan inggüente sija: ya mandescansa gui sabado na jaane jaftaemanoja y tinago.</verse>
      </chapter>
      <chapter osisID='Luke.24'>
        <verse osisID='Luke.24.1'>LAO y finenana na jaane gui semana, gui taftataf gui egaan, manmato gui naftan, mapmañuñule guato paopao ni y finamaulegñija.</verse>
        <verse osisID='Luke.24.2'>Ya masoda y acho na esta managalileg gui pettan y naftan.</verse>
        <verse osisID='Luke.24.3'>Ya anae manjalom ti masoda y tataotao y Señot Jesus.</verse>
        <verse osisID='Luke.24.4'>Ya anae manmajngang nu este, dos taotao tumotojgue gui oriyanñija, na minagagago ni y lamlam na magago.</verse>
        <verse osisID='Luke.24.5'>Ya anae ninafanmaañao ya manecon papa gui eda, ilegñija nu sija: Jafa muna inaliligao y lâlâ gui entalo y manmatae?</verse>
        <verse osisID='Luke.24.6'>Taegüe güine, lao esta cajulo: jaso y mansinangane jamyo, anae estataba Galilea,</verse>
        <verse osisID='Luke.24.7'>Ylegña: Na nesesita na y Lajin taotao umaentrega gui canae y taotao sija ni manisao, y umaatane gui quiluus, ya ucajulo talo gui mina tres na jaane.</verse>
        <verse osisID='Luke.24.8'>Ayonae jajaso sija y sinanganña,</verse>
        <verse osisID='Luke.24.9'>Ya manalo guato gui naftan ya jasangane y onse nu este sija, yan todo y pumalo.</verse>
        <verse osisID='Luke.24.10'>Ya sija si Maria Magdalena yan si Juana, yan si Maria nanan Santiago; yan y pumalo palaoan ni mangachongñija, sumangane y apostoles nu estesija.</verse>
        <verse osisID='Luke.24.11'>Lao sija japolo na taetiningo, y sinanganñija ya ti majonggue.</verse>
        <verse osisID='Luke.24.12'>¶ Ayonae cajulo si Pedro, ya malago asta y naftan: ya anae ñumejon ya jaatan jalom, jalilie y sabanasja gui un lugat, ya mapos güe iyasija ya ninamanman nu este y manmalofan.</verse>
        <verse osisID='Luke.24.13'>¶ Ya, estagüe, dos guiya sija na jumajanao, güijeja na jaane, para un songsong ni naanña Emmaus, sesenta estadios desde Jerusalem.</verse>
        <verse osisID='Luke.24.14'>Ya cumuecuentos y dos mona pot todo estesija y masusede.</verse>
        <verse osisID='Luke.24.15'>Ya susede anae cumuecuentos y dos, ya manafaesen entre sija, mato si Jesus ya mañisija manjanao.</verse>
        <verse osisID='Luke.24.16'>Lao y atadogñija calang manmatampe, para chañija tumutungo güe.</verse>
        <verse osisID='Luke.24.17'>Ya ilegña nu sija: Jafa na cuentosmimiyo uno yan otro, anae manajanao jamyo, ya mañaga ya ninafantriste?</verse>
        <verse osisID='Luke.24.18'>Inepe ni ayo y uno ni y naanña si Cleofas ya ilegña nu güiya: Ada sumagaja jao guiya Jerusalem, ya ti untungo jafa manmalofan güine sija na jaane?</verse>
        <verse osisID='Luke.24.19'>Ayonae ilegña nu sija: Jafa sija? Ya ilegñija nu güiya: Ayo sija iyon si Jesus Nasareno, ni profeta güe ni gaeninasiña gui checho yan y sinangan gui menan Yuus yan todo y taotao sija;</verse>
        <verse osisID='Luke.24.20'>Ya maentrega, gui magas mamale yan y magalajenmame para umasentensia ni y finatae, ya maatane gui quiluus.</verse>
        <verse osisID='Luke.24.21'>Lao jame innanangga sa güiya y para unafanlibre y Israel. Junggan, yan mas qui todo este, pago esta mina tres na jaane desde que masusede estesija.</verse>
        <verse osisID='Luke.24.22'>Yan locue palo famalaoan ni mangachongmame janamanman jam sa manmato gui naftan gui taftataf gui egaan;</verse>
        <verse osisID='Luke.24.23'>Ya anae ti masoda y tataotaoña, manmato guiya jame ilegñija na manmanlie sija y liniin angjet sija, ni y jasnangane na lâlâgüe.</verse>
        <verse osisID='Luke.24.24'>Ya mamjanao guato gui naftan palo gui mangachongmame ya masoda taemanoja y sinangan y famalaoan; lao ti malie güe.</verse>
        <verse osisID='Luke.24.25'>Ya ilegña nu sija: O taotao manaetiningo jamyo, yan y ñateng y corasonmiyo para injenggue todo y sinangan y profeta sija!</verse>
        <verse osisID='Luke.24.26'>Ada ti nesesita na si Cristo ufamadese nu este sija ya taegüine nae ujalom gui minalagña?</verse>
        <verse osisID='Luke.24.27'>Ya jatutujon desde as Moises, yan y profeta sija, y jasangangane claro todo ni tinigue ni y pot güiya.</verse>
        <verse osisID='Luke.24.28'>Ya manmato gui sengsong ni jajananagüe güije; ya jasigue para mas chago jinanaoña.</verse>
        <verse osisID='Luke.24.29'>Lao sija janasaga fuetsao, ilegñija: Maela tafañaga sa este puenge ya jocog y jaane; ya jumalom para usaga mañisija.</verse>
        <verse osisID='Luke.24.30'>Ya susede, anae matachong gui lamasa yan sija, jachule y pan ya jabendise, ya jaipe ya manninae.</verse>
        <verse osisID='Luke.24.31'>Ayonae manmababa atadogñija ya matungo güe; lao güiya jamalingoja gui inatanñija.</verse>
        <verse osisID='Luke.24.32'>Ya ilegñija entre y dos: Ada ti sinenggue y corasonta gui sumanjalomta mientras jacuentutusejit gui chalan, yan anae jababayejit ni y tinigue?</verse>
        <verse osisID='Luke.24.33'>Ya cumajulo y dos güije na ora, ya tumalo guato Jerusalem: ya masoda y onse mandadaña, yan y manestaba mangachongñiñija,</verse>
        <verse osisID='Luke.24.34'>Ya ilelegñija: Magajet, esta cajulo y Señot, na umalie yan si Simon.</verse>
        <verse osisID='Luke.24.35'>Ayonae sija jasangane nu este sija y masusede gui chalan; yan jafa taemano, tungoñija anae jaipe y pan.</verse>
        <verse osisID='Luke.24.36'>¶ Ya mientras manguecuentos nu este sija, güiya tumojgueja gui entaloñija, y ilegña nu sija: Pas guiya jamyo.</verse>
        <verse osisID='Luke.24.37'>Ayonae manmaañao ya manmajngang ya jinasonñija na manmanlie sija un espiritu.</verse>
        <verse osisID='Luke.24.38'>Lao güiya ilegña nu sija: Jafa na ninafanestotba jamyo? Ya jafa na cumajulo y jinasonmiyo gui corasonmiyo?</verse>
        <verse osisID='Luke.24.39'>Atanja y canaejo yan y adengjo, sa guajo mismoyo: pacha yan inlie sa y espiritu taecatne ni tolang, taegüije inliija na guajayo,</verse>
        <verse osisID='Luke.24.40'>Ya anae jasangan este, manfinanue ni y canaeña yan y adengña.</verse>
        <verse osisID='Luke.24.41'>Ya anae ti jajonggue sija pot minagofñija, ya ninafanmanman, güiya ilegña nu sija: Guaja güine jafa para utacano?</verse>
        <verse osisID='Luke.24.42'>Ya sija janae un pedason güijan na mapeja.</verse>
        <verse osisID='Luke.24.43'>Ya jachule ya jacano gui menanñija.</verse>
        <verse osisID='Luke.24.44'>¶ Ya ilegña nu sija: Este sija na sinangan ni y jusangangane jamyo anae manjijita: taemanoja na nesesita na umacumple todo y esta matugue gui lay Moises yan y profeta sija, yan y Salmos pot guajo.</verse>
        <verse osisID='Luke.24.45'>Ayonae manbinaba y jinasoñija para ujatungo y tinigue;</verse>
        <verse osisID='Luke.24.46'>Ya ilegña nu sija: Taegüine esta matugue, na si Cristo ufamadese ya ucajulo talo guinin y manmatae gui mina tres na jaane;</verse>
        <verse osisID='Luke.24.47'>Ya umapredica gui naanña y sinetsot yan inasiin isao, gui todo y nasion sija, umatutujon desde Jerusalem.</verse>
        <verse osisID='Luke.24.48'>Ya jamyo testigo nu estesija na güinaja.</verse>
        <verse osisID='Luke.24.49'>Ya, estagüe, na bae jutago y promesan y Tatajo gui jilo miyo: lao jamyo fañaga gui siuda guiya Jerusalem, asta que manminagago jamyo ni y ninasiña guinin iya jululo.</verse>
        <verse osisID='Luke.24.50'>¶ Ya manquinene juyong asta Betania; ya jajatsa y canaeña ya manbinendise sija.</verse>
        <verse osisID='Luke.24.51'>Ya susede anae manbinendise, jaapatte güe guiya sija ya machule julo gui Langet.</verse>
        <verse osisID='Luke.24.52'>Ya sija jaadora ya manalo guato Jerusalem yan y dangculon minagofñija;</verse>
        <verse osisID='Luke.24.53'>Ya mangaegue siempre gui templo, manmanbendidise as Yuus. Amen.</verse>
      </chapter>
    </div>
    <div type='book' osisID='John'>
      <chapter osisID='John.1'>
        <verse osisID='John.1.1'>Y tutujonña gaegue y Finijo, ya y Finijo güiya yan si Yuus; ya y Finijo güiya si Yuus.</verse>
        <verse osisID='John.1.2'>Güiya gaegue gui tutujonña yan si Yuus.</verse>
        <verse osisID='John.1.3'>Todo y güinaja sija manmafatinas pot güiya; yaguin ti pot güiya, taya ni esta mafatinas, nu y gaegue gui finatinas sija.</verse>
        <verse osisID='John.1.4'>Y linâlâ gaegue guiya güiya, ya y linâlâ, güiya y candet y taotao sija.</verse>
        <verse osisID='John.1.5'>Ya y candet gui jalom jomjom maniina, ya y jemjom ti matungo.</verse>
        <verse osisID='John.1.6'>Y un taotao ni manafato guine as Yuus, y naanña si Juan.</verse>
        <verse osisID='John.1.7'>Güiya mamaela para testimonio, para ufannae testimonio nu y candet, para ufanmanjonggue todo y taotao pot güiya.</verse>
        <verse osisID='John.1.8'>Güiya ti y candet, lao mamaela para ufannae testimonio nu y candet.</verse>
        <verse osisID='John.1.9'>Ayo y magajet na candet ni maniina y todo taotao, na mamamaela güine gui tano.</verse>
        <verse osisID='John.1.10'>Güiya gaegue gui tano, ya y tano mafatinas pot güiya, ya y tano ti matungo güe.</verse>
        <verse osisID='John.1.11'>Güiya mato gui iyoña ya iyoña ti marisibe güe.</verse>
        <verse osisID='John.1.12'>Lao todo y rumesibe güe, güiya janae ninasiñanñija para ufamaguon Yuus; junggan, para todo ni y jumonggue y naanña.</verse>
        <verse osisID='John.1.13'>Sija manmalilis ti guinin y jâgâ, ya ti guinin y minagof y catne, ya ti guinin minagof y taotao, lao guinin as Yuus.</verse>
        <verse osisID='John.1.14'>Ya ayo na Finijo mamacatne ya sumaga guiya jita (ya talie y minalagña, ayo na minalag taegüije y linilisja gui tata), bula y grasia yan y minagajet.</verse>
        <verse osisID='John.1.15'>Si Juan manae testimonio nu güiya ya umagang ya ilegña: Güiya ayo y jusasangan: y mamaela gui tateco, güiya dangculoña qui guajo, sa güiya finenena qui guajo.</verse>
        <verse osisID='John.1.16'>Gui binilaña manmañulijit todo, yan y grasia pot y grasia.</verse>
        <verse osisID='John.1.17'>Sa y tinago sija pot si Moises esta manae, lao y grasia yan y minagajet, pot si Jesucristo namanmato.</verse>
        <verse osisID='John.1.18'>Si Yuus, taya taotao lumie, taya na tiempo, ayo na Lajiña, y linilisja, na gaegue san jalom y pechon tata, güiya jafanue jit nu güiya.</verse>
        <verse osisID='John.1.19'>Ya este y testimonien Juan, anae y Judio sija manafanmato nu y mamale yan Lebita sija, guine Jerusalem, ni manmafasen: Jago, jaye jao?</verse>
        <verse osisID='John.1.20'>Güiya jaconfesatñaejon ya ti japune, lao jaconfesatñaejon, ilegña: Guajo ti Jesucristo yo.</verse>
        <verse osisID='John.1.21'>Ya mafaesen: Jafa nae? Jago si Elias? Ya ilegña: Ti guajo yo. Jago ayo na profeta? Ya manope: Aje.</verse>
        <verse osisID='John.1.22'>Enaomina ilegñija nu güiya: Jaye jao? para siñajam infanmanope ni y tumago jam. Jafa ilelegmo nu jago namaesa?</verse>
        <verse osisID='John.1.23'>Ylegña: Guajo inagang yo nu y umaagang gui desierto; natunas y chalan señot, taegüije ilegña si Esaias profeta.</verse>
        <verse osisID='John.1.24'>Ya ayo sija ni namanmato ni y guinin Fariseo sija.</verse>
        <verse osisID='John.1.25'>Ya mafafaesen güe ya ilegñija nu güiya: Sajafa na managpangejao, yaguin ti jago si Jesucristo, ni si Elias, ni y ayo na profeta?</verse>
        <verse osisID='John.1.26'>Si Juan manope ilelegña: Guajo managpagpange an janom; mas y entalo miyo, guaja uno na ti intingo.</verse>
        <verse osisID='John.1.27'>Este uje y mamaela gui tateco, y mas dangculo qui guajo, ya guajo ti dignoyo na jupula ni y coreas y sapatosña.</verse>
        <verse osisID='John.1.28'>Este sija finatinas guiya Betania y otra banda gui Jordan, anae managpagpange si Juan.</verse>
        <verse osisID='John.1.29'>¶ Y siguiente na jaane jalie si Juan si Jesus na mamaela para iya güiya ya ilegña: Estagüe y corderon Yuus na janajanao y isao gui tano.</verse>
        <verse osisID='John.1.30'>Este yuje ileo, na y tateco mamamaela un laje y dangculoña qui guajo, sa güiya finenena qui guajo.</verse>
        <verse osisID='John.1.31'>Ya guajo ti jutungo; lao para umafanue y Israel nu güiya, enao mina mato yo yan managpagpange yo an janom.</verse>
        <verse osisID='John.1.32'>Si Juan manae testiomonio ilegña: Julie y Espiritu ni tumutunog guinin y langet, taegüije y paluma ya sumaga gui jiloña.</verse>
        <verse osisID='John.1.33'>Ya guajo ti jutungo güe, lao y munamamaela yo para ufanagpange an janom, ayo sumangane yo: Sobre ayo na unlie na tumunog y Espiritu ya sumaga guiya güiya, este uje y managpagpange ni Espiritu Santo.</verse>
        <verse osisID='John.1.34'>Ya guajo julie ya manae yo testimonio nu y güiya y Lajin Yuus.</verse>
        <verse osisID='John.1.35'>¶ Y siguiente na jaane tumalo manmatojgue si Juan yan dos gui disipuluña.</verse>
        <verse osisID='John.1.36'>¶ Ya Jaatan si Jesus ni mamomocat güije, ya ilegña: Estagüe y Corderon Yuus.</verse>
        <verse osisID='John.1.37'>Ya majungog ni dos na disipuluña comequentosña yan madalalag si Jesus.</verse>
        <verse osisID='John.1.38'>Ya jabira güe si Jesus ya jalie na madadalalag güe nu sija ya ilegña nu sija: Jafa inaliligao? Ya sija ilegñija: Rabi (este finijo comequeilegña, gui chamorro, Maestro) manu sagamo?</verse>
        <verse osisID='John.1.39'>Ylegña: mamaela ya unlie. Manmamaela ya jalie manu nae sumaga ya mañagaja yan güiya, güije na jaane, sa jijut y ora y mina dies.</verse>
        <verse osisID='John.1.40'>Si Andres y chelun Simon Pedro, güiya uno gui dos y jumungog umadingan an Juan, yan madalalag güe.</verse>
        <verse osisID='John.1.41'>Güiya jasoda finena y cheluña as Simon, ya ilegña nu güiya: Tasoda y Mesias (ni y cumequeilegña: güiya si Cristo).</verse>
        <verse osisID='John.1.42'>Ya macone guato as Jesus; anae inatan as Jesus ilegña: Jago Simon, patgon Jonas: jago mafanaan Sefas (cumequeilegña: acho).</verse>
        <verse osisID='John.1.43'>Y siguiente na jaane, malago si Jesus malag Galilea, ya jasoda si Felipe, taotao Betsaida, gui siudan Andres yan Pedro.</verse>
        <verse osisID='John.1.45'>Si Felipe jasoda si Nataniel ya ilegña nu güiya: Esta tasoda ayo y jatugue si Moises gui tinago yan y profeta, Jesus, taotao Nasaret y patgon José.</verse>
        <verse osisID='John.1.46'>Ya ilegña si Nataniel: Guinin Nasaret siña jumuyong minauleg? Ylegña si Felipe: maela ya unlie.</verse>
        <verse osisID='John.1.47'>Si Jesus jalie mamaela para iya güiya, si Nataniel, ya ilegña nu güiya: Estagüe senmagajet iyon Israel, na taya finababa guiya güiya.</verse>
        <verse osisID='John.1.48'>Ylegña nu güiya si Nataniel: Guine manu na untungo yo? Manope si Jesus ya ilegña nu güiya: Antes di si Felipe uninagang, na gaegue jao gui papa y ygos, guajo julie jao.</verse>
        <verse osisID='John.1.49'>Manope si Nataniel ya ilegña: Rabi, jago uje y lajin Yuus, jago uje y ray guiya Israel.</verse>
        <verse osisID='John.1.50'>Manope si Jesus ya ilegña nu güiya: Sa jusangane jao, na julie jao gui papa y ygos, ya unjonggue? Jago unlie mandangculoña na güinaja qui este.</verse>
        <verse osisID='John.1.51'>Ylegña nu güiya: Magajet ya magajet jusangane jao, y mamaela na tiempo nae unlie y langet mababa ya y angjet sija guine as Yuus mangajujulo yan manututunog gui jilo y Lajin taotao.</verse>
      </chapter>
      <chapter osisID='John.2'>
        <verse osisID='John.2.1'>Y mina tres na jaane, mafatinas y guipot umasagua, gui Cana, siudan Galilea, ya y nanaña si Jesus gaegue güije.</verse>
        <verse osisID='John.2.2'>Ya si Jesus yan y disipuluña maagange locue para y guipot umasagua.</verse>
        <verse osisID='John.2.3'>Anae taya y bino, y nanaña si Jesus ilegña nu güiya: Taya binoñija.</verse>
        <verse osisID='John.2.4'>Ya ilegña nu güiya si Jesus: Pot jafayo na juentalo nu jago, palaoan? trabia ti mafato y orajo.</verse>
        <verse osisID='John.2.5'>Si nanaña ilegña ni manmañeñetbe: Fatinas todo y tinagoña.</verse>
        <verse osisID='John.2.6'>Y estaba güije saes lauyan acho, parejoja yan y guinasgasñija y Judios, na manulat, cada uno, dos pat tres cantaro.</verse>
        <verse osisID='John.2.7'>Ylegña si Jesus nu sija: Nafanbula este sija lauyan janom. Ya manafanbula asta y pachot.</verse>
        <verse osisID='John.2.8'>Ya ilegña nu sija: Chile pago ya innae y maestrosala; ya machule.</verse>
        <verse osisID='John.2.9'>Ya anae y maestrosala jachague y janom na mafatimas bino, ya ti jatungo guine mano: (lao y manmañeñetbe tumungo, na jachule y janom), y maestrosala jaagange y nobio;</verse>
        <verse osisID='John.2.10'>Ya ilegña nu güiya: Todo y taotao janafofona y mauleg na bino; ya yaguin esta manjaspog, ayo nae y mas manaelaye: lao jago unnanana y mauleg na bino asta pago.</verse>
        <verse osisID='John.2.11'>Este na tutujon y señatña sija, jafatinas si Jesus, guiya Cana suidan Galilea, ya janamatungo y minalagña; ya y disipuluña sija majonggue güe.</verse>
        <verse osisID='John.2.12'>Despues di este tumunog guiya Capernaum, güiya yan y mañeluña yan y disipuluña sija, ya mañaga güije ti megae na jaane.</verse>
        <verse osisID='John.2.13'>¶ Y estaba güije jijot y pascuan y Judios, ya si Jesus cajulo guiya Jerusalem.</verse>
        <verse osisID='John.2.14'>Ya jasoda gui guimayuus manmanbebende y nubiyo yan y quinilo, yan y paluma, yan y manmanulalaeca manmatatachong:</verse>
        <verse osisID='John.2.15'>Ya mañaolag ni tale, ya janafanmalago todo gui guimayuus, yan y quinilo, yan y nubiyo; yan y machapon y salape y manmanulalaeca, yan manaalinquin y lamasa,</verse>
        <verse osisID='John.2.16'>Ya ilegña ni manmanbebende ni paluma: Nafanjanao güine este sija na güinaja, ya chamiyo fumatitinas y guima tata, guima namajan.</verse>
        <verse osisID='John.2.17'>Entonses manmanjaso y disipuluña ni estaba matugue: Ynigo y guimamo cumano yo.</verse>
        <verse osisID='John.2.18'>¶ Y Judio sija manmanope ya ilegñija; Jafa na señat unfanuejam taegüije ayo, sa jago unfatinas este sija na güinaja?</verse>
        <verse osisID='John.2.19'>Si Jesus manope ya ilegña: Yulang este na gumayuus, ya y tres na jaane; junacajulo talo.</verse>
        <verse osisID='John.2.20'>Ayonae y Judio sija ilegñija: Gui cuarentaisaes años manacajulo este na gumayuus, ya jago, gui tres na jaane, unacajulo?</verse>
        <verse osisID='John.2.21'>Lao güiya umadingan ni guima tataotaoña.</verse>
        <verse osisID='John.2.22'>Enao mina anae cajulo guine manmatae, y disipuluña jajaso na munjayan jasangane este, ya manmanjonggue ni tinigue sija yan y sinangan ni jasangan si Jesus.</verse>
        <verse osisID='John.2.23'>¶ Ya, güiya gaegue guiya Jerusalem gui pascua, y jaane ni guipot, ya megae manmanjonggue ni naanña, anae malie sija y señatña sija ni jafatinas.</verse>
        <verse osisID='John.2.24'>Lao si Jesus namaesa, ti jaangoco güe guiya sija, sa güiya jatungo todo taotao,</verse>
        <verse osisID='John.2.25'>Ya taya nesesida na jaye unae testimonio ni taotao, sa güiya tumungo y guaja gui jalom taotao.</verse>
      </chapter>
      <chapter osisID='John.3'>
        <verse osisID='John.3.1'>YA guaja un taotao Fariseo na naanña si Nicodemo, prinsipe y Judiosija.</verse>
        <verse osisID='John.3.2'>Este mato gui as Jesus gui puenge ya ilegna nu güiya: Rabi, jame intingo na jago maestro guine as Yuus, sa taya siña fumatinas este sija na señat, ni unfatitinas, yaguin ti sumisija yan Yuus.</verse>
        <verse osisID='John.3.3'>Ynepe as Jesus ya ilegña nu güiya: Magajet ya magajet y jusangane jao, na y ti mafañago talo, ti siña jalie y raenon Yuus.</verse>
        <verse osisID='John.3.4'>Ylegña nu güiya si Nicodemo: Jafa muna siña y taotao mafañago yaguin este biju; siña güe jumalom dos biaje, talo gui jalom y tiyan nanaña ya umafañago?</verse>
        <verse osisID='John.3.5'>Ynepe as Jesus: Magajet ya magajet jusangane jao, na y ti mafañago ni janom yan ni iyon Espiritu, ti siña jumalom gui raenon Yuus.</verse>
        <verse osisID='John.3.6'>Todo y mafañago ni guine catne, catneja güe; ya y mafañago guine Espiritu, espirituja güe.</verse>
        <verse osisID='John.3.7'>Chamo ninamamanman ni jusangane jao: Y nesesita jamyo na mafañago talo.</verse>
        <verse osisID='John.3.8'>Y manglo manguaefe mano malagoña, ya unjungog y bengbengña, lao ti untungo guine manu mague, ni tampoco para manu guato. Taegüenao todo ayo y manmafañago guine Espiritu.</verse>
        <verse osisID='John.3.9'>Si Nicodemo manope ya ilegña: Jafa muna siña este?</verse>
        <verse osisID='John.3.10'>Ynepe as Jesus ya ilegña nu güiya: Jago un maestro guiya Israel ya ti untungo este?</verse>
        <verse osisID='John.3.11'>Magajet ya magajet jusangane jao, Y tatungo, tasangan; ya y talie tadeclara, ya ti inresibe y testimoniota.</verse>
        <verse osisID='John.3.12'>Yaguin jusangane jao güinajan tano, ya ti unjonggue, jafa taemano unjonggue yaguin jusangane jao güinajan langet?</verse>
        <verse osisID='John.3.13'>Ya taya cajulo gui langet, güiyaja y tumunog guine y langet, güiya matungo, y Lajin taotao ni y gaegue gui langet,</verse>
        <verse osisID='John.3.14'>Ya jaf taemanoja si Moises janacajulo y serpiente gui desierto, taegüijeja na nesesita na y Lajin taotao umanacajulo.</verse>
        <verse osisID='John.3.15'>Para todo ayo y jumonggue güe, ti siña malingo, ya guaja linâlâña na taejinecog.</verse>
        <verse osisID='John.3.16'>¶ Sa taegüenao na jaguaeya si Yuus y tano, janae ni linilisja Lajiña y para todo ayo y jumonggue güe, ti siña malingo, ya guaja linâlâña na taejinecog.</verse>
        <verse osisID='John.3.17'>Sa ti jatago si Yuus y Lajiña guato gui tano, para usapit y tano, lao para y tano unalibre pot güiya.</verse>
        <verse osisID='John.3.18'>Y jumonggue güe, ti umasapit; ayo y ti jumonggue güe ayo umasapit, sa ti manjonggue ni naan unoja na Lajin Yuus.</verse>
        <verse osisID='John.3.19'>Ya este na sinapit, na y inina malag y tano, ya y taotao sija gaonñija y jemjom qui y inina, sa y finatinasñija taelaye.</verse>
        <verse osisID='John.3.20'>Sa todo ayo y fumatinas y taelaye, chatlie y inina, ya ti malag y inina, sa y chechoña no sea umareprende.</verse>
        <verse osisID='John.3.21'>Ayo y fumatinas y magajet, malag y inina, para y unamatungo finatinasña, sa y finatinasña guine as Yuus.</verse>
        <verse osisID='John.3.22'>¶ Despues di estesija, mato si Jesus yan y disipuluña sija, gui un tano Judea ya gaegue güije yan sija managpange.</verse>
        <verse osisID='John.3.23'>Managpapange locue si Juan, guiya Enon, jijot guiya Salim, sa gaegue güije megae na janom: ya sija manmamaela, ya manmatagpange.</verse>
        <verse osisID='John.3.24'>Sa si Juan trabia ti mapopolo gui catset.</verse>
        <verse osisID='John.3.25'>Ya guaja un inaguaguat entre sija yan y disipulon Juan yan y Judio sija pot y guinasgas.</verse>
        <verse osisID='John.3.26'>Ya manmato gui as Juan, ya ilegñija nu güiya: Rabi, ayo y gaegue güije guinin iya jago, gui otro banda Jordan ni unnae testimonio, estagüe! na jatagpange, yan y todo y taotao manmato guiya güiya.</verse>
        <verse osisID='John.3.27'>Manope si Juan ilegña: Ti siña y taotao manresibe jafa, yaguin ti manae guine y langet.</verse>
        <verse osisID='John.3.28'>Jamyoja innae testimonio na guinin jusangan: Ti guajo si Jesucristo, lao guajo matago gui menaña.</verse>
        <verse osisID='John.3.29'>Ya guaja asaguaña, güiya y nobio locue; lao amigon nobio, ni y tomotojgue ya jajujungogja, ya magof dangculo pot y sinangan y nobio. Taegüine pues este minagofjo esta macumple.</verse>
        <verse osisID='John.3.30'>Güiya siempre, lumálamodong; ya guajo manaladiquique.</verse>
        <verse osisID='John.3.31'>¶ Y guinin jila mague, güiya mas taquilo qui todo; ya y iyon y tano, tanoja güe, ya iyon y tanoja jasasangan; ya y mamaela guine langet, güiya iyajululo.</verse>
        <verse osisID='John.3.32'>Tanae testimonio, nu y lumie ya jajungog, ya taya rumesibe y testimonioña.</verse>
        <verse osisID='John.3.33'>Ya y rumesibe y testimonioña, este sumeyo na si Yuus, güiya magajet.</verse>
        <verse osisID='John.3.34'>Sa y tinago as Yuus, y fino Yuus jasangan; sa si Yuus ti mannanae güe ni y Espiritu pot medida.</verse>
        <verse osisID='John.3.35'>Sa y tata yaña y Lajiña ya todo y güinaja japolo gui canaeña.</verse>
        <verse osisID='John.3.36'>Y jumonggue y Lajiña guaja taejinecog na linâlâ; ya ayo y ti manjonggue y Lajiña, ti ulie linâlâ, lao y binibon Yuus gaegue gui jiloña.</verse>
      </chapter>
      <chapter osisID='John.4'>
        <verse osisID='John.4.1'>ANAE y Señot jatungo, na Fariseo sija manmanjungog, na si Jesus jafatinas disipuluña ya jatagpange megaeña qui si Juan.</verse>
        <verse osisID='John.4.2'>(Achogja ti si Jesus namaesa matagpange, lao y disipuluñaja),</verse>
        <verse osisID='John.4.3'>Jadingo guiya Judea, ya mapos talo malag Galilea.</verse>
        <verse osisID='John.4.4'>Ya janesesita na umalofan inanaco Samaria.</verse>
        <verse osisID='John.4.5'>Mato pues gui un siudan Samaria, na mafanaan Sicar, jijot gui fangualuan na si Jacob janae si José, lagiña.</verse>
        <verse osisID='John.4.6'>Ya gaegue güine y tipo Jacob. Enaomina si Jesus, sa yayas güe guinin y chalan, matachong gui oriyan y tipo. Güenao na ora cana a las saes.</verse>
        <verse osisID='John.4.7'>Mato un palaoan Samaria para ufanlupog janom; ya si Jesus ilegña nu güiya: Naeyo ya juguinem.</verse>
        <verse osisID='John.4.8'>Sa y disipuluña manmapos para y siuda, para ufanmamajan nengcano.</verse>
        <verse osisID='John.4.9'>Ylegña nu güiya y palaoan Samaria: Jaftaemano na jago y Judio jao, ya untagojit najunaguinemjao, ya guajo palaoan Samaria? (Sa y Judio sija ti manatungo yan y taotao Samaria).</verse>
        <verse osisID='John.4.10'>Manope si Jesus, ya ilegña nu güiya: Yaguin untungo y ninaeña si Yuus yan jaye güe y sumangane jao, naeyo ya juguinem: jago ungagao güe ya güiya unninae janom lalâlâ.</verse>
        <verse osisID='John.4.11'>Ya y palaoan ilegña nu güiya: Señot, taya siña unlupog, sa y tipo tadong: amano pues nae guaja jao ni y janom lalâlâ.</verse>
        <verse osisID='John.4.12'>Ada dangculoña jao qui y tatanmame as Jacob, ni y numaejam nu este na tupo, ya güiya gumiguinem yan famaguonña, yan y gaña gâgâ sija?</verse>
        <verse osisID='John.4.13'>Manope si Jesus, ya ilegña nu güiya: Jaye y guminem nu este na janom, güiya umajo talo.</verse>
        <verse osisID='John.4.14'>Lao ayo y guminem uje na janom y junae güe, para todo y tiempo ti umajo; ya ayo na janom y guajo junae güe, güiya y janom tupo, ni jumuyong para linâlâ na taejinecog.</verse>
        <verse osisID='John.4.15'>Ylegña nu güiya y palaoan: Señot, naeyo nu este na janom para ti siñayo majo, ni jutalo mague para jufanlupog.</verse>
        <verse osisID='John.4.16'>Si Jesus ilegña nu güiya: Janao agange y asaguamo, ya unmamaela güine mague.</verse>
        <verse osisID='John.4.17'>Manope y palaoan ya ilegña nu güiya: Taya asaguajo. Ylegña nu güiya si Jesus: Mauleg sinanganmo na ilegmo. Taya asaguajo.</verse>
        <verse osisID='John.4.18'>Sa sinco jagas asaguamo; ya pago y gaegue guiya jago, ti güiya y asaguamo: este unsangan pot minagajet.</verse>
        <verse osisID='John.4.19'>Ya ilegña nu güiya y palaoan: Señot, pineloco nu jago, profeta jao.</verse>
        <verse osisID='John.4.20'>Y tatanmame manmanadodora güine gui jalomtano, ya jamyo ilegmiyo, na iya Jerusalem, ayo na lugat, siempre nae umafatinas y adorasion.</verse>
        <verse osisID='John.4.21'>Ylegña nu güiya si Jesus: Palaoan, jonggue yo sa ufato y ora, na ti este na jalomtano, ni iya Jerusalem, inadora jamyo si Yuus Tata.</verse>
        <verse osisID='John.4.22'>Jamyo inadora ti intingo. Jame inadora y tiningomame, sa y satbasion y Judio sija güiya.</verse>
        <verse osisID='John.4.23'>Lao y jaane umamaela, ya güiya güe pago, nae y magajet na manmanadododora, uje adodora si Yuus Tata gui espiritu yan y minagajet; sa si Yuus Tata, locue jaaliligao ayo sija y umadodora güe.</verse>
        <verse osisID='John.4.24'>Si Yuus, güiya Espiritu, ya y umadora güe, siempre jaadora güe y espiritu yan y minagajet.</verse>
        <verse osisID='John.4.25'>Ylegña nu güiya y palaoan: Guajo jutungo na y Mesias umamaela (ayo y naanña si Cristo); yaguin mato güe, güiya ufanagüejit todo.</verse>
        <verse osisID='John.4.26'>Ylegña nu güiya si Jesus: Guajoyo, ni umadingangane jao.</verse>
        <verse osisID='John.4.27'>¶ Ya pot este manmato y disipuluña ya ninafanmanman pot y umadingan yan y palaoan: ya ni uno siña umalog: Jafa finaesesenmo? pat, pot jafa uncuentutuse güe?</verse>
        <verse osisID='John.4.28'>Taegüenao y palaoan japolo y batdeña, ya mapos malag y siuda, jasangane y taotao sija ya ilegña:</verse>
        <verse osisID='John.4.29'>Fanmamaela ya inlie un taotao ni sumangane yo todo y finatinaso! Güiya buente si Cristo?</verse>
        <verse osisID='John.4.30'>Manmapos gui siuda, ya manmalag as Jesus.</verse>
        <verse osisID='John.4.31'>Ayo na tiempo magagagao güe ni disipulo sija, ilegñija: Rabi, chocho!</verse>
        <verse osisID='John.4.32'>Ya güiya ilegña na sija: Guaja najo nengcano na jamyo ti intingo.</verse>
        <verse osisID='John.4.33'>Enaomina y disipulo sija ilegñija entre sija: Buente guaja chumulilie naña?</verse>
        <verse osisID='John.4.34'>Si Jesus ilegña nu sija: Y nengcanojo y jufatinas y minalago ayo y tumago yo, ya magpo chechoña.</verse>
        <verse osisID='John.4.35'>Ya ti ilegmiyo: Guaja trabia cuatro na meses nae ufato y quineco? Estagüe na jusangane jamyo: Fanalagquilo y matanmiyo ya inatan y fangualuan sija, sa esta manapaca para quineco.</verse>
        <verse osisID='John.4.36'>Ya y mangoco uresibe y apasña, ya uchule y tinegcha para taejinecog na linâlâ; para ayo y mangoco, ya ayo y manananom mandaña gui minagof.</verse>
        <verse osisID='John.4.37'>Ya pot este macumple y sinangan: uno manananom ya y otro mangongoco.</verse>
        <verse osisID='John.4.38'>Guajo jamyo tumago para infanmangoco ya ti jamyo chumogüe; otro manmachocho ya jamyo manjalom gui chechoñija.</verse>
        <verse osisID='John.4.39'>¶ Ya megae na taotao Samaria, taotao güije na siuda, manmanjonggue nu güiya pot y sinangan y palaoan, sa manae testimonio na ilegña: Jasangane yo todo ni y finatinasjo.</verse>
        <verse osisID='John.4.40'>Enao mina anae y taotao Samaria manmato guiya güiya, magagao na usaga ya ufandaña; ya güiya sumaga güije dos na jaane.</verse>
        <verse osisID='John.4.41'>Ya y manmanjonggue nu güiya gofmegae pot y sinanganña.</verse>
        <verse osisID='John.4.42'>Ya ilegñija nu y palaoan: Pago ti pot y finomo na injenggue; sa jame mismo injingog güe, ya intingo na este, güiya y magajet na Salvadot y tano.</verse>
        <verse osisID='John.4.43'>¶ Ya depues di dos na jaane, jumanao güije ya malag Galilea.</verse>
        <verse osisID='John.4.44'>Potjafa na si Jesus mismo manae testimonio, na y profeta gui tanoña taya onraña.</verse>
        <verse osisID='John.4.45'>Ya pot este anae malag Galilea, y taotao Galilea maresibe güe sa malie todo y finatinasña guiya Jerusalem, na jafatinas gui tiempo y guipot; sa sija locue manmalag y guipot.</verse>
        <verse osisID='John.4.46'>¶ Mato, otro biaje, si Jesus, guiya Cana siuda guiya Galilea, nae y jafatinas bino y janom: ya guaja güije un magalaje na y lajiña malango guiya Capernaum.</verse>
        <verse osisID='John.4.47'>Ya anae jajungog na si Jesus, jumanao gui Juda ya tumunog para Galilea, mapos güe malag as Jesus, ya jagagao na utunog guiya Capernaum, ya uamte y lajiña, sa esta cumequematae.</verse>
        <verse osisID='John.4.48'>Enao mina si Jesus ilegña nu güiya: Yaguin ti inlie señat sija, yan y ninamanman sija, ti injenggue.</verse>
        <verse osisID='John.4.49'>Ya ilegña y magalage nu güiya: Señot, tunog lasajyao, antes qui umatae y lajijo!</verse>
        <verse osisID='John.4.50'>Ylegña si Jesus nu güiya: Janao, sa y lajimo lâlâ! Jajonggue y taotao y sinangan Jesus ni y sinangane güe, ya mapos.</verse>
        <verse osisID='John.4.51'>Ya anae güiya tumutunog, y familiaña matagam güe ya masangane na ilegñija, Na y lajimo lâlâ!</verse>
        <verse osisID='John.4.52'>Mamaesen jafa na ora y lajiña na mumauleg, ya ilegñija: Nigap gui las siete na ora pinelo ni calenturaña.</verse>
        <verse osisID='John.4.53'>Jatungo y tataña enao na ora nae sinangane güe as Jesus, Y lajimo lâlâ; ya güiya namaesa jajonggue yan todo y familiaña!</verse>
        <verse osisID='John.4.54'>Este y mina dos na señat, na jafatinas si Jesus, anae jinanaoña guiya Judea, para Galilea.</verse>
      </chapter>
      <chapter osisID='John.5'>
        <verse osisID='John.5.1'>DESPUES di manmalofan este sija, guaja gupot y Judio sija ya si Jesus cajulo guiya Jerusalem.</verse>
        <verse osisID='John.5.2'>Ya iya Jerusalem, jijot gui petta quinilo sija, guaja un tangque janom na mafananaan gui fino Hebreo, Betesda, na guaja sinco potta.</verse>
        <verse osisID='John.5.3'>Ya manestaba güije megagae na manmalango: bachet, mangojo, yan mansogsog.</verse>
        <verse osisID='John.5.5'>Ya gaegue güije un taotao na esta malofan treinta y ocho años na malango.</verse>
        <verse osisID='John.5.6'>Linie as Jesus na umaason, ya anae jatungo na amam na tiempo, ilegña nu güiya: Malago jao na umagong?</verse>
        <verse osisID='John.5.7'>Ynepe güe ni y malango: Señot, taya jaye yo unninajalom gui tangque y tiempo nae y janom sigue ni calalamten, ya anae jumajanaoyo, otro tumunog antes qui guajo.</verse>
        <verse osisID='John.5.8'>Sinanangane as Jesus: Cajulojao, jatsa y camamo ya unjanao!</verse>
        <verse osisID='John.5.9'>Ya enseguidas magong y chetnot ayo na taotao, ya jajatsa y camaña ya mapos. Lao ayo na jaane sabado.</verse>
        <verse osisID='John.5.10'>¶ Ylegñija y Judio sija nu y manamagong: Sabado, este na jaane, ti tunas unchule y camamo!</verse>
        <verse osisID='John.5.11'>Manope güe: Ayo y munamagong yo, güiya namaesa sumangane yo: jatsa y camamo ya unjanao.</verse>
        <verse osisID='John.5.12'>Entonses mafaesen güe: Jaye enao na taotao y sumangane jao, na unjatsa y camamo yan unjanao?</verse>
        <verse osisID='John.5.13'>Ayo y guinin minamagong güe, ti jatungo jaye; sa si Jesus esta mapos, sa gaegue güije na lugat, un linajyan taotao.</verse>
        <verse osisID='John.5.14'>Sineda güe despues as Jesus, gui templo, ya ilegña: Estagüe esta magong jao; chamo umiisao talo no sea na taelayeña qui este ufato guiya jago.</verse>
        <verse osisID='John.5.15'>Ayo na taotao mapos, ya jasangane Judio sija na si Jesus ninamagong y chetnotña.</verse>
        <verse osisID='John.5.16'>Ya pot este na rason, y Judio sija madulalag si Jesus, sa y jafatinas este na güinaja gui sabado na jaane.</verse>
        <verse osisID='John.5.17'>Entonses si Jesus maninepe: Si tatajo jafatitinas asta pago, yan guajo locue jufatitinas.</verse>
        <verse osisID='John.5.18'>Ya pot este na rason y Judio sija japrocura mas dangculo para ujapuno, say ti janainaleja y sabado na jaane, lao pot y jasangan locue na si Yuus güiya y tataña; jafatitinas güiyaja parejo yan si Yuus.</verse>
        <verse osisID='John.5.19'>¶ Entonses si Jesus manope ilegña nu sija: Magajet ya magajet jusangane jamyo: Ti siña y Lajiña jafatinas jafa pot güiya namaesa, lao jafa y jalie finatinas y tata; sa todo y finatinasña, taemanoja y Lajiña locue fumatinas.</verse>
        <verse osisID='John.5.20'>Sa y Tata yaña y Lajiña ya jafanue nu güiya todo ni jafatitinas; ya jafanue nu güiya y checho ni mandangculo, ya jamyo unfanmanman.</verse>
        <verse osisID='John.5.21'>Sa taegüenao si Tata janafangajulo y manmatae ya jananae linâlâñija, taegüije locue y Lajiña janae y linâlâ, jaye malagoña.</verse>
        <verse osisID='John.5.22'>Sa y Tata taya jaye jajujusga, lao todo y juisio, janae y Lajiña.</verse>
        <verse osisID='John.5.23'>Para todo ufanmanonra ni Lajiña jaf taemanoja jaonra y Tata. Ya y ti umonra y Lajiña, ti jaonra si Tata ni tumago güe.</verse>
        <verse osisID='John.5.24'>Magajet ya magajet jusangane jamyo: Y jumungog y sinanganjo, ya jumonggue ayo y tumago yo, guaja linâlâfia taejinecog; ya ti ufato gui sinapet; lao esta malofan guine y finatae para y linâlâ.</verse>
        <verse osisID='John.5.25'>Magajet ya magajet jusangane jamyo: Y ora mamamaela, ya pago esta; na y manmatae sija ujajungog y inagang Lajin Yuus; ya ayo sija y jumungog, ufanlâlâ.</verse>
        <verse osisID='John.5.26'>Sa taegüine y Tata guaja linâlâfia guiya güiyaja; taegüineja janae locue y Lajiña, para uguaja linâlâña guiya güiyaja:</verse>
        <verse osisID='John.5.27'>Ya janae locue ninasiñaña para ufatinas juisio, sa güiya y Lajin taotao.</verse>
        <verse osisID='John.5.28'>Chamiyo ninafanmamanman ni este: sa y ora mamamaela, na todo ayo sija y mangaegue gui naftan, umajungog y inagangña,</verse>
        <verse osisID='John.5.29'>Ya jumanao juyong; y fumatinas mauleg, ufanjuyong gui quinajulo para linâlâ; ya ayo sija y fumatinas taelaye, y quinajulo para sinapit.</verse>
        <verse osisID='John.5.30'>¶ Ti siña yo namaesa mamatinas jafa: taemanoja y jiningogco, ayoja jujusga, sa y juisioco tunas, sa ti jualiligao y minalagojo; lao y minalago y tata ni tumago yo.</verse>
        <verse osisID='John.5.31'>Yaguin mannae yo testimonio nu guajo namaesa, y testimoniojo ti magajet.</verse>
        <verse osisID='John.5.32'>Guaja otro na mannanae testimonio. nu guajo; ya guajo jutungo na y testimonioña, ni y ninaiña pot guajo, magajet.</verse>
        <verse osisID='John.5.33'>Jamyo manmatago para as Juan, ya güiya mannae testimonio ni magajet;</verse>
        <verse osisID='John.5.34'>Lao y testimonio ni juresibe, ti guinin y taotao: lao jusangane estesija, para jamyo infanlibre.</verse>
        <verse osisID='John.5.35'>Güiya y lámpara ni masonggue ya maniina; ya jamyo infanmalago manmagof didide na tiempo gui candetña.</verse>
        <verse osisID='John.5.36'>Ya y testimonio ni gaegue guiya guajo mas dangculo qui y gaegue gui as Juan; sa y finatinas ni y Tata numaeyo para umacumple, ayo na finatinas na guajo jufatinas; este jatestifica nu guajo, nu y Tata tumago yo.</verse>
        <verse osisID='John.5.37'>Si Tata locue ni y tumago yo, güiya namaesa mannae y testimonio nu guajo. Jamyo tat nae injingog bosña, ni locue ti inlie jechuraña.</verse>
        <verse osisID='John.5.38'>Ya taya sinanganña sumaga guiya jamyo; sa ti injenggue na güiya manago.</verse>
        <verse osisID='John.5.39'>Aligao y tinigue sija sa y jinasonmiyo iya güiya nae inguaja y linâlâ na taejinecog; ya sija todo ufanmannae testimonio nu guajo,</verse>
        <verse osisID='John.5.40'>Ti manmalago jamyo manmamaela guiya guajo, para uguaja linâlâ.</verse>
        <verse osisID='John.5.41'>Ynenra y taotao sija, guajo ti juresibe.</verse>
        <verse osisID='John.5.42'>Lao guajo jutungo jamyo na taya y güinaeyan Yuus ni y gaegueja guiya jamyo.</verse>
        <verse osisID='John.5.43'>Guajo mato yo pot y naan Tatajo, ya ti inresibe yo; yaguin otro mato pot y naanña namaesa, ayo inresibe.</verse>
        <verse osisID='John.5.44'>Jafa muna siña injenggue jamyo ni y rumesibe inenra uno sija yan otro, ya ti inaligao y inenraja na mato guine as Yuus na unoja?</verse>
        <verse osisID='John.5.45'>Ti injaso na jufaaela jamyo gui as Tata: ya y fumaaela jamyo si y Moises, ayo nae gaegue ininangganmiyo.</verse>
        <verse osisID='John.5.46'>Pues yaguin injenggue si y Moises, injenggue yo locue: sa iya guajo nae manugue si Moises.</verse>
        <verse osisID='John.5.47'>Lao yaguin tinigueña sija ti injenggue, jafa muna injenggue y sinanganjo?</verse>
      </chapter>
      <chapter osisID='John.6'>
        <verse osisID='John.6.1'>DESPUES di manmalofan estesija, mapos si Jesus malag y otro banda y tasen Galilea, na ayo y tasen Tiberias.</verse>
        <verse osisID='John.6.2'>Ya madalalag güe ni y dangculo na linajyan taotao sa jalie sija y megaegae na señat ni jafatinas gui manmalango.</verse>
        <verse osisID='John.6.3'>Ya cajulo si Jesus gui un ogso, ya matachong güije yan y disipuluña sija.</verse>
        <verse osisID='John.6.4'>Ya jijot y guipot pascua, guipot y Judio sija.</verse>
        <verse osisID='John.6.5'>Ya anae tumalag jilo si Jesus, jalie na guaja mamamaela para iya güiya, un linajyan na taotao, ilegña as Felipe: Manu nae tafanmamajan pan para ufañocho este sija?</verse>
        <verse osisID='John.6.6'>Jasangan este para uchague güe; sa güiya tumungo jafa ufatinas.</verse>
        <verse osisID='John.6.7'>Manope si Felipe: Dosiento na denario na pan, ti ufannajong para cada uno guiya sija ufañule didide.</verse>
        <verse osisID='John.6.8'>Ylegña nu güiya, uno gui disipuluña sija, Andres, chelun Simon Pedro:</verse>
        <verse osisID='John.6.9'>Un patgon gaegue güine na guaja sinco pan sebada yan dos güijan na diquique: Lao jafa na estesija, gui entalo y este na minegae?</verse>
        <verse osisID='John.6.10'>Ylegña si Jesus: Nafanason y taotao. Ya megae na chaguan gaegue güije na lugat, ya manason y taotao, cana sinco mil na lalaje.</verse>
        <verse osisID='John.6.11'>Ya jachule si Jesus ayo sija na pan ya anae janae si Yuus grasias, jaipie todo ayo y manaason; taegüijija locue ni y güijan sija, jaf taemanoja y minalagoñija.</verse>
        <verse osisID='John.6.12'>Ya anae manjaspog ilegña ni disipuluña sija: Joca todo y dinidide ni y tetenjan, sa munga guaja malingo.</verse>
        <verse osisID='John.6.13'>Ya jajoca todo, ya janabula dose na canastran dangculo ni y dinidide, dinididin y sincoja na pan sebada, y tejnan ayo sija y mañocho.</verse>
        <verse osisID='John.6.14'>Ayo sija na taotao, anae jalie y señat ni jafatinas si Jesus, ilegñija: Este senmagajet na güiya y profeta ni para umamaela gui tano.</verse>
        <verse osisID='John.6.15'>¶ Ayo na tiempo jatungo si Jesus, na ufanmamaela para umacone pot minetgot, ya jafatinas y ray, tumalo guato gui un jalomtano güigüiyaja namaesa.</verse>
        <verse osisID='John.6.16'>Anae esta pupuenge manunog y disipuluña sija gui tase.</verse>
        <verse osisID='John.6.17'>Ya manjalom gui un sajyan, ya manchinichile ni tase para Capernaum. Ya pago jomjom, ya si Jesus ti manfinatotoe sija.</verse>
        <verse osisID='John.6.18'>Ya cajulo dangculo na napon pot rason un dangculo na manglo na manguaefe.</verse>
        <verse osisID='John.6.19'>Ya anae esta manmamogsae gui tase calang bente sinco pot trenta estadio, malie si Jesus na mamomocat gui jilo y tase ya lumalajijot guato gui sajyan: ya manmaañao sija.</verse>
        <verse osisID='John.6.20'>Lao güiya ilegña nu sija: Guajoyo; chamiyo fanmaañao!</verse>
        <verse osisID='John.6.21'>Manmagof anae maresibe gui sajyan; ya ensiguidas mato y sajyan gui tano ni y jajananao güe.</verse>
        <verse osisID='John.6.22'>¶ Y inagpaña na jaane, y linajyan taotao ni gaegue gui otro bandan tase, jalilie na taya güije mas na unoja na sajyan diquique, ya jatungo na si Jesus ti jumalom gui sajyan yan y disipuloña sija, lao y disipuloña sija esta manmapos sijaja;</verse>
        <verse osisID='John.6.23'>(Ya manmato sija y sajyan diquique guine Tiberias, jijot güije na lugat anae mañocho ni pan, despues di y Señot janae si Yuus grasias.)</verse>
        <verse osisID='John.6.24'>Ya anae jalie y linajyan taotao sija na si Jesus taegüe güije, ni y disipuluña sija; manjalom sija locue gui sajyan diquique, ya manmapos para Capernaum, maaliligao si Jesus.</verse>
        <verse osisID='John.6.25'>Ya anae masoda gui otro bandan tase, ilegñija nu güiya: Rabi Ngaean nae mato jao güine?</verse>
        <verse osisID='John.6.26'>Maninepe as Jesus ilegña: Magajet ya magajet jusangane jamyo; na inaliligao yo, ti pot y liniimiyo ni señat sija; lao pot y quinanomiyo ni pan, y ninafanjaspog jamyo.</verse>
        <verse osisID='John.6.27'>Fanmachocho, munga para ayo y fafalingo na nengcano, lao ayo na nengcano y sumaga taejinecog na linâlâ, ni y Lajin taotao numae jamyo; sa güiya sineyo ni Tata, si Yuus.</verse>
        <verse osisID='John.6.28'>Enao mina ilegñija nu güiya: Jafa tafatinas, para utafatinas y checho Yuus?</verse>
        <verse osisID='John.6.29'>Si Jesus manope ilegña nu sija: Este y checho Yuus, na injenggue ayo y jatago.</verse>
        <verse osisID='John.6.30'>Entonses ilegñija nu güiya: Jafa na señat unfatinas para inlie, ya injenggue jao? Jafa chechomo?</verse>
        <verse osisID='John.6.31'>Si tatanmame jacano y mana gui desierto, taemanoja y munjayan matugue; pan guine y langet manmanae para u jacano.</verse>
        <verse osisID='John.6.32'>Ya ilegña si Jesus nu sija: Magajet ya magajet jusangane jamyo, na ti si Moises numae jamyo ni pan guine y langet, si Tatajo janae jamyo ni magajet na pan guine y langet.</verse>
        <verse osisID='John.6.33'>Sa y pan Yuus ayo y tumunog guine y langet, ya jananae linâlâ y tano.</verse>
        <verse osisID='John.6.34'>Ayo nae ilegñija nu güiya: Señot naejam siempre ni este na pan!</verse>
        <verse osisID='John.6.35'>Si Jesus ilegña nu sija: Guajo y pan lalâlâ; y mato guiya guajo, ti uñalang; ya y jumonggue yo, ti umajo para taejinecog.</verse>
        <verse osisID='John.6.36'>Lao jusangane jamyo; na este inlie yo ya ti injenggue.</verse>
        <verse osisID='John.6.37'>Todo y janae yo si Tata, ufato guiya guajo; ya ayo y ufanmato guiya guajo, gosmagajet na guajo ti siña juyute güe juyong.</verse>
        <verse osisID='John.6.38'>Sa tumunog yo guine y langet ti para jufatinas y minalagojo, lao y minalagoña ayo y tumago yo.</verse>
        <verse osisID='John.6.39'>Ya este y minalagoña ayo y tumago yo, na todo y janae yo ti siña junafalingo taya, lao junacajulo güe gui uttimo na jaane.</verse>
        <verse osisID='John.6.40'>Ya este y minalagon Tata, na todo ayo y jalie y Lajiña ya jinenggue guiya güiya, uguaja linâlâña taejinecog; ya junacajulo güe gui uttimo na jaane.</verse>
        <verse osisID='John.6.41'>¶ Enaomina y Judio sija mamofea güe anae jasangan: Guajo y pan ni tumunog guine y langet.</verse>
        <verse osisID='John.6.42'>Ya ilegñija: Ada ti güiya este as Jesus lajin José? si tataña, yan nanaña tatungoja? Jafa pues muna ilegña: Guajo tumunog guine y langet?</verse>
        <verse osisID='John.6.43'>Si Jesus manope ya ilegña nu sija: Chamiyo fanmanmofefea entre jamyo.</verse>
        <verse osisID='John.6.44'>Taya siña mato guiya guajo yaguin si Tata, ni tumago yo, ti quinene güe; ya guajo junacajulo güe gui uttimo na jaane.</verse>
        <verse osisID='John.6.45'>Matugue esta gui profeta sija: Ya todo ayo sija ufanmafanagüe finanagüen Yuus. Enaomina cada uno ni jumungog y Tata ya jatungo y mafanagüeña, ufato guiya guajo.</verse>
        <verse osisID='John.6.46'>Munga yo na jusangan na guaja na taotao y esta jalie si Tata, lao ayo y mamaela guinin as Yuus, güiyaja jalie si Tata.</verse>
        <verse osisID='John.6.47'>Magajet ya magajet jusangane jamyo: Ayo y jumonggue yo guaja linâlâña na taejinecog,</verse>
        <verse osisID='John.6.48'>Guajo y pan y linâlâ.</verse>
        <verse osisID='John.6.49'>Si tatanmiyo, jacano y mana gui jalomtano ya manmatae.</verse>
        <verse osisID='John.6.50'>Estagüiya y pan ni tumunog guine y langet, para jaye y cumano güe, ti umatae.</verse>
        <verse osisID='John.6.51'>Guajo y lalâlâ na pan ni tumunog guine y langet: yaguin guaja cumano este na pan, ulâlâ para todo y tiempo; junggan ya y pan ni guajo mannae, guiya mismo catneco, na junae para linâlâ y tano.</verse>
        <verse osisID='John.6.52'>¶ Managuaguat entre sija y Judio sija, ilegñija: Jafa muna usiña este na taotao unaejit ni catneña para utacano?</verse>
        <verse osisID='John.6.53'>Si Jesus pot anão ilegña nu sija: Magajet ya magajet jusangane jamyo: Yaguin ti incano y catnen y Lajin taotao, ya ti inguimen y jâgâña, taya linâlâ guiya jamyo.</verse>
        <verse osisID='John.6.54'>Y cumano y catneco, ya jaguimen y jâgâjo, guaja linâlâña taejinecog, ya junacajulo güe gui uttimo na jaane.</verse>
        <verse osisID='John.6.55'>Sa y catneco, güiya y magajet na nengcano; ya y jâgâjo, güiya y magajet na guimen.</verse>
        <verse osisID='John.6.56'>Ayo y cumano y catneco, y jaguimen y jâgâjo, sumaga guiya guajo, ya guajo guiya güiya.</verse>
        <verse osisID='John.6.57'>Taegüine y Tata, ni lalâlâ, janamamaela yo, ya guajo lalâlâ pot si Tata; taegüineja locue y cumano yo, güiya locue ulâlâ pot guajo.</verse>
        <verse osisID='John.6.58'>Estagüiya y pan ni tumunog guine y langet; ti parejo yan y tatanmiyo ni cumano y mana ya manmatae: y cumano este na pan ulâlâ para taejinecog.</verse>
        <verse osisID='John.6.59'>Este sija jasangan guiya sunagoga, parejoja yan anae mamanagüe guiya Capernaum.</verse>
        <verse osisID='John.6.60'>¶ Enaomina megae gui disipuluña sija anae majungog este, ilegñija: Majetog na sinangan este; jaye siña umecungog?</verse>
        <verse osisID='John.6.61'>Si Jesus jatungo pot güiyaja namaesa, na y disipuluña sija mangogonggong pot este, ya ilegña nu sija: Ninafañatsaga jamyo nu este?</verse>
        <verse osisID='John.6.62'>Jafa yaguin inlie y Lajin taotao cajulo anae gaegue antes?</verse>
        <verse osisID='John.6.63'>Y espiritu mannanae linâlâ; y catne taya probechoña: y sinangan sija ni jusangane jamyo, ayo espiritu, yan ayo linâlâ.</verse>
        <verse osisID='John.6.64'>Lao guajo palo guiya jamyo na ti manmanjonggue. Sa si Jesus desde y finenana jatungoja jaye sija y ti ufanmanjonggue, yan jaye y uinentrega güe.</verse>
        <verse osisID='John.6.65'>Ya ilegña: Pot este na rason jusangane jamyo: na taya siña mato guiya guajo, yaguin ti ninae ni Tatajo.</verse>
        <verse osisID='John.6.66'>¶ Ayo nae, megae gui disipoluña sija manalo tate, ya ti mañija talo manjanao yan güiya.</verse>
        <verse osisID='John.6.67'>Ayo nae ilegña si Jesus ni dose: Manmalago jamyo manjanao locue?</verse>
        <verse osisID='John.6.68'>Ynepe as Simon Pedro: Señot, jayejam injanao güe? Jago nae guaja sija y sinangan ni taejinecog na linâlâ.</verse>
        <verse osisID='John.6.69'>Ya jame injenggue, ya intingo na jago Ayo na Santos na guine as Yuus.</verse>
        <verse osisID='John.6.70'>Si Jesus jaope sija: Ti juayig jamyo dose, ya y uno guiya jamyo anite?</verse>
        <verse osisID='John.6.71'>Ya jasangan pot si Judas Iscariote, lajin Simon: sa este y para uinentrega gae, uno gui dose.</verse>
      </chapter>
      <chapter osisID='John.7'>
        <verse osisID='John.7.1'>YA despues di manmalofan estesija, si Jesus jumanao para Galilea: ya ti malago mamocat guiya Judea, sa y Judio sija maaliligao güe para umapuno.</verse>
        <verse osisID='John.7.2'>Ya estaba jijot y guipot y Judio sija, na mafanaan gupot tabetnaculo.</verse>
        <verse osisID='John.7.3'>Y mañeluña sija pot este na rason ilegñija nu güiya: Falofan güine, ya unjanao para Judea, para y disipulumo sija locue ujalie y chechomo sija ni unfatitinas.</verse>
        <verse osisID='John.7.4'>Sa taya ni uno, mamatitinas jafa na güinaja gui secreto, ya güiyaja mismo ualigao na umatungo gui publico. Yaguin unfatitinas este sija na güinaja, fanuejao gui tano.</verse>
        <verse osisID='John.7.5'>Sa mañeluña sija locue ti majonggue güe.</verse>
        <verse osisID='John.7.6'>Ayo nae si Jesus ilegña nu sija: Y tiempoco ti mafato trabia, lao y tiemponmiyo siempre esta listo.</verse>
        <verse osisID='John.7.7'>Y tano ti siña manchinatlie jamyo; lao guajo jachatlie, sa mannae yo testimonio pot güiya, na y chechoña manaelaye.</verse>
        <verse osisID='John.7.8'>Jamyo infangajulo güine na gupot; guajo ti jucajulo güine na gupot; sa y tiempoco trabia ti macumple.</verse>
        <verse osisID='John.7.9'>Ya anae munjayan jasangane estesija, sumaga trabia guiya Galilea.</verse>
        <verse osisID='John.7.10'>¶ Lao anae y mañeluña sija mangajulo; ayo nae güiya locue cumajulo gui guipot; ti gui publico, lao calang gui secreto.</verse>
        <verse osisID='John.7.11'>Ayo nae y Judio sija maaliligao güe gui guipot; ya ilegñija: Manggue güe?</verse>
        <verse osisID='John.7.12'>Ya guaja un dangculon gonggong entalo y linajyan taotao sija pot güiya; sa guaja ilegñija: Güiya mauleg na taotao; palo, ilegñija: Aje, lao jadadague y taotao sija.</verse>
        <verse osisID='John.7.13'>Lao ni uno umadingan gui publico pot güiya, sa manmaañao ni Judio sija.</verse>
        <verse osisID='John.7.14'>¶ Anae y entalo y guipot, cajulo si Jesus gui templo ya mamanagüe.</verse>
        <verse osisID='John.7.15'>Enao muna y Judio sija manamanman ya ilegñija: Jafa muna jatungo este letra na ti umeeyag?</verse>
        <verse osisID='John.7.16'>Maninepe as Jesus ilegña: Y finanagüeco, ti iyoco lao iyon ayo y tumago yo.</verse>
        <verse osisID='John.7.17'>Yaguin guaja y mumalago fumatitinas y minalagoña, güiya utumungo y finanagüeco, cao güiya iyon Yuus, pat jusangan estesija na güinaja pot guajo namaesa.</verse>
        <verse osisID='John.7.18'>Y umadingan pot güiyaja, ualiligao y minalagña namaesa; lao y umaligao y minalag iyon ayo y tumago güe, güiya magajet ya taya tinaelaye gaegue guiya güiya.</verse>
        <verse osisID='John.7.19'>Ti manninae jamyo as Moises y tinago sija, ya taya uno guiya jamyo cumumple ya tinago sija? Sajafa na inprocucura para inpino yo?</verse>
        <verse osisID='John.7.20'>Y linajyan taotao manmanope: Anite guaja guiya jago! Jaye promucucuraja pumano jao?</verse>
        <verse osisID='John.7.21'>Manope si Jesus ya ilegña: Un chocho guajo fumatinas, ya todo jamyo ninafanmanman.</verse>
        <verse osisID='John.7.22'>Pot este si Moises manninae jamyo ni y circunsision (na ti guine as Moises lao iyon y tata sija), ya asta pago gui sabado incircunsida y taotao.</verse>
        <verse osisID='John.7.23'>Yaguin y taotao resibe gui sabado y circunsision, para ti umapoca y tinagon Moises; manbubo jamyo nu guajo, sa junasenguefjomlo un taotao gui sabado na jaane?</verse>
        <verse osisID='John.7.24'>Chamiyo injisga taemanoja y liniinmiyo, lao injisga taemanoja y cabales na juisio.</verse>
        <verse osisID='John.7.25'>¶ Ylegñija locue palo gui taotao Jerusalem: Ti güiya este y manmaliligao para upuno.</verse>
        <verse osisID='John.7.26'>Ya lie na umadingan jafa malagoña, ya taya sumangan jafa nu güiya. Siña na y magalaje sija jatungo magajet, na este si Cristo?</verse>
        <verse osisID='John.7.27'>Lao jita tumungo este na taotao, guine mano güe: ya anae mato si Jesucristo, taya uno tumungo taotao mano.</verse>
        <verse osisID='John.7.28'>Si Jesus entonses umagang gui. templo anae mamananagüe ilegña: Jamyo intingo yo, jaye yo, yan intingo locue taotao mano yo; ya guajo mamaela ti pot guajoja: lao y tumago yo, güiya magajet, ya jamyo ti intingo güe.</verse>
        <verse osisID='John.7.29'>Guajo tumungo güe, sa guine güiya yo, ya güiya tumago yo!</verse>
        <verse osisID='John.7.30'>Japrocura sija para macone güe, lao taya uno mato canaeña guiya güiya, sa y oraña trabia ti mafato.</verse>
        <verse osisID='John.7.31'>Ya megae gui linajyan taotao jumonggue güe, ya ilegñija: Ada yaguin si Cristo mamaela, ujafatinas mas megae na señat qui y fumatiñas este na taotao?</verse>
        <verse osisID='John.7.32'>Y Fariseo sija jumungog na y linajyan taotao manafaesen pot estesija, ya y manmagas mamale yan y Fariseo sija manmanago ni ofisiatñija para umacone.</verse>
        <verse osisID='John.7.33'>Enaomina si Jesus ilegña: Trabia didide na tiempo gaegue yo guiya jamyo, ya despues bae falag ayo y tumago yo.</verse>
        <verse osisID='John.7.34'>Ynaligao yo, ya ti inseda yo; ya mano nae gaegue yo, jamyo ti siña manmamaela.</verse>
        <verse osisID='John.7.35'>Entonses y Judio sija ilegñija entre sijaja: Para mano este, para ti siñajit tasoda güe? Mapos buente para y manmachapon sija anae mangaegue sija gui entalo y Griego sija, ya mamnanagüe ni y Griego sija?</verse>
        <verse osisID='John.7.36'>Jafa na sinangan na ayo y esta masangan: Inaligao yo ya ti inseda yo, ya mano nae gaegue yo, jamyo ti siña manmamaela.</verse>
        <verse osisID='John.7.37'>¶ Y uttimo na jaane, dangculo na jaanin gupot, si Jesus tumojgue, ya umagang ilegña: Yaguin y taotao guaja minajo umamaela guiya guajo, ya uguinem.</verse>
        <verse osisID='John.7.38'>Ya y jumonggueyo, taegüije y sinangan y Tinigue: y sanjalomña manmimilalag y sadog janom na lalâlâ.</verse>
        <verse osisID='John.7.39'>Jasangan este na sinangan pot y Espiritu, ni para uresibe ayo sija y manmanjonggue guiya güiya: sa trabia taya mananae ni Espiritu Santo, sa si Jesus ti rumesibe y minalagña.</verse>
        <verse osisID='John.7.40'>Entonses palo gui linajyan taotao, manmanjungog nu este na sinangan, ilegñija: Sumenmagajet na este güiya y ayo na profeta.</verse>
        <verse osisID='John.7.41'>Y palo ilegñija: Este güiya si ayo na Cristo: Y palo despues ilegñija: Jafa? guinin Galilea umamaela si Cristo?</verse>
        <verse osisID='John.7.42'>Ti ilelegña y Tinigue, na si Cristo mamaela gui semiyan David, yan guinin y sengsong iya Betlehem anae sumaga si David?</verse>
        <verse osisID='John.7.43'>Ya guaja inaguguat gui entalo linajyan taotao pot güiya.</verse>
        <verse osisID='John.7.44'>Ya guaja guiya sija y manmalago na ujacone, lao taya uno siña minajalom canaeña guiya güiya.</verse>
        <verse osisID='John.7.45'>¶ Ayonae y ofisiat sija manmalag y magas na mamale yan y Fariseo sija; ya ilegñija nu sija: Sajafa muna ti inchile güe mague?</verse>
        <verse osisID='John.7.46'>Y ofisiat sija manmanope: Taya na taotao umadingan taegüine.</verse>
        <verse osisID='John.7.47'>Entonses y Fariseo sija maninepe: Jamyo locue manabag gui chalan?</verse>
        <verse osisID='John.7.48'>Ada guaja palo y jumonggue güe gui magalaje sija pat y Fariseo sija?</verse>
        <verse osisID='John.7.49'>Este sija na linajyan taotao ni ti jatungo y tinago sija, manmatdito.</verse>
        <verse osisID='John.7.50'>Ylegña nu sija si Nicodemo (ayo y mato gui as Jesus antes güiya uno guiya sija),</verse>
        <verse osisID='John.7.51'>Manjujusga un taotao y iyota na tinago, yaguin y finenana ti majungog guiya güiya ya matungo jafa y finatinasña?</verse>
        <verse osisID='John.7.52'>Manmanope ya ilegñija nu güiya: Jago locue taotao Galilea? Aligao, ya unlie, cao guine Galilea taya nae cajulo profeta.</verse>
        <verse osisID='John.7.53'>Manalo guato cada uno gui guimañija.</verse>
      </chapter>
      <chapter osisID='John.8'>
        <verse osisID='John.8.1'>SI Jesus malag y egso Olibo.</verse>
        <verse osisID='John.8.2'>Ya y taftaf gui egaan, tumalo guato gui templo ya todo y taotao sija manmato guiya güiya; ya güiya matachong güije ya mamanagüe nu sija.</verse>
        <verse osisID='John.8.3'>Entonses y escriba yan y Fariseo sija, macocona un palaoan na masoda gui adulterio, ya mapolo güe gui entalo,</verse>
        <verse osisID='John.8.4'>Ylegñija nu güiya: Maestro, estagüe na palaoan, guine masoda gui adulterio, anae jafatinasja.</verse>
        <verse osisID='John.8.5'>Y tinago Moises jatagojam na infagas ni y acho enao sija. Jago, jafa unsangan?</verse>
        <verse osisID='John.8.6'>Este ilegñija, intienta güe para siña mafaaelagüe. Lao si Jesus dumilog papa, manugue gui tano ni y calolotña.</verse>
        <verse osisID='John.8.7'>Ya como sisigue mafaesen, manatunasgüe ya ilegña nu sija: Yaguin uno guiya jamyo taeisao, fumagas nu y güiya, y finenana na acho.</verse>
        <verse osisID='John.8.8'>Ya dumilog talo papa ya manugue gui tano ni y calolotña.</verse>
        <verse osisID='John.8.9'>Ya anae manjungog sija, manjajanao juyong uno yan uno, matutujon gui mansenbijo asta y manuttimo; ya si Jesus sumaga yan y palaoan ni y gaegue gui entalo.</verse>
        <verse osisID='John.8.10'>Ya cajulo si Jesus, ya ilegña nu güiya: Palaoan, mano nae mangaegue sija? taya ni uno nientensia jao?</verse>
        <verse osisID='John.8.11'>Ya ilegña: Taya uno Señot. Ya ilegña si Jesus: Guajo locue ti jusentensia jao: janao ya chamo unisao talo.</verse>
        <verse osisID='John.8.12'>¶ Mansinangane as Jesus talo ilegña nu sija: Guajo candet y tano: y dumalalag yo ti ufamocat gui jemjon; ya guajaja candet y linâlâ.</verse>
        <verse osisID='John.8.13'>Enaomina y Fariseo sija ilegñija nu güiya: Jago guiya jagoja mananae testimonio lao ti magajet na testimoniomo.</verse>
        <verse osisID='John.8.14'>Manope si Jesus, ilegña nu sija: Achoja guajoja manae testimonio nu guajo, magajet na testimoniojo; sa jutungo guine mano yo, yan para mano yo; lao jamyo ti intingo guine mano yo, yan para mano yo.</verse>
        <verse osisID='John.8.15'>Jamyo pot y catne injisga; lao guajo ti jumusga ni jaye.</verse>
        <verse osisID='John.8.16'>Yaguin guajo jumusga, y juisioco, güiya magajet; sa ti guajoja; lao guajo yan Tata ni tumago yo.</verse>
        <verse osisID='John.8.17'>Junggan, ya esta matugue gui tinagomiyo na y testimonio y dos taotao, güiya magajet.</verse>
        <verse osisID='John.8.18'>Guajo manae testimomio pot guajoja, yan manae yo testimonio si Tata ni tumago yo.</verse>
        <verse osisID='John.8.19'>Entonses ilegñija nu guiya: Mano nae gaegue si Tatamo? Manope si Jesus: Ti intingo yo yan ti intingo y Tatajo; yaguin intingo yo, y Tatajo locue intingo.</verse>
        <verse osisID='John.8.20'>Este na finijo jasangan si Jesus gui tesoro mamanagüe gui templo; ya taya cumone güe; sa asta pago ti mafato y oraño.</verse>
        <verse osisID='John.8.21'>¶ Ya ilegña talo nu sija si Jesus: Guajo bae janao, ya inaligao yo, ya y isaomiyo nae infanmatae; mano yo guato, jamyo ti siña manmamaela.</verse>
        <verse osisID='John.8.22'>Ylegñija entonses y Judio sija; Upuno maesa güe? sa ilegña mano yo guato, jamyo ti siña manmamaela.</verse>
        <verse osisID='John.8.23'>Ya ilegña nu sija: Jamyo iyon sampapa, guajo iyon sanjilo; jamyo iyon este na tano; guajo ti iyon este na tano.</verse>
        <verse osisID='John.8.24'>Pot enao jusangane jamyo na infanmatae gui isaomiyo; sa yaguin ti injenggue na guajo yo; y isaomiyo nae infanmatae.</verse>
        <verse osisID='John.8.25'>Enao muna ilegñija nu güiya? Jago, jayejao? Si Jesus ilegña nu sija: Nae matutujon jusangane jamyo locue.</verse>
        <verse osisID='John.8.26'>Megae na güinaja yo, para jusangane jamyo ya injisga jamyo: ya y tumago yo, güiya magajet; ya jafa y jiningogco guiya güiya, ayo sija jusangan gui tano.</verse>
        <verse osisID='John.8.27'>Lao sija ti matungo na güiya y jacuentuse sija ni pot Tata.</verse>
        <verse osisID='John.8.28'>Enaomina ilegña si Jesus: Ngaean nae infangajulo jamyo y Lajin taotao, ayo nae intingo na guajo yo, ya taya jufatitinas pot guajoja; lao jaftaemano si Tata fumanagüe yo taegüine jusangan.</verse>
        <verse osisID='John.8.29'>Ya y tumagoyo, güiya gaegue guiya guajo; ti jadingo yo maesaja sa jufatitinas siempre minagofña.</verse>
        <verse osisID='John.8.30'>Anae jasasangan este sija na güinaja megae jumongguegüe.</verse>
        <verse osisID='John.8.31'>¶ Ayo nae ilegña si Jesus ni Judio sija ni y jumonggue güe: Yaguin jamyo insisique y sumaga gui sinanganjo, jamyo manmagajet disipulujo;</verse>
        <verse osisID='John.8.32'>Ya intingo y minagajet ya y minagajet inninafanlibre jamyo.</verse>
        <verse osisID='John.8.33'>Manmanope as Jesus: Jame semiyan Abraham, ya ti infanmañetbe ni jaye; jafa muna ilegmo: Jamyo unafanlibre?</verse>
        <verse osisID='John.8.34'>Maninepe as Jesus: Magajet ya magajet jusangane jamyo, na todo ayo y fumatinas y isao, güiya tentago y isao.</verse>
        <verse osisID='John.8.35'>Ya y tentago ti usago gui guima para todo tiempo; lao y lajiña sumaga para todo y tiempo.</verse>
        <verse osisID='John.8.36'>Yaguin y Lajin Yuus munafanlibre jamyo, entonses magajet na manlibre jamyo.</verse>
        <verse osisID='John.8.37'>Guajo jutungo na jamyo semiyan Abraham; lao manmalago jamyo para inpino yo; sa y sinanganjo ti omlat guiya jamyo.</verse>
        <verse osisID='John.8.38'>Guajo y liniijo gui as Tata jusasangan, ya jamyo y jiningogmiyo gui as tatanmiyo infatitinas.</verse>
        <verse osisID='John.8.39'>Manmanope ya ilegñija nu güiya: Si Abraham tatata. Si Jesus ilegña nu sija: Yaguin famaguon Abraham jamyo; y chechon Abraham infatinas jamyo.</verse>
        <verse osisID='John.8.40'>Lao manmalago jamyo pago para inpino yo, taotao na jagas jusangane jamyo ni magajet, ayo y jujungog gui as Yuus; si Abraham ti fumatinas este.</verse>
        <verse osisID='John.8.41'>Jamyo infatitinas y finatinas tatanmiyo. Ylegñija nu güiya: Jame ti finañagon ábale; un tataja guajajit, si Yuusja.</verse>
        <verse osisID='John.8.42'>Ylegña si Jesus nu sija: Yaguin si Yuus tatanmiyo, magajet na inguflie yo; sa guajo jumuyong yan mato yo guinin as Yuus; ti jumuyong yo guinin guajoja, lao güiya tumago yo.</verse>
        <verse osisID='John.8.43'>Jafa muna ti intingo y sinanganjo? Sa ti siña injingog y finojo.</verse>
        <verse osisID='John.8.44'>Jamyo iyon tatanmiyo anite: jamyo ya y guinâumabale y tatanmiyo intatanga na infatinas. Güiya y mamuno desde y tutujoña; ya ti sumaga gui minagajet, sa taya minagajet gaegue guiya güiya. Yaguin jasangan mandague, y iyoña jasangan; sa dacon güe, ya tatan dacon güe.</verse>
        <verse osisID='John.8.45'>Ya ti injenggue yo, sa jusangane jamyo ni magajet.</verse>
        <verse osisID='John.8.46'>Jaye guiya jamyo ucombense yo ni y isao? Yaguin jusangan y magajet, pot jafa muna jamyo ti injenggue yo?</verse>
        <verse osisID='John.8.47'>Y iyon Yuus, y sinangan Yuus jajungog; ya pot este na rason jamyo ti injijingog, sa ti iyon Yuus jamyo.</verse>
        <verse osisID='John.8.48'>Manmanope entonses y Judio sija, ya ilegñija nu guiya: Ti mauleg y sinanganmame, na jago taotao Samaria, ya gaeanite jao?</verse>
        <verse osisID='John.8.49'>Manope si Jesus: Guajo tae anite yo; lao juonra si Tata, ya jamyo indesonra yo.</verse>
        <verse osisID='John.8.50'>Ya guajo ti umaliligao inenrajo; guaja ayo na umaliligao ya jajujusga.</verse>
        <verse osisID='John.8.51'>Magajet y magajet jusangane jamyo: Yaguin y taotao jaadaje y sinanganjo, ti ulie finatae para taejinecog.</verse>
        <verse osisID='John.8.52'>Entonses y Judio sija ilegñija nu güiya. Pago nae intingo na gaeanite jao. Si Abraham matae yan y profeta sija; ya jago sumangan: Yanguin y taotao jaadaje y sinanganjo, ti ulie finatae para taejinecog.</verse>
        <verse osisID='John.8.53'>Jago dangculoña qui si tatanmame as Abraham ni esta matae? Yan y profeta manmatae. Jaye jao fumatinas namaesa?</verse>
        <verse osisID='John.8.54'>Manope si Jesus: Yaguin junamalagyo maesa, y minalagjo taya guaja; güiya si Tata y numanamalag yo: ya ilegmiyo na güiya si Yuusmiyo.</verse>
        <verse osisID='John.8.55'>Ya ti intingo güe, lao guajo tumungo güe; yaguin ilegco na ti jutungo güe, dacon yo parejo yan jamyo mandacon: lao jutungo güe yan juadaje y sinanganña.</verse>
        <verse osisID='John.8.56'>Si Abraham, tatanmiyo mumagof sa jalie y jaanijo; ya anae jalie ninamagof.</verse>
        <verse osisID='John.8.57'>Pot este ilegñija nu güiya y Judio sija: Asta pago taya jao sincuenta años, ya unlie si Abraham?</verse>
        <verse osisID='John.8.58'>Ylegña nu sija si Jesus: Magajet ya magajet jusagane jamyo, antes qui si Abraham, esta guajo.</verse>
        <verse osisID='John.8.59'>Manmañule entonses acho, para umadagas güe: lao si Jesus mapos gui templo, ti matungo.</verse>
      </chapter>
      <chapter osisID='John.9'>
        <verse osisID='John.9.1'>ANAE malofan gui sanmenan, jalie un taotao na bachet desde y mafañagoña.</verse>
        <verse osisID='John.9.2'>Ya mafaesen güe ni y disipuloña ilegñija: Rabi, jaye umisao, este na taotao pat y mañaenaña, para que umafañago bachet?</verse>
        <verse osisID='John.9.3'>Manope si Jesus: Ti umisao este na taotao ni sija manaenaña lao para y finatinas Yuus ya ufafanue guiya güiya.</verse>
        <verse osisID='John.9.4'>Tanesesita na infatitinas y checho ayo y tumago yo mientras y jaane; sa an mato y puenge, taya siña machocho.</verse>
        <verse osisID='John.9.5'>Anae gagaegue yo gui jilo y tano, y candet y tano guajoja.</verse>
        <verse osisID='John.9.6'>Munjayan jasangan este, tumola gui tano, ya jafatinas fache nu y tela, ya y fache japalae y atadog y bachet,</verse>
        <verse osisID='John.9.7'>Ya ilegña nu güiya: Janao fagase jao gui estanque Siloe (Ya cumequeilegña, tinago). Enao mina maposgüe ya fagase güe, ya anae tumalo guato este manlie.</verse>
        <verse osisID='John.9.8'>Pot este y tiguangña sija yan ayo y guinin manmalie antes, ya matungo na ampmam na mangagagao limosña, ilegñija: Ada ti este güiya ayo y matatachong ya gagao?</verse>
        <verse osisID='John.9.9'>Guaja sija sumangan: Güiya este; ya guaja palo sija sumangan: Ale, lao parejo yan güiya. Lao güiyaja ilegña: Guajo yo.</verse>
        <verse osisID='John.9.10'>Ya ilegñija nu güiya: Jaf taemano mababaña y atadogmo?</verse>
        <verse osisID='John.9.11'>Manope ya ilegña: Ayo na taotao, naanña si Jesus, güiya fumatinas y fachae ya palae y atadogco, ya ilegña nu guajo: Janao falag y estanque Siloe ya unfagase jao! Mapos yo ya jufagase yo ya juresibe y liniijo.</verse>
        <verse osisID='John.9.12'>Ya ilegñija nu güiya: Manggue yuje? Ylegña: Ti jutungo.</verse>
        <verse osisID='John.9.13'>¶ Macone guato gui Fariseo sija y guinin manbachet.</verse>
        <verse osisID='John.9.14'>Ya ayo na jaane sabado anae si Jesus jafatinas y fachae, ya jababa y atadogña sija.</verse>
        <verse osisID='John.9.15'>Y Fariseo sija locue mafaesen güe talo: Jafa muna manlie güe. Ya ilegña nu sija: Janaye ni fachae y sanjilo gui atadogco, ya jufagase yo, ya manlie yo.</verse>
        <verse osisID='John.9.16'>Ya palo gui Fariseo sija ilegñija: Este na taotao ti güiya guinin as Yuus, sa ti jaadaje y sabado. Lao palo sija ilegñija: Jafa muna siña un taotao ni gaeisao, jafatitinas taemanoja y señat sija? Ya guaja dibision gui entaloñija.</verse>
        <verse osisID='John.9.17'>Ylegñija talo ni bachet: Jago, jafa ilegmo nu güiya, ya esta mababa pot güiya y atadogmo sija? Ya ilegña: Profetagüe.</verse>
        <verse osisID='John.9.18'>Ayo nae y Judio sija, ti majonggue y esta masangan na güiya, y guinin bachet, ya esta jarisibe y liniiña, asta que nae maagange y mañaena y bachet ni esta jarisibe liniiña.</verse>
        <verse osisID='John.9.19'>Ya manmafaesen ilegñija: Este patgonmiyo ni ilegmiyo bachet guinin y mafañagoña? Ya jafa pago ninamanlie?</verse>
        <verse osisID='John.9.20'>Manope y tata ya, ilegñija: Yntingo na este patgonmame, ya bachet guinin y mafañagoña:</verse>
        <verse osisID='John.9.21'>Lao jaftaemano pago na manliigüe, ti intingo; pat jaye bumaba y atadogña, ti intingo; faesen güe; guaja sacanña: Güiya usangan pot güiyaja namaesa.</verse>
        <verse osisID='John.9.22'>Este sija ilegñija si mañaenaña, sa manmaañao ni y Judio sija: sa unoja na jinaso gui entalo y Judio sija, na yaguin guaja sumangan na güiya si Cristo, umayute güe gui sanjiyong y sinagoga.</verse>
        <verse osisID='John.9.23'>Pot este ilegñija sija mañaenaña: Gauja sacaña; faesen güe.</verse>
        <verse osisID='John.9.24'>Enao mina sija maagange talo y taotao ni y guinin bachet, ya ilegñija nu guiya: Nae minalag si Yuus: Jita tumungo na este na taotao güiya taotao isao güe.</verse>
        <verse osisID='John.9.25'>Entonses manope yuje: Cao taotao isao güe, ti jutungo; unoja jugoftungo; na guajo, guinin bachet yo, ya pago manlie yo.</verse>
        <verse osisID='John.9.26'>Entonses ilegñija talo: Jafa finatinasña nu jago? Jaftaemano jababa y atadogmo?</verse>
        <verse osisID='John.9.27'>Maninepe sija: Jusangane jamyo esta, ya ti injingog: Jafa muna manmalago jamyo injingog talo? Ada manmalago jamyo buente locue disipuluña?</verse>
        <verse osisID='John.9.28'>Entonses janafanmamajlao ya ilegñija: Jago disipuluña; ya jame disipulon Moises!</verse>
        <verse osisID='John.9.29'>Jame intingo na si Yuus guinin jasangan pot si Moises; lao este na taotao ti intingo taotao mano güe.</verse>
        <verse osisID='John.9.30'>Manope y taotao ya ilegña nu sija: Jafa na namanman este, ya ti intingo jamyo taotao mano; ya güiya bumaba y atadogco!</verse>
        <verse osisID='John.9.31'>Jame intingo na si Yuus ti jajungog y manisao; yaguin guaja maañao as Yuus ya jaosgue y minalagoña, este jiningog.</verse>
        <verse osisID='John.9.32'>Guinin y tutujon y tano, taya nae majungog, ni uno mababa atadogña ni mafañago bachet.</verse>
        <verse osisID='John.9.33'>Yaguin este ti guine as Yuus, ti siña jafatinas jafa.</verse>
        <verse osisID='John.9.34'>Sija manmanope ilegñija nu güiya: Jago mafañago jao gui isao sija! Ada jago fumanagüe jam? Ya mayute juyong.</verse>
        <verse osisID='John.9.35'>¶ Jajungog si Jesus na mayute juyong, ya anae jasoda, ilegña: Unjonggue y Lagin Yuus?</verse>
        <verse osisID='John.9.36'>Manope güe ya ilegña: Jaye enao Señot, para guajo umajonggue güe?</verse>
        <verse osisID='John.9.37'>Ylegña nu güiya si Jesus: Esta unlie güe ya ayo y umadingangange jao, güiya güe.</verse>
        <verse osisID='John.9.38'>Ya ilegña: Jujonggue, Señot. Ya jaadora güe.</verse>
        <verse osisID='John.9.39'>Ylegña si Jesus: Guajo pot juisio mamaela yo güine gui jilo y tano, para y ti manmanlilie, ufanmanlie; ya y manmanlie, ayo sija ufanbachet.</verse>
        <verse osisID='John.9.40'>Ya manmanjungog y ayo na Fariseo sija ni y mangaegue guiya güiya ya ilegñija nu güiya: Jame locue, manbachet jam?</verse>
        <verse osisID='John.9.41'>Ylegña nu sija si Jesus: An mojon manbachet jamyo, taya isaomiyo; pago nae insasangan, talie; enao mina isaomiyo gagaegue.</verse>
      </chapter>
      <chapter osisID='John.10'>
        <verse osisID='John.10.1'>MAGAJET ya magajet y jusangane jamyo, na ti jumalon gui pettan y guelat y quinilo sija, lao ucajulo gui otro lugat, ayo y ladron yan saque.</verse>
        <verse osisID='John.10.2'>Ya y jumalom gui petta, güiya y pastot y quinilo.</verse>
        <verse osisID='John.10.3'>Ya pot guiya güiya y magas y petta; ya y quinilo sija jajungog y inagangña: ya y gaña quinilo sija jaagang pot y naana, ya jacone sija gui san jiyong.</verse>
        <verse osisID='John.10.4'>Anae jacone mapos y todo iyoña sija, güiya jumanao gui sanmenañija: ya quinilo sija madalalag güe, sa matungo y inagangña.</verse>
        <verse osisID='John.10.5'>Lao y taotao juyong, sija ti madalalag güe, lao manmalago guato guinin menaña: sa ti jatungo y inagangña ni taotaoj uyong sija.</verse>
        <verse osisID='John.10.6'>Este na acomparasion mansinangane as Jesus: lao sija ti jatungo jafa sija mansingane sija.</verse>
        <verse osisID='John.10.7'>¶ Mantinalugua as Jesus ya ilegña nu sija: Magajet ya magajet y jusangane jamyo, na guajo pottan y quinilo sija.</verse>
        <verse osisID='John.10.8'>Todo y manmamaela antes que guajo, ladron yan saque sija: ya ti manmanjungog y quinilo sija.</verse>
        <verse osisID='John.10.9'>Guajo y petta: ya y jumalom guiya guajo, güiya umasatba, y ujalom yan ujuyong ya usoda y pasto.</verse>
        <verse osisID='John.10.10'>Y saque ti umamaela yaguin ti para ufañaque yan ufamuno, yan uyulang; guajo mamaela para uguaja linâlâñija yan para uguaja y dangculo na linâlâñija.</verse>
        <verse osisID='John.10.11'>Guajo y mauleg na pastot: ya y mauleg na pastot y linâlâña japolo pot y quinilo sija.</verse>
        <verse osisID='John.10.12'>Ya y taotao nii maapapase, ya ti pastot; ya ti gaña y quinilo sija, an jalie y lobo ni y mamaela, japolo y quinilo sija ya malago guato; ya y lobo maquinene ya manchinalapon sija quinilo:</verse>
        <verse osisID='John.10.13'>Malago guato güe sa güiya taotao nii maapapase ya taya inadajiña ni y quinilo sija.</verse>
        <verse osisID='John.10.14'>Guajo y mauleg na pastot: sa jutungo y iyoco, ya y iyoco matungo yo.</verse>
        <verse osisID='John.10.15'>Taegüije y Tata jatungo yo, taegüijija locue guajo jutungo y tata; ya jupolo y linâlâjo pot y quinilo sija.</verse>
        <verse osisID='John.10.16'>Ya guajayo palo quinilo locue ni taegüe güine na colat, ayo sija locue nesesita yo juchule, ya sija ujajungog y inagangjo; ya uguaja un manadanquinilo yan un pastot.</verse>
        <verse osisID='John.10.17'>Pot enao na jaguaeya yo si Tata, sa jupolo y linâlâjo, para uchule talo.</verse>
        <verse osisID='John.10.18'>Taya munajanao guiya guajo, lao jupolo pot guajo na maesa. Guaja yo ninasiñajo para jupolo yan guajayo ninasiñajo para jutalo chumule. Este na tinago juresibe guine y Tatajo.</verse>
        <verse osisID='John.10.19'>¶ Ya guaja inaguaguat gui entalo y Judio sija pot este na sinagan sija.</verse>
        <verse osisID='John.10.20'>Ya megae sija ilegñija: Biju guaja güe, ya babagüe; sa jafa inicungog güe?</verse>
        <verse osisID='John.10.21'>Ylegñija y palo: Este na sinagan ti sija iyon y biju: Ada siña y biju ubaba y atadog y manbachet?</verse>
        <verse osisID='John.10.22'>¶ Ya anae mafatitnas y guipot y inefresengumayuus, guiya Jerusalem, ya ayo na tiempo manenggeng.</verse>
        <verse osisID='John.10.23'>Ya si Jesus mapos malag y templo, gui corredot Salomon.</verse>
        <verse osisID='John.10.24'>Ya manetnon guato guiya güiya y Judio sija ya ilegñija nu güiya: Asta ngaean nae unnabuebuente y antita? Yaguin jago yuje na Cristo, sangan ni claro.</verse>
        <verse osisID='John.10.25'>Maninepe as Jesus: Guajo jagas jusangane jamyo ya ti injenggue: y checho ni y jufatinas gui naan Tata, estesija manmannanae testimonio nu guajo.</verse>
        <verse osisID='John.10.26'>Lao jamyo ti injenggue, sa ti jamyo quinilojo; (taegüine guinin jusangane jamyo).</verse>
        <verse osisID='John.10.27'>Y gajo quinilo sija jajungog y inagangjo; ya jutungo sija; ya sija madalalag yo.</verse>
        <verse osisID='John.10.28'>Ya guajo junae sija linâlâñija taejinecog; ya para todo y tiempo taya nae ufanmalingo ya ni jaye ufaninamot sija gui canaejo.</verse>
        <verse osisID='John.10.29'>Si Tata ni unaeyo, dangculoña qui todo; ya taya gaesisiña para uamot sija gui canae y Tatajo.</verse>
        <verse osisID='John.10.30'>Guajo yan si Tata, jame unoja.</verse>
        <verse osisID='John.10.31'>¶ Tumalo manmañule acho y Judio sija, para umafagas güe.</verse>
        <verse osisID='John.10.32'>Maninepe as Jesus: Megae manmauleg na finatinas jufanue jamyo guine as Tatajo; pot jafa na chechoña inquequefagas yo ni y acho?</verse>
        <verse osisID='John.10.33'>Maope güe ni Judio sija ilegñija: Pot y mauleg na chechomo ti infagas jao; lao pot ayo y chatfino contra si Yuus; sa jago, taotaojao, mama Yuusjao.</verse>
        <verse osisID='John.10.34'>Maninepe as Jesus: Taegüe güi tinigue gui tinagonmiyo, Guajo umalog: Yuus jamyo?</verse>
        <verse osisID='John.10.35'>Yaguin manmafanaan Yuus, sija na mamaela gui jiloñija y finijo Yuus (ya y tinigue ti siña maipe);</verse>
        <verse osisID='John.10.36'>Ylegmiyo ni ayo y jaconsagra y Tata ya matgo guato gui tano: Jago chumatfino as Yuus, sa jusangan: Guajo Lajin Yuus?</verse>
        <verse osisID='John.10.37'>Yaguin jufatitinas y ti iyon Tata, munga injenggue yo.</verse>
        <verse osisID='John.10.38'>Lao yaguin jufatinas, achogja ti injenggue yo, jenggue y checho sija: para siña jamyo intingo ya injenggue na si Tata gaegue guiya guajo, ya guajo gaegue guiya Tata.</verse>
        <verse osisID='John.10.39'>Ya japrocucura talo para umaconegüe: lao güiya mapos gui canaeñija.</verse>
        <verse osisID='John.10.40'>Tumalo guato talo gui otro bandan Jordan, ayo na lugat nae finenana managpapange si Juan; ya sumaga güije.</verse>
        <verse osisID='John.10.41'>Ya megae manmato guiya güiya ya ilegñija: Si Juan magajet na ni un señat jafatinas; ya magajet todo y sinangan Juan nu este na taotao jumuyong magajet.</verse>
        <verse osisID='John.10.42'>Ya megae manmanjonggue güije nu güiya.</verse>
      </chapter>
      <chapter osisID='John.11'>
        <verse osisID='John.11.1'>ESTABA entonses malango un taotao, naanña si Lasaro, taotao Betania, un songsong iyon Maria yan si Marta cheluña.</verse>
        <verse osisID='John.11.2'>Si Maria uje y pumalae inggüente y Señot, ya jasaosao y adengña ni y gaponiluña, ya y cheluña, as Lasaro, estaba malango.</verse>
        <verse osisID='John.11.3'>Manmanago y mañeluña famalaoan guiya güiya ilegñija: Señot, estagüe, ayo y unguaeya esta malango.</verse>
        <verse osisID='John.11.4'>Ya jajungog si Jesus, ilegña: Este na chetnot ti güiya y para matae, lao para minalag gui as Yuus, para y Lajin Yuus umaonra pot güiya.</verse>
        <verse osisID='John.11.5'>Ya jaguaeya si Jesus si Marta yan y cheluña yan si Lasaro.</verse>
        <verse osisID='John.11.6'>Anae jajungog, na estaba malango, ayo na tiempo sumagagüe dos dias güije na lugat anae gaegue.</verse>
        <verse osisID='John.11.7'>Ya despues di este ilegña ni y disipuluña: Nije tafanmalag Judea talo.</verse>
        <verse osisID='John.11.8'>Ylegñija nu güiya y disipulo sija: Rabi, pago didide nae maquequechague jao ni Judio sija na unmafagas ni y acho: Ada untalo guato güije?</verse>
        <verse osisID='John.11.9'>Manope si Jesus: Taya y un jaane dose ora? y jumajanao gui jaane, ti siña matompo, sa manlilie y candet este na tano.</verse>
        <verse osisID='John.11.10'>Ya y jumajanao an puenge, matompo, sa taya candet guiya güiya.</verse>
        <verse osisID='John.11.11'>Jasangan estesija, ya despues di este ilegña nu sija: Lasaro, amigonmame maego: ya bae janao para uyayajo gui maegoña.</verse>
        <verse osisID='John.11.12'>Entonses ilegñija nu güiya y disipulosija: Señot, yaguin maego, mauleg jumuyong.</verse>
        <verse osisID='John.11.13'>Ya jasangan este si Jesus gui tinataeña: sija jajaso na umadingan na dumescansañaeñaejon gui maegoña.</verse>
        <verse osisID='John.11.14'>Ayo nae si Jesus ilegña claro nu sija: Lasaro, güiya matae.</verse>
        <verse osisID='John.11.15'>Magof yo sa taegüe yo güije, pot causa y jamyo, para injenggue; nitafanmalag y ya güiya.</verse>
        <verse osisID='John.11.16'>Si Tomas, ayo y naanña si Didimo, ilegña nu y otro disipulo sija: ufanmalagjit locue, nije tafanmatae yan güiya.</verse>
        <verse osisID='John.11.17'>Mato si Jesus ya jasoda na estaba cuatro na jaane gui naftan.</verse>
        <verse osisID='John.11.18'>Y Betania jijot guiya Jerusalem, buente quince na estadio.</verse>
        <verse osisID='John.11.19'>Ya megae na Judio sija manmato gui as Marta ya si Maria para uconsuela pot y cheluñija.</verse>
        <verse osisID='John.11.20'>Entonses si Marta, anae jajungog na si Jesus mamamaela, jajanao güe para urisibe: ya estaba si Maria matatachong gui guima.</verse>
        <verse osisID='John.11.21'>Pot enao si Marta ilegña as Jesus: Señot yaguin mojon gaeguejao güine y chelujo ti umatae.</verse>
        <verse osisID='John.11.22'>Lao jutungo pago, todo y ungagao si Yuus, ninaejao as Yuus.</verse>
        <verse osisID='John.11.23'>Ylegña si Jesus nu güiya: Ucajulo talo y chelumo.</verse>
        <verse osisID='John.11.24'>Si Marta ilegña nu güiya: Guajo jutungo na ucajulo gui quinajulon manmatae gui uttimo na jaane.</verse>
        <verse osisID='John.11.25'>Ylegña nu güiya si Jesus: Guajo y quinajulon manmatae yan y linâlâ; ayo y jumonggue yo, achogja esta matae, ulâlâ talo;</verse>
        <verse osisID='John.11.26'>Ya todo ayo y lâlâ ya jumonggue yo, ti umatae para todo y tiempo. Unjonggue este?</verse>
        <verse osisID='John.11.27'>Ylegña nu güiya: Si Señot, guinin jujonggue na jago ayo na Cristo, Lajin Yuus, güiya na para umamaela gui tano.</verse>
        <verse osisID='John.11.28'>Anae munjayan jasangan este, mapos ya jaagang gui secreto si Maria cheluña, ilegña: Si Maestro estagüe ya inagagangejao.</verse>
        <verse osisID='John.11.29'>Anae jajungog, cajulo gusisija ya jumanao asta guiya güiya.</verse>
        <verse osisID='John.11.30'>(Ya asta pago ti mafato si Jesus gui sengsong, lao gaegue güije na lugat anae si Marta jagas sineda güe.)</verse>
        <verse osisID='John.11.31'>Entonces y Judiosija na manestaba gui guima yan güiya, y maconsuela güe, anae jalie si Maria cajulo gusisija ya mapos, madalalag güe, pineloñija na ufalag y naftan para utanges güije.</verse>
        <verse osisID='John.11.32'>Ya si Maria anae mato gui lugat anae estaba si Jesus ya jalie, japodong gui adengña, ya ilegña: Señot yaguin gaeguejao güine ti umatae y chelujo.</verse>
        <verse osisID='John.11.33'>Anae si Jesus jalie na tumatanges, yan y Judio sija ni manamamamaela yan güiya manatanges, umugong gui espiritu, ya inestotba,</verse>
        <verse osisID='John.11.34'>Ya ilegña: Mano nae unpolo güe? Ilegñija nu güiya: Señot, maela ya unlie.</verse>
        <verse osisID='John.11.35'>Si Jesus tumanges.</verse>
        <verse osisID='John.11.36'>Ylegñija entonses y Judio sija: Estagüe, taegüenao jaguflie güe!</verse>
        <verse osisID='John.11.37'>Lao palo guiya sija ilegñija: Ti siña este na ubaba y atadog y bachet, fatinas ni este ti umatae?</verse>
        <verse osisID='John.11.38'>Ya si Jesus jaumugong talo guiya güiya, ya mato gui naftan. Güiya un liyang ya mapoluye un acho gui sanjiloña.</verse>
        <verse osisID='John.11.39'>Ylegña si Jesus: Najanao y acho. Si Marta, chelun y matae, ilegña nu güiya: Señot, mutong esta, sa finatae cuatro na jaane.</verse>
        <verse osisID='John.11.40'>Si Jesus ilegña nu güiya: Ti guinin jusangane jao na guin manjonggue jao, unlie y minalag Yuus.</verse>
        <verse osisID='John.11.41'>Ayo nae sija janajanao y acho, Ya si Jesus tumalag julo ya ilegña: Tata, grasias junaejao sa guinin unjungog yo.</verse>
        <verse osisID='John.11.42'>Ya guajo jutungo na siempre unjungungog yo; lao pot y linajyan taotao ni gaegue gui oriyajo, jusangan este, para ujajonggue na jagoyo tumago.</verse>
        <verse osisID='John.11.43'>Anae munjayan jasangan este, umaagang ni dangculo na inagang: Lasaro maela juyong.</verse>
        <verse osisID='John.11.44'>Entonses ayo y guine matae, jumuyong, magogode dos canaeña yan y adeng nu y bendas; ya y mataña mafalulutan nu y sudario. Ylegña nu sija si Jesus: Pula ya inpilo ya ujanao.</verse>
        <verse osisID='John.11.45'>¶ Pot este megae na Judio sija na manmato gui as Maria ya jalie y finatinas Jesus, majonggue güe.</verse>
        <verse osisID='John.11.46'>Lao guajo guiya sija na manmapos para Fariseo sija, ya jasangane sija y finatinas Jesus.</verse>
        <verse osisID='John.11.47'>¶ Ayo nae y manmagas y mamale yan y Fariseo sija, mandaña ya janaetnon y sinedrio ya ilegñija: Jafa tafatinas? Sa este na taotao mamatitinas megae na señat sija?</verse>
        <verse osisID='John.11.48'>Yaguin tapolo taegüenao, todo y taotao manmanjonggue guiya güiya: ya ufanmamaela y Romano sija ya u janajanao y sagata yan y tanota.</verse>
        <verse osisID='John.11.49'>Lao si Caefas uno guiya sija, güiya magas na pale güije na sacan, mansinangane: Jamyo ti intingo jafa!</verse>
        <verse osisID='John.11.50'>Ni injaso na mauleg para jita sa un taotao matae pot y taotao sija, para munga na todo y nasion ufanmalingo.</verse>
        <verse osisID='John.11.51'>Lao este ti jasangan guine güiyaja; lao güiya y magas na pale güije na sacan ya japrofetisa na si Jesus umatae pot y nasion.</verse>
        <verse osisID='John.11.52'>Ya ti pot ayoja na nasion; lao locue para ufandaña gui unoja y famaguon Yuus ni y jagas manmachalapon.</verse>
        <verse osisID='John.11.53'>Ya desde ayo na jaane manafaesen entre para sija umapuno.</verse>
        <verse osisID='John.11.54'>Ya si Jesus ti jumajanao gui publico gui entalo Judio sija; lao mapos güije para y tano na jijot gui jalomtano, guiya un siuda na mafananaan Efraim; ya sumaga güe güije yan y disipuluña.</verse>
        <verse osisID='John.11.55'>¶ Ya y pascuan Judio sija estaba jijot; ya megae gui tano mangajulo guiya Jerusalem antes di pascua para ujanagasgas sija.</verse>
        <verse osisID='John.11.56'>Ya manmanaligao as Jesus, ya manadingan entre sija gui templo, ya ilegñija: Jafa jinasonmiyo, nu güiya, ti umamaela gui guipot.</verse>
        <verse osisID='John.11.57'>Ya y prinsipin y mamale sija yan y Fariseo manmanae tinago na yaguin jaye tumungo mano nae gaegue, umasangan para inquene güe.</verse>
      </chapter>
      <chapter osisID='John.12'>
        <verse osisID='John.12.1'>AYO na tiempo, saes na jaane antes de pascua, si Jesus malag Betania anae estaba si Lasaro, ayo y guinin matee, ya si Jesus munacajulo guine y entelo manmatae.</verse>
        <verse osisID='John.12.2'>Ya manmanmatinas güije un sena, ya si Marta mañeñetbe; ya si Lasaro, güiya uno gui entalo sija na manmatatachong gui lamasa yan güiya.</verse>
        <verse osisID='John.12.3'>Ayo nae si Maria jachule un libra na inggüente, gasgas na natda, guefguaguan, ya japalae y adeng Jesus, ya jasaosao y adengña nu gaponuluña; ya bula y guima ni pao inggüente.</verse>
        <verse osisID='John.12.4'>Ayo nae ilegña uno gui disipuluña, si Judas Iscariote lajin Simon, ayo y umintrega güe,</verse>
        <verse osisID='John.12.5'>Jafa mina ti mabende este na inggüente pot tres siento denario na salape, ya unumae y mamobble?</verse>
        <verse osisID='John.12.6'>Este ilegña, ti pot inadajiña ni mamobble; lao pot guiya y saque, ya guaja y betsaña, ya jachuchule ayo y sinajguanña.</verse>
        <verse osisID='John.12.7'>Enaomina ilegña si Jesus, Polo güe, para ayo na jaane nae majafot yo, na uadaje este.</verse>
        <verse osisID='John.12.8'>Sa y mamobble siempre gagaegue guiya jamyo; lao guajo taegüeyo guiya jamyo.</verse>
        <verse osisID='John.12.9'>¶ Entonses, dangculo na linajyan taotao, gui Judio sija, jatungo na gaegue güe güije, ya manmato, ti pot causan si Jesusja, lao locue para umalie si Lasaro ni guinin janacajulo guine y entelo manmatae.</verse>
        <verse osisID='John.12.10'>Ya manafaesen entre sija, manmagas y mamale sija, para umapuno locue si Lasaro.</verse>
        <verse osisID='John.12.11'>Sa pot causa di güiya, megae na Judio sija manmalag ayo ya manmanjonggue gui as Jesus.</verse>
        <verse osisID='John.12.12'>¶ Ynagpaña na jaane, dangculo na linajyan taotao, y manmato gui guipot, anae majungog na si Jesus mato guiya Jerusalem,</verse>
        <verse osisID='John.12.13'>Manmañule ni y ramas y trongcon palma ya manmapos para umaresibe güe ya manaagang: Osana! Dichoso güe ni mamamaela ni y naan y Señot, y Ray Israel!</verse>
        <verse osisID='John.12.14'>Ya anae jasoda si Jesus un patgon na bulico, matachong gui jiloña; taegüije y matugue:</verse>
        <verse osisID='John.12.15'>Chamo maañao, jago jagan Sion! estagüe y Raymo na mato, matatachong gui jilo un patgon bulico.</verse>
        <verse osisID='John.12.16'>Y finenana, y disipuloña ti jatungo estesija; lao y tiempo anae si Jesus esta cumajulo gui langet, entonses manmajaso na estesija este matugue nu güiya, ya sija guinin manmafatinas este sija yan güiya.</verse>
        <verse osisID='John.12.17'>Y linajyan taotao na estaba mañisija, anae jaagang juyong si Lasaro gui naftan, ya janacajulo gui entalo manmatae, janae testimonio nu güiya.</verse>
        <verse osisID='John.12.18'>Pot enao locue y linajyan taotao manmato ya maresibe güe, sa majungog na munjayan jafatinas este na señat.</verse>
        <verse osisID='John.12.19'>Pot enao Fariseo sija ilegñija entre sija: Lie na taya probechonmiyo: Estagüe na todo gui jilo y tano manjanao ya dalalag güe.</verse>
        <verse osisID='John.12.20'>¶ Ya guaja sija na taotao Griego ni gui ayo sija na mangajulo para uadodora gui guipot:</verse>
        <verse osisID='John.12.21'>Ayo sija manmato gui as Felipe taotao Betsaida guiya Galilea, ya magagao güe, ilegñija: Señot, manmalagojam inlie si Jesus!</verse>
        <verse osisID='John.12.22'>Mato si Felipe ya jasangane si Andres; ya mamaela si Andres yan si Felipe masangane si Jesus.</verse>
        <verse osisID='John.12.23'>¶ Ya si Jesus maninepe ilegña: Y ora mato na y Lajin taotao uresibe y minalagña.</verse>
        <verse osisID='John.12.24'>Magajet ya magajet jusangane jamyo, na y granon trigo ni ti upodong gui tano, ya umatae, güiya namaesa sumaga; yaguin matae megae na tinegcha uchule.</verse>
        <verse osisID='John.12.25'>Y gumaeya y linâlâña ufinalaguaejon; y chumatlie y linâlâña güine gui tano, pinipilanja y taejinecog na jaane.</verse>
        <verse osisID='John.12.26'>Yaguin guaja y somesetbe yo, udalalag yo; ya mano nae gaegue yo, ayo locue nae ugaegue y somesetbe yo. Yaguin guaja y somesetbe yo, si Tata uenenra güe.</verse>
        <verse osisID='John.12.27'>Pago lebog y antijo: Ya jafa quentosjo? Tata nalibre yo pago na ora! Lao pot este mato yo güine na ora.</verse>
        <verse osisID='John.12.28'>Tata, namalag y naanmo! Pot enao mato guine y langet un inagang, ilegña: Estaba junamalag, ya bae junamalag otro biaje.</verse>
        <verse osisID='John.12.29'>Y linajyan taotao na mangaegue ya injingog ilegñija: guinin julo este. Palo ilegñija: Un angjet sumangane güe.</verse>
        <verse osisID='John.12.30'>Ynepe as Jesus ya ilegña: Ti mato este na inagang pot y causaco lao pot y causanmiyo.</verse>
        <verse osisID='John.12.31'>Pago gaegue y juisio nu este na tano. Pago y magas este na tano umayute juyong.</verse>
        <verse osisID='John.12.32'>Ya guajo, yaguin guajo umajatsayo guine y tano, jucone todo para guajoja.</verse>
        <verse osisID='John.12.33'>Ya este masangan para umatungo jafa na finatae nae umatae.</verse>
        <verse osisID='John.12.34'>Ynepeña y linajyan taotao: Jame injingog y lay na si Cristo ugaegue para todo y tiempo. Jafa mina unsangan: Na y Lajin taotao nesesita umajatsa? Jaye güe este Lajin taotao?</verse>
        <verse osisID='John.12.35'>Ayo nae si Jesus ilegña nu sija: Didide na tiempo y candet ugaegue gui entalonmiyo. Fanmamocat mientras guaguaja y candet para jamyo, sa no sea infanguinacha ni y jemjom; sa y jumajanao gui jemjom, ti jatungo para mano nae y jinanaoña.</verse>
        <verse osisID='John.12.36'>Mientras guaguaja y candet para jamyo, fanmanjonggue ni y candet, para unfamaguon y candet jamyo. Estesija jasangan si Jesus, ya mapos ya umatog pot sija.</verse>
        <verse osisID='John.12.37'>¶ Lao achogja jafatinas megae na señat gui menanñija ti majonggue güe.</verse>
        <verse osisID='John.12.38'>Para umacumple y sinangan ni ilegña si Isaias profeta: Señot, jaye jumonggue y sinanganta? Ya y canae y Señot, jaye guinin munamalie?</verse>
        <verse osisID='John.12.39'>Pot este mina ti siña sija majonggue, sa tomalo jasangan si Isaias:</verse>
        <verse osisID='John.12.40'>Janafanbachet y atadogñija, ya janamajetog y corasoñija: Sa ti manmalie ni y atadogñija, ni ujatungo ni y corasonñija, ya sigue mamañotsot, ya guajo juamte sija.</verse>
        <verse osisID='John.12.41'>Estesija jasangan si Isaias, anae jalie minalagña ya inadingane.</verse>
        <verse osisID='John.12.42'>¶ Pago na tiempo achogja megae na taotao senmagas, jumonggue gue; lao pot causa y Fariseo sija, ti masangan claro, na no sea mayute gui sinagoga.</verse>
        <verse osisID='John.12.43'>Pot jafa muna manmalago sija y inenra y taotao, qui y inenra guine as Yuus.</verse>
        <verse osisID='John.12.44'>¶ Si Jesus umagang ilegña: Y jumonggue yo, guajoja, ti jajonggue lao ayo y tumago yo.</verse>
        <verse osisID='John.12.45'>Y umatan yo, güiya umatan y tumago yo.</verse>
        <verse osisID='John.12.46'>Mato yo gui jilo y tano parejoja y candet, para todo ayo y jumonggue yo, ti sumaga gui jemjom.</verse>
        <verse osisID='John.12.47'>Y jumungog y sinanganjo ya ti jajonggue, guajo ti jujusga; sa ti mato yo para jufanjusga gui tano, lao para junafanlibre y tano.</verse>
        <verse osisID='John.12.48'>Ya y rumechasa yo ya ti rumesibe y sinanganjo, guaja ujinisga güe: Y sinangan ni jusangan, güiya ufanjusga güije uttimo na jaane.</verse>
        <verse osisID='John.12.49'>Sa ti guinin juadingan namaesa; lao si Tata ni tumago yo, güiya numae yo tinago ni para jusangan yan y para jucuentos.</verse>
        <verse osisID='John.12.50'>Ya jutungo na y tinagoña, güiya linâlâ taejinecog: enaomina ayo sija jusangan; taegüije si Tata guinin jasangane yo, taegüijeja jusasangan.</verse>
      </chapter>
      <chapter osisID='John.13'>
        <verse osisID='John.13.1'>YA antes di y guipot pascua, jatungo si Jesus na y oraña esta mato para ujanao güine na tano para y Tata, esta jaguaeya y iyoña sija ni mangaegue güine gui tano, ya jaguaeya sija asta y jinecog.</verse>
        <verse osisID='John.13.2'>Y sena munjayan ya y anite esta jumalom gui corason Judas Iscariote, lajin Simon, ni umentrega güe;</verse>
        <verse osisID='John.13.3'>Ya jatungo si Jesus na y Tata jagasja janae todo ni güinaja gui canaeña, ya mato güe guinin as Yuus, ya as Yuus guaguato;</verse>
        <verse osisID='John.13.4'>Cajulo gui sena ya janajanao y magagoña, ya jachule un toaya, ya jaafuyut güiya namaesa.</verse>
        <verse osisID='John.13.5'>Anae esta munjayan este, janaye y janom gui palangana diquique, ya jatutujon fumagase y adeng y disipulo sija, ya jasaosao nu y toaya na jaafuyut güe.</verse>
        <verse osisID='John.13.6'>Ayo nae malag as Simon Pedro; ya este ilegña nu güiya: Señot jago fumagase y adengjo?</verse>
        <verse osisID='John.13.7'>Manope si Jesus ya ilegña nu güiya: Y jufatitinas ti untungo pago; lao ti ampmam untungo.</verse>
        <verse osisID='John.13.8'>Si Pedro ilegña nu güiya: Ti unfagase y adengjo ni ngaean! Ynepe as Jesus: Yaguin ti jufagase jao taepattemo guiya guajo.</verse>
        <verse osisID='John.13.9'>Ylegña nu güiya si Simon Pedro: Señot, ti adengjoja, lao locue asta y canaejo yan y ilujo.</verse>
        <verse osisID='John.13.10'>Si Jesus ilegña nu güiya: Y esta mafagase, ti guaelaye yaguin adengña esta mafagase, lao esta gasgas todo. Ya jamyo mangasgas pago, achogja ti todos.</verse>
        <verse osisID='John.13.11'>Sa esta matungo jaye uje y umentrega güe; pot enao ilegña: Ti mangasgas jamyo todos.</verse>
        <verse osisID='John.13.12'>¶ Anae munjayan manfinagase y adengñija, jachule y magagoña ya tumalo matachong otro biaje, ya mansinangane: Yntingo y finatinasjo?</verse>
        <verse osisID='John.13.13'>Jamyo infanaan yo Maestro yan Señot: ya y sinanganmiyo mauleg; sa guajo yo.</verse>
        <verse osisID='John.13.14'>Yaguin guajo Señotmiyo yan Maestronmiyo, guinin jufagase y adengmiyo, debe jamyo locue infanafagase y adengmiyo uno yan otro.</verse>
        <verse osisID='John.13.15'>Sa un ejemplo junae jamyo, sa taemanoja guajo jufatinase jamyo, jamyo locue infatitinas.</verse>
        <verse osisID='John.13.16'>Magajet ya magajet jusangane jamyo: Y tintago ti güiya magasña na y senotña; ni y matago, ti güiya magasña na y tumago güe.</verse>
        <verse osisID='John.13.17'>Yaguin intingo este sija na güinaja, mandichoso jamyo yaguin infatitinas,</verse>
        <verse osisID='John.13.18'>¶ Ti umadingan yo nu jamyo todo: guajo tumungo sija y inayigco; lao para umacumple y tinigue sija: Y chumocho pan yan guajo, güiya cumajulo contra guajo y dedegoña.</verse>
        <verse osisID='John.13.19'>Desde pago jusangane jamyo antes di ujuyong, para yaguin jumujuyong, injenggue na guajo yo.</verse>
        <verse osisID='John.13.20'>Magajet ya magajet jusangane jamyo, na y rumesibe y tinagojo, jaresibe yo; ya y rumesibe yo, jaresibe y tumago yo.</verse>
        <verse osisID='John.13.21'>Anae munjayan jasangan si Jesus este, inigongña si Jesus jinalomña, ya janae testimonio ya ilegña: Magajet ya magajet jusangane jamyo, na uno guiya jamyo unintrega yo.</verse>
        <verse osisID='John.13.22'>Y disipulo sija manaatan entre sija uno yan otro ya ti matungo jaye umadingan.</verse>
        <verse osisID='John.13.23'>Y uno gui disipuluña na guiniflie as Jesus, estaba umaason gui pechon Jesus.</verse>
        <verse osisID='John.13.24'>Ayo nae si Simon Pedro fumatinas señat nu este, para umafaesen jaye uje na umadingan.</verse>
        <verse osisID='John.13.25'>Ayo nae, y umaason gui jilo pechon Jesus ilegña nu güiya: Señot jaye uje?</verse>
        <verse osisID='John.13.26'>Enaomina manope si Jesus: Ayo uje ni junafotgue ni pan ya junae güe. Ya janafotgon y pan, ya janae si Judas Iscariote, lajin Simon.</verse>
        <verse osisID='John.13.27'>Anae munjayan y quinanoña ni y pan fotgon, si Satanas jumalom guiya güiya. Entonses si Jesus sinangane: Fatinas guse y finatinasmo.</verse>
        <verse osisID='John.13.28'>Ni uno, guiya sija na mangaegue gui lamasa, tumungo pot jafa na umasangane.</verse>
        <verse osisID='John.13.29'>Pineloñija y palo guiya sija, sa si Judas na gaebetsa, na si Jesus sumangane: Fajan y güinaja na mannesesitajit para y guipot; pat ufanmanae y mamobble.</verse>
        <verse osisID='John.13.30'>Ya güiya, guinin mañule y pan fotgon, enseguidas mapos; ya esta puenge.</verse>
        <verse osisID='John.13.31'>¶ Pot enao, anae esta mapos güe, ilegña si Jesus: Pago y Lajin taotao rumesisibe y minalagña, ya si Yuus rumesibe y minalagña guiya güiya.</verse>
        <verse osisID='John.13.32'>Ya si Yuus minamalag güe guiya güiya; ya enseguidas unamalag güe.</verse>
        <verse osisID='John.13.33'>Mandiquique na fumaguon, ti juapmam guiya jamyo; ya inaligao yo; ya taegüenoja jusangane y Judio sija: Mano yo guato, jamyo ti siña manmamaela; taemanoja pago jusangane jamyo.</verse>
        <verse osisID='John.13.34'>Un tinago nuebo junae jamyo, na infanguaeya uno yan otro entre jamyo; taegüije yan guajo juguaeya jamyo, ya jamyo locue infanguaeya uno yan otro entre jamyo.</verse>
        <verse osisID='John.13.35'>Ya pot este todo y taotao ufanmatungo na jamyo disipulujo, yaguin infanguaeya uno yan otro entre jamyo.</verse>
        <verse osisID='John.13.36'>Si Simon Pedro ilegña nu güiya: Señot, para mano jao? Ynepe as Jesus: Mano yo guato, ti siña jao pago undalalag yo, lao ti apmam undalalag yo.</verse>
        <verse osisID='John.13.37'>Ylegña nu güiya si Pedro: Señot, sa jafa na ti siña judalalag jao pago? jupolo y linâlâjo guiya jago.</verse>
        <verse osisID='John.13.38'>Ynepe as Jesus: Unpolo y linâlâmo guiya guajo? Magajet ya magajet jusangane jao, na ti uoo y gayo asta tiempo na undague yo tres biaje!</verse>
      </chapter>
      <chapter osisID='John.14'>
        <verse osisID='John.14.1'>CHAMIYO ninafañachatsaga corasonmiyo: injenggue si Yuus, jenggue yo locue.</verse>
        <verse osisID='John.14.2'>Y guima Tatajo nae guaja megae na sagayan: yaguin ti utaegüine mojon jagas jusagane jamyo. Bae jujanao ya jufamauleg y saga para jamyo.</verse>
        <verse osisID='John.14.3'>Yaguin jumanao yo ya jufamauleg y saga para jamyo, jumamaela talo mague ya jucone jamyo yan guajo; sa manoja yo nae sumaga, ayoja locue jamyo.</verse>
        <verse osisID='John.14.4'>Ya mano yo guato, intingo y chalan.</verse>
        <verse osisID='John.14.5'>Ylegña nu güiya si Tomas: Señot, ti intingo para mano jao; ya jafa taemano tungomame nu y chalan?</verse>
        <verse osisID='John.14.6'>Ylegña nu güiya si Jesus: Guajo y chalan, yan y minagajet, yan y linâlâ; taya malag y Tata, yan ti pot guajo.</verse>
        <verse osisID='John.14.7'>Yaguin guinin intingoyo, mojon intingo locue y Tatajo; ya desde pago intingo güe ya inlie güe.</verse>
        <verse osisID='John.14.8'>Ylegña nu guiya si Felipe: Señot, fanue jam nu y Tata ya basta para jame.</verse>
        <verse osisID='John.14.9'>Ylegña nu güiya si Jesus: Megae na tiempo na manjita, ya asta pago ti untungo yo Felipe? Y lumiiyo, jaliija y Tata. Ya jafa muna ilegmo: Fanue jam nu y Tata?</verse>
        <verse osisID='John.14.10'>Ti unjonggue na guajo gaegue gui as Tata, ya y Tata gaegue guiya guajo? Sa y finijo nu y jusasangan, ti jusasangan pot guajoja; lao y Tata nu y sumasasaga guiya guajo, ayo fumatinas y chechoña sija.</verse>
        <verse osisID='John.14.11'>Jenggue na gaegue yo gui as Tata, ya y Tata gaegue guiya guajo: yaguin ti pot este, jenggueyo pot y checho sija.</verse>
        <verse osisID='John.14.12'>Magajet ya magajet y jusangane jamyo: Y jumonggueyo, y checo nu y juchogüe, güiya chumogüe locue; ya mas dangculo na chocho qui este jachogüe; sa jujanao para as Tata.</verse>
        <verse osisID='John.14.13'>Ya todo y ingagao pot y naanjo, bae jufatinas, sa y Tata uresibe minalagña nu y Lajiña.</verse>
        <verse osisID='John.14.14'>Jafaja y ingagaoyo pot y naanjo, bae jufatinas ayo.</verse>
        <verse osisID='John.14.15'>Yaguin inguaeya yo, inadaje y tinagojo.</verse>
        <verse osisID='John.14.16'>Sa bae jutayuyut si Tata ya infanninae otro Consoladot para ugaegue guiya jamyo na taejinecog.</verse>
        <verse osisID='John.14.17'>Güiya y Espiritun minagajet nu y tano ti siña umaresibe; sa ti malie güe, ya ti matungo güe; lao jamyo intingo güe; sa sumaga yan jamyo, ya ugaegue guiya jamyo.</verse>
        <verse osisID='John.14.18'>Ti judingo jamyo güetfano: jumamaela guiya jamyo.</verse>
        <verse osisID='John.14.19'>Dididija talo, y tano ti uliiyo; lao jamyo inliija yo; sa lâlâyo, ya infanlâlâja locue.</verse>
        <verse osisID='John.14.20'>Güije na jaane umasusede na intingo na gaegueyo gui as Tata, ya jamyo guiya guajo ya guajo guiya jamyo.</verse>
        <verse osisID='John.14.21'>Y guaja y tinagojo ya jaadadaje, ayo yo gumaeya; ya y gumaeya yo, ugüinaeya as Tata, ya juguaeya güe; ya jufanuegüe nu guajo mamaesa.</verse>
        <verse osisID='John.14.22'>Ylegña nu güiya si Judas, ti si Iscariote: Señot, jafa muna unfanue jam nu jago namaesa ya ti unfanue y tano?</verse>
        <verse osisID='John.14.23'>Inepe as Jesus ya ilegña nu güiya: Jaye yo y gumaeya, uadaje y sinanganjo; ya ugüinaeya as Tata, ya jame infatoigüe güe ya insagaye güe.</verse>
        <verse osisID='John.14.24'>Y ti gumaeya yo, ti jaadaje y sinanganjo; ya y sinangan nu y injingog, ti sinanganjo, lao iyon y Tata ni tumago yo.</verse>
        <verse osisID='John.14.25'>Estesija jusagane jamyo anae manjijita.</verse>
        <verse osisID='John.14.26'>Lao ayo y Consoladat y Espiritu Santo; nu si Tata utinago pot y naanjo, güiya infanfinanagüe todosija, ya inninafanjajasoja todo y jusangane jamyo.</verse>
        <verse osisID='John.14.27'>Pas jupoluye jamyo; y pasjo junae jamyo; ti taegüine y ninaen y tano na ninaejo. Chamiyo ninafañachatsaga corasonmiyo ni infanmaañao.</verse>
        <verse osisID='John.14.28'>Jamyo jagas injingogja jafa y jusagane jamyo, bae jujano, ya jutalo güine mague guiya jamyo. Yaguin inguaeya yo, magajet infanmagof, sa bae jujanao ya jufalag as Tata; sa si Tata dangculoña qui guajo.</verse>
        <verse osisID='John.14.29'>Pago jagas jusangane jamyo antes qui umasusede, para yanguin jasusede, jamyo injenggue.</verse>
        <verse osisID='John.14.30'>Desde pago na tiempo ti jucuentuse jamyo megae, sa y magalagen este na tano ufato, ya taya iyoña guiya guajo;</verse>
        <verse osisID='John.14.31'>Lao y tano ujatungo na juguaeya si Tata, ya jaftaemanoja si Tata jasangane yo, ayo muna jufatinas. Fangajulo ya nije tafanjanao.</verse>
      </chapter>
      <chapter osisID='John.15'>
        <verse osisID='John.15.1'>GUAJO y magajet na trongconubas ya si Tatajo güiya y magas y fangualuan.</verse>
        <verse osisID='John.15.2'>Todo y ramas guiya guajo nu y taetinegcha, janajanao; ya todo ayo y ramas nu y gaetinegcha, janagasgas, para umegae tinegchaña.</verse>
        <verse osisID='John.15.3'>Pago nae jamyo mangasgas pot y finijo nu y jusangane jamyo.</verse>
        <verse osisID='John.15.4'>Fañaga guiya guajo, ya guajo guiya jamyo. Taegüije y ramas ti siña mañogcha güiya namaesa, yaguin ti sumaga gui trongconubas, parejoja yan jamyo yaguin ti infañaga guiya guajo.</verse>
        <verse osisID='John.15.5'>Guajo y trongconubas, jamyo y ramas. Y sumaga guiya guajo, ya guajo guiya güiya, güiya ufañogcha megae; sa apatte di guajo taya siña infatinas.</verse>
        <verse osisID='John.15.6'>Yaguin un taotao ti sumaga guiya guajo, umanajanao güe parejoja yan y ramas, ya umalayo, ya jajojoca, ya japopolo gui guafe, ya ufanmasonggue.</verse>
        <verse osisID='John.15.7'>Yaguin mañaga jamyo guiya guajo, ya y finojo sumaga guiya jamyo, infanmangagao todo y malagomiyo ya jufatinas para jamyo.</verse>
        <verse osisID='John.15.8'>Este uninamalag si Tatajo, ya infanmanogcha megae; ya taegüenao jamyo y udisipulojo.</verse>
        <verse osisID='John.15.9'>Taegüenao si Tata jaguaeya yo, guajo parejoja juguaeya jamyo locue; ya fañaga jamyo gui güinaeyaco.</verse>
        <verse osisID='John.15.10'>Yaguin inadadaje y tinagojo sija, jamyo infañañaga gui güinaeyaco; parejoja yan guajo juadadaje y tinago y Tatajo ya sumasasaga yo gui güinaeyaña.</verse>
        <verse osisID='John.15.11'>Estesija jusangane jamyo, para minagofjo usaga guiya jamyo, ya y minagofmiyo ubula.</verse>
        <verse osisID='John.15.12'>Este y tinagojo, na infanguaeya entre jamyo uno yan otro, calang y juguaeya jamyo.</verse>
        <verse osisID='John.15.13'>Taya uno guaja güinaeyaña mas dangculo qui este, na y taotao japolo y linâlâfia pot y amiguña sija.</verse>
        <verse osisID='John.15.14'>Jamyo y amigujo sija, yaguin infatinas jafa y jutago jamyo.</verse>
        <verse osisID='John.15.15'>Ti jagasja jufanaan jamyo tentago sija, sa y tentago ti jatungo jafa checho y magasña; lao jufanaan jamyo amigo sija; sa todosija ni jujungog gui as Tata, junatungoja jamyo.</verse>
        <verse osisID='John.15.16'>Ti jamyo umayig yo, lao guajo jamyo umayig ya jutago jamyo, na infanjanao ya infanmanogcha, ya y tinegchanmiyo usaga; sa todosija y ingagao si Tata pot y naanjo, güiya infanninae.</verse>
        <verse osisID='John.15.17'>Estesija jutago jamyo, na infanaguaeya entre jamyo uno yan otro.</verse>
        <verse osisID='John.15.18'>Yaguin manchinatlie jamyo nu y tano, intingoja na guajo finena chinatlie antes qui jamyo.</verse>
        <verse osisID='John.15.19'>Yaguin iyon y tano jamyo y tano uguaeya iyoña: lao ti iyon y tano jamyo, ya guajo jamyo umayig gui tano, ayo muna manchinatlie jamyo nu y tano.</verse>
        <verse osisID='John.15.20'>Jaso jamyo y sinangan ni munjayan jusangane jamyo: Y tentago ti dangculoña qui y magasña. Yaguin mapetsigue yo, infanmapetsigue jamyo locue; yaguin manadaje y sinanganjo, umanadaje y sinanganmiyo locue.</verse>
        <verse osisID='John.15.21'>Lao todo estesija umafatinas guiya jamyo pot causan y naanjo; sa ti matungo ayo y tumagoyo.</verse>
        <verse osisID='John.15.22'>Yaguin ti matoyo, ya ti jusangane sija, taya isaoñija; lao pago taya escusañija pot y isaoñija.</verse>
        <verse osisID='John.15.23'>Ayo y chumatlie yo, güiya chumatlie si Tata locue.</verse>
        <verse osisID='John.15.24'>Yaguin ti jufatinas gui entaloñija chochosija na taya ni uno fumatinas, taya isaoñija; lao pago esta jalie ya jachatlie yo yan si Tata.</verse>
        <verse osisID='John.15.25'>Lao este ususede, sa para umacumple y sinangan nu y matugue gui tinagoñija: sija chumatlie yo, sin jafa.</verse>
        <verse osisID='John.15.26'>Lao yaguin mato y Consoladot, ni y junamamaela guinin as Tata, y Espiritu y minagajet nu y mamaela guinin as Tata, güiya infanninae testimonio pot guajo.</verse>
        <verse osisID='John.15.27'>Ya jamyo locue infanmannae testimonio, sa guinin manjijita desde y tutujonña.</verse>
      </chapter>
      <chapter osisID='John.16'>
        <verse osisID='John.16.1'>ESTESIJA jusangane jamyo para chamiyo, fanmatotompo.</verse>
        <verse osisID='John.16.2'>Infanmayute juyong gui sinagoga sija; junggan, y tiempo ufato nae jayeja y pumuno jamyo, jinasoña na jafatinas y checho Yuus.</verse>
        <verse osisID='John.16.3'>Ya estesija infanfinatinas, sa ti jatungo y Tata, ni guajo.</verse>
        <verse osisID='John.16.4'>Ya estesija guinin jusangane jamyo, na yaguin ufato ayo na ora, injaso estesija, jaftaemanoja y jusangane jamyo.</verse>
        <verse osisID='John.16.5'>Lao pago bae jujanao para ayo y tumago yo; ya taya uno guiya jamyo ufaesen yo: Para mano jao?</verse>
        <verse osisID='John.16.6'>Lao pot y jusangane jamyo nu estesija y pinite esta bula y corasonmiyo.</verse>
        <verse osisID='John.16.7'>Lao jusangane jamyo ni minagajet, na maulegñaja para jamyo na jujanao; sa yaguin ti jumanao yo, y Consoladot ti umamaela guiya jamyo; lao yaguin jumanao yo, junamamaela güe guiya jamyo.</verse>
        <verse osisID='John.16.8'>Sa yaguin ufato güe, ujusga y tano ni isao yan y tininas yan y juisio:</verse>
        <verse osisID='John.16.9'>Y isao sa sija ti majonggue yo;</verse>
        <verse osisID='John.16.10'>Y tininas sa bae jujanao para y Tata, ya jocog nae inliiyo;</verse>
        <verse osisID='John.16.11'>Y juisio sa y magas este y tano esta jajusga.</verse>
        <verse osisID='John.16.12'>Guaja yo megae na güinaja trabia para jusangane jamyo; lao ti siña jamyo insingon pago.</verse>
        <verse osisID='John.16.13'>Lao yaguin ufato ayo y Espiritun minagajet, güiya infanfinanue jamyo todo y minagajet; sa ti usangan pot güiyaja, lao todosija, jiningogña, ayosija usangan: yan ayosija y umasusede despues, inninafanmanatungo jamyo.</verse>
        <verse osisID='John.16.14'>Güiya ufannae yo minalag sa mañuñule y güinaja na guiya guajo ya ujasangane jamyo.</verse>
        <verse osisID='John.16.15'>Todosija y güinajan Tata, iyoco; ayo mina, jusangan na mañuñule y güinaja na guiya guajo ya ujasangane jamyo.</verse>
        <verse osisID='John.16.16'>Trabia dididija na tiempo, ti inlie yo talo; ya y otro biaje dididija na tiempo inlie yo.</verse>
        <verse osisID='John.16.17'>Ya y palo disipulo ilegñija entre sija uno yan otro: Jafa muna ilegña este nu jita? Dididija na tiempo ti inlie yo; ya y otro biaje, dididija na tiempo inlie yo: sa bae jujanao para as Tata?</verse>
        <verse osisID='John.16.18'>Ayo nae ilegñija: Jafa este muna ilegña? Dididija na tiempo? Ti tatungo jafa ilegña.</verse>
        <verse osisID='John.16.19'>Lao jatungoja si Jesus na manmalago na umafaesen güe, ya ilegña nu sija: Manafaesen entre jamyo jafa y ilelegco: Dididija na tiempo ya ti inlie yo; ya otro biaje, dididija na tiempo inlie yo?</verse>
        <verse osisID='John.16.20'>Magajet ya magajet y jusangane jamyo: infananges yan infanugungñaejon, lao y tano umagof; ya jamyo infantriste, lao y tristenmiyo umabira para minagof.</verse>
        <verse osisID='John.16.21'>Y palaoan yaguin para ufañago guaja pinitiña, sa mato y oraña; lao yaguin munjayan jafañago y patgon, mafeta nu y pinitiña, pot y minagofña na esta mañago un taotao gui tano.</verse>
        <verse osisID='John.16.22'>Pago jamyo locue magajet na infantriste; lao yaguin manaliijit talo, ufanmagof corasonmiyo, ya taya siña munajanao y minagofmiyo guiya jamyo.</verse>
        <verse osisID='John.16.23'>Ayo na jaane ti infaesen yo ni jafa. Magajet y magajet y jusangane jamyo, todosija y ingagao y Tata, infanninae pot y naanjo.</verse>
        <verse osisID='John.16.24'>Asta pago taya ingagagao pot y naanjo: gagao ya inresibi, ya ubula y minagofmiyo.</verse>
        <verse osisID='John.16.25'>¶ Estesija guinin jusangane jamyo gui acomparasion sija; lao ufato y ora na ti jusangane jamyo gui acomparasion sija, lao jusangane jamyo claro y güinajan Tata.</verse>
        <verse osisID='John.16.26'>Ayo na jaane infanmangagao pot y naanjo: lao ada ti jusangane jamyo na guajo jutayuyute jamyo gui Tata;</verse>
        <verse osisID='John.16.27'>Sa y Tata mangüinaeya jamyo, sa esta inguaeya yo, ya injenggue na mamaela yo guinin as Yuus.</verse>
        <verse osisID='John.16.28'>Mamaela yo guinin as Tata, ya matoyo gui tano: lao judingo talo y tano, sa bae janao para as Tata.</verse>
        <verse osisID='John.16.29'>Y disipuluña ilegñija: Estagüe, pago na unsangan claro, ya taya acomparasion unsangan.</verse>
        <verse osisID='John.16.30'>Pago intingo na jago untungo todosija; ya ti unnesesita ni jaye unfinaesenjao: pot este injenggue na jago mamaela guinin as Yuus.</verse>
        <verse osisID='John.16.31'>Maninepe sija as Jesus: Injenggue pago?</verse>
        <verse osisID='John.16.32'>Estagüe na ufato y ora, ya esta mato pago, na cada uno ujanao para y iyoña, ya indingo yo namaesaja; lao trabia ti guajoja namaesaja sa jumajame an Tata.</verse>
        <verse osisID='John.16.33'>Estesija jusangane jamyo, para infangaepas guiya guajo. Infangaemasâpet gui tano; lao mantiene y minatatnganmiyo, sa guajo esta jugana y tano.</verse>
      </chapter>
      <chapter osisID='John.17'>
        <verse osisID='John.17.1'>ESTESIJA jasangan si Jesus ya tumalag jilo gui langet, ya ilegña: Tata, esta mato y ora; namalag y Lajimo, sa y Lajimo unninamalag locue.</verse>
        <verse osisID='John.17.2'>Parejaja unnae güe ninasiñaña para todo y catne; ya para todosija y unnae güe, güiya numae sija taejinecog na linâlâ.</verse>
        <verse osisID='John.17.3'>Ya este yuje y taejinecog la linâlâ, na intingo jao, na unoja y magajet na Yuus; yan si Jesuscristo nu y jago tumago.</verse>
        <verse osisID='John.17.4'>Esta junamalag jao gui tano, ya munjayan y chechojo nu y unnaeyo na juchogüe.</verse>
        <verse osisID='John.17.5'>Pago, jagoja Tata, unnamalag yo yan jago na maesa ni ayo na minalag anae estaba jumijita antes di y tano.</verse>
        <verse osisID='John.17.6'>Esta jufanue nu y naanmo y taotao nu y unnae yo gui tano; sa iyomo, ya unnae yo; ya sija maadaje y sinanganmo.</verse>
        <verse osisID='John.17.7'>Pago sija matungo na todosija y unnae yo, sija iyomo.</verse>
        <verse osisID='John.17.8'>Sa y finijo sija ni y unnae yo, jusangane sija; ya jaresibe, yan jatungo magajet na mamaela yo guinin jago; ya jajonggue na jagoyo tumago.</verse>
        <verse osisID='John.17.9'>Guajo jutayuyute sija; ti y tano jutayuyute, lao sija y unnaeyo, sa sija iyomo.</verse>
        <verse osisID='John.17.10'>Ya todosija y iyomo, iyoco; ya y iyoco, iyomo; ya guajayo minalag guiya sija.</verse>
        <verse osisID='John.17.11'>Pago taegüe yo gui tano, ya este sija mangaegue gui tano; ya mato yo guiya jago. Tata Santo adaje pot y naanmo, ayo sija y unnaeyo, para ufanunoja, parejo an jita.</verse>
        <verse osisID='John.17.12'>Anae estaba yo manjajame gui tano, juadadajeja sija pot y naanmo; ayo sija ni y unnaeyo ya juadadajeja ya taya ni uno malilingo, lao unoja esta malingo, güiya patgon yinilang; para ujacumple y tinigue sija.</verse>
        <verse osisID='John.17.13'>Lao pago mato yo iya jago; ya estesija jusasangan gui tano para y minagofjo ubula guiya sija.</verse>
        <verse osisID='John.17.14'>Guajo guinin numae sija ni y sinanganmo; ya y tano manchinatlie sija; sa sija ti iyon y tano, parejoja yan guajo ti iyon y tano.</verse>
        <verse osisID='John.17.15'>Ti jutayuyut jao na unnajanao gui tano, lao unadaje sija gui tinaelaye.</verse>
        <verse osisID='John.17.16'>Sija ti iyon y tano, parejo yan guajo ti iyon y tano.</verse>
        <verse osisID='John.17.17'>Nagasgas sija pot y minagajetmo; y sinanganmo güiya minagajet.</verse>
        <verse osisID='John.17.18'>Taegüenao jago tumago yo gui tano, parejoja guajo locue munajutago sija gui tano.</verse>
        <verse osisID='John.17.19'>Ya pot sija, juconsagra yo namaesa, para sija locue ufangasgas pot y minagajet.</verse>
        <verse osisID='John.17.20'>Ta ti sijaja jutayuyute, lao ayo sija locue y jumonggue yo pot y sinanganñija.</verse>
        <verse osisID='John.17.21'>Sa para todo sija ufanunoja; parejoja yan jago, Tata, gaegue jao guiya guajo, ya guajo gaegue guiya jago; sija locue ufanunoja guiya jita; para ujonggue y tano na jago tumago yo.</verse>
        <verse osisID='John.17.22'>Ya y minalag nu y unnae yo, junae sija: para ufanunoja parejo yan jita unoja.</verse>
        <verse osisID='John.17.23'>Guajo guiya sija, ya jago guiya guajo, para ufancabales gui unoja; ya para utungo y tano, na jago tumago yo, ya ungüaeya sija, parejoja yan güinaeyamo nu guajo.</verse>
        <verse osisID='John.17.24'>Tata! ayosija y unnae yo, malago yo na manoyo nae gaegue, sija ufangaegue locue; para ujalie y minalagjo ni y unnae yo; sa unguaeya yo antes di jiniyong y tano.</verse>
        <verse osisID='John.17.25'>Tata tunas jao, y tano ti jatungo jao; lao guajo tumungo jao, ya estesija jatungo na jago tumagoyo.</verse>
        <verse osisID='John.17.26'>Ya guajo minamatungo sija y naanmo ya bae junatungo: na ayo na güinaeya ni y ungüaeya yo, ayo gaegue guiya sija, yan guajo guiya sija.</verse>
      </chapter>
      <chapter osisID='John.18'>
        <verse osisID='John.18.1'>ANAE si Jesus munjayan jasangan este sija na sinangan, mapos yan y disipuluña para otro banda y sadog Sidron, anae guaja un güetta, ya jumalom güe yan y disipuluña.</verse>
        <verse osisID='John.18.2'>Ya si Judas locue, ni y umentrega güe, jatungo ayo na lugat; sa megae na biaje si Jesus jumanao güije yan y disipuluña.</verse>
        <verse osisID='John.18.3'>Ayo nae si Judas mañule y inetnon sendalo, yan y ofisiat sija ni manmagas na mamale yan y Fariseo, mamalag ayo na lugat, manmañuñule falot, yan candet, yan atmas.</verse>
        <verse osisID='John.18.4'>Enao mina si Jesus jatungo todosija na ufanmato guiya güiya, ya jumuyong güe gui menanñija, ya ilegña nu sija: Jaye inaliligao?</verse>
        <verse osisID='John.18.5'>Inepeñija: Si Jesus Nasareno. Si Jesus ilegña nu sija: Guajo yo. Gaegue güije locue mañisija yan Judas y umentrega güe.</verse>
        <verse osisID='John.18.6'>Anae munjayan jasangan: Guajo yo; manalo guato ya mamodong gui tano.</verse>
        <verse osisID='John.18.7'>Tomalo jafaesen sija: Jaye inaliligao? Ya ilegñija: Si Jesus Nasareno.</verse>
        <verse osisID='John.18.8'>Manope si Jesus; Munjayanyo jusangane jamyo na guajo yo: Yaguin guajo inaliligao, polo ya ufanjanao este sija:</verse>
        <verse osisID='John.18.9'>Para ucumple y sinangan na esta jasangan: Ayo sija ni unnae yo, ni uno junafalingo.</verse>
        <verse osisID='John.18.10'>Ayo nae si Simon Pedro guaja espadaña, jachule ya janachetnudan un tentago mamale, ya jautut un talagaña gui agapa. Ya y tentago naanña si Malco.</verse>
        <verse osisID='John.18.11'>Enao mina si Jesus elegña as Pedro: Na jalom y espadamo gui baena; y copa ni janaeyo si tata, ada taya para juguimen?</verse>
        <verse osisID='John.18.12'>Ayo na tiempo y inetnon sendalo, yan y magas sendalo, yan y ofisiat y Judio sija, macone si Jesus ya magode.</verse>
        <verse osisID='John.18.13'>Ya finenana machule guato as Annas; sa güiya y suegron Caefas, na magasja na pale güije na año.</verse>
        <verse osisID='John.18.14'>Ya si Caefas manae consejo ni y Judio sija, na janesisita un taotao para umatae pot y taotao sija.</verse>
        <verse osisID='John.18.15'>¶ Ya madalalag si Jesus si Simon Pedro, taegüenao yan otro disipulo. Ya ayo y otro disipulo atungo y magas na pale; ya jumalom yan si Jesus; gui quelat y palasyon y magas na pale.</verse>
        <verse osisID='John.18.16'>Lao si Pedro gaegue gui sanjiyong y petta. Entonses ayo y otro disipulo ni y atungo y magas na pale jumuyong, ya jasangane y pottera, ya janajalom si Pedro.</verse>
        <verse osisID='John.18.17'>Entonses ayo na palaoan ni y jaadaje y petta ilegña as Pedro: Ti jago locue disipulon este na taotao? Güiya ilegña: Aje, ti guajo.</verse>
        <verse osisID='John.18.18'>Mangaegue güije y tentago sija yan y ofisiat, sija, manotojgue, ya jafatinas y guafin pinigan; sa manenggeng; ya janafanmamaepe sija: ya esta tomotojgue mañisija yan Pedro janamamaepe güe.</verse>
        <verse osisID='John.18.19'>¶ Ya y magas na pale jafaesen si Jesus jaftaemano y disipuluña yan y doctrinaña.</verse>
        <verse osisID='John.18.20'>Inepeña si Jesus: Guajo sumangan claro gui tano; guajo siempre mamanagüe guiya sinagogo yan y templo anae manetnon todo y Judio sija; ya taya jucuentuse gui secreto.</verse>
        <verse osisID='John.18.21'>Sajafa mina unfafaesen yo? Faesen y manmanjungog ni y jusangane sija. Estagüe, sija y tumungo y sinanganjo.</verse>
        <verse osisID='John.18.22'>Ya anae güiya esta sumangan este, uno gui ofisiat sija na mangaegue güije, japatmada si Jesus ya ilegña: Taegüenao unope y magas na pale?</verse>
        <verse osisID='John.18.23'>Ynepe güe as Jesus: Yaguin jusangan taelaye, nae testimonio nu y taelaye; yaguin mauleg, pot jafa mina innachinudan yo?</verse>
        <verse osisID='John.18.24'>Ayo nae si Annas ninamacone güe mangode para as Caefas, magas na pale.</verse>
        <verse osisID='John.18.25'>¶ Ayo nae si Simon Pedro estaba tomotojgue janamamaepe güe. Entonses ilegñija nu güiya: Ada ti güiya jao uno gui disipuluña? Güiya mandague ya ilegña: Ti guajo yo.</verse>
        <verse osisID='John.18.26'>Uno gui tentagon magas na pale, parientes ayo y jautut si Pedro y talagaña, ya sinangane: Ti julie jao gui güetta yan güiya?</verse>
        <verse osisID='John.18.27'>Luego mandague talo si Pedro. Y enseguidas y gayo umoo.</verse>
        <verse osisID='John.18.28'>¶ Ayo nae macone si Jesus güine as Caefas gui jalom palasyo: ya ogaan güije; ya sija ti manjalom gui palasyo, pot no sea infanninaale, lao para usiña mañocho gui pascua.</verse>
        <verse osisID='John.18.29'>Entonses mapos juyong si Pilato guiya sija ya ilegña: Jafa na finaaela inchichile contra este na taotao?</verse>
        <verse osisID='John.18.30'>Manmanope ya ilegñija nu güiya: Yaguin ti taelaye finatinasña, ti inentregao.</verse>
        <verse osisID='John.18.31'>Enaomina si Pilato ilegña nu sija: Chile güe jamyo ya injisga jaftaemano y laymiyo. Ylegñija y Judio sija nu güiya: Ti tunas na jame, infanmannae finatae ni jaye.</verse>
        <verse osisID='John.18.32'>Para umacumple y sinangan Jesus ni jasangan, janamatungo jafa na finataeña nae umatae.</verse>
        <verse osisID='John.18.33'>¶ Entonses si Pilato tumalo jumalom gui palasyo ya jaagang si Jesus ya ilegña nu güiya: Jago jao y Ray Judio sija?</verse>
        <verse osisID='John.18.34'>Ynepe as Jesus: Unsasangan este pot jagoja namaesa, pat otro sija sumangangane jao pot guajo?</verse>
        <verse osisID='John.18.35'>Si Pilato manope: Guajo Judio yo? Nasionmo, ya y manmagas na mamale, maentrega yo nu jago: Jafa finatinasmo?</verse>
        <verse osisID='John.18.36'>Ynepe as Jesus: Y raenoco, ti ujuyong gui sanjilo este na tano: Yaguin y raenoco ujuyong gui sanjilo este na tano, y tentagojo sija ufanmumo, pot guajo, ya ti jumaentrega gui Judio sija: lao pago y raenoco ti ujuyong güine.</verse>
        <verse osisID='John.18.37'>Entonses si Pilato ilegña nu güiya: Jago pues un ray jao? Ynepe as Jesus: Jago umalog na guajo un ray. Guajo minamafañago yo, pot este, yan minamamaela yo gui tano pot este, para umanae testimonio ni minagajet. Todo ayo y iyon minagajet, jajungog y inagangjo.</verse>
        <verse osisID='John.18.38'>Si Pilato ilegña nu güiya: Jafa na güinaja y minagajet? Anae munjayan jasangan este, tumalo guato gui Judio sija ya ilegña nu sija: Guajo ti mañoda yo guiya güiya jafa na isao.</verse>
        <verse osisID='John.18.39'>Lao jamyo guaja costumbrenmiyo na junalibre uno para jamyo gui pascua. Manmalago jamyo na junalibre y Ray Judio sija?</verse>
        <verse osisID='John.18.40'>Entonses managang talo ya ilegñija: Ti este; lao si Barabas. Ya si Barabas güiya un saque.</verse>
      </chapter>
      <chapter osisID='John.19'>
        <verse osisID='John.19.1'>AYO nae si Pilato jachule si Jesus, ya jasaulag.</verse>
        <verse osisID='John.19.2'>Ya y sendalo sija jadufog tituca para un corona, ya japolo gui iluña ya manaminagago güe ni magagon agaga.</verse>
        <verse osisID='John.19.3'>Manmato jijot ya ilegñija: Jafa tatatmano jao, Ray Judio sija? Ya manae patmada.</verse>
        <verse osisID='John.19.4'>Entonses si Pilato jumuyong talo, ya ilegña nu sija: Estagüe na jachule guiya jamyo juyong, para intingo na ni un isao jusoda guiya güiya.</verse>
        <verse osisID='John.19.5'>Ayo anae si Jesus mapos juyong, jachuchule y coronan tituca yan y magagon agaga. Ya ilegña nu sija si Pilato: Estagüe y taotao!</verse>
        <verse osisID='John.19.6'>Anae malie güe ni y magas mamale yan y ofisiat sija, manaagang ilegñija: Atane gui quiluus, atane gui quiluus. Si Pilato ilegña nu sija: Chile jamyo ya inatane gui quiluus; sa guajo ti mañoda yo jafa na isao guiya güiya.</verse>
        <verse osisID='John.19.7'>Maope güe ni y Judio sija: Jame guaja laymame, ya segun y laymame, debe umatae, sa jafa na güiya jafatinas maesa güe Lajin Yuus.</verse>
        <verse osisID='John.19.8'>Si Pilato anae jajungog este na sinangan, guaja güe mas dangculo na minaañao;</verse>
        <verse osisID='John.19.9'>Ya jumalom talo gui palasyo ya ilegña as Jesus: Jago, taotao mano jao? Ya si Jesus taya inepeña.</verse>
        <verse osisID='John.19.10'>Si Pilato pues ilegña nu güiya: Jago ti umadingane yo? Ti untungo na guaja yo ninasiñajo para junalibre jao, ya para juatane jao gui quiluus?</verse>
        <verse osisID='John.19.11'>Manope güe si Jesus: Ti siña y ninasiñamo contra guajo, yaguin ti manaejao gui sanjilo; enao mina y umentrega yo guiya jago, guaja mas dangculo na isao.</verse>
        <verse osisID='John.19.12'>Guinin este, si Pilato jaaligao y lugat para unalibre gue: lao y Judio sija managang ilegñija: Yaguin unnalibre este na taotao, ti amigon Sesat jao; sa ayo y umanaray, jasangan contra si Sesat.</verse>
        <verse osisID='John.19.13'>Anae si Pilato jajungog este na sinangan, jachule si Jesus juyong ya matachong gui tribuna, gui lugat na mafanaan Piso, ya y Hebreo na finojo Gábbatta.</verse>
        <verse osisID='John.19.14'>Ayo nae y tiempo para ufamauleg y pascua: jijot y ora gui las saes. Entonses ilegña ni y Judio sija: Estagüe y Raymiyo!</verse>
        <verse osisID='John.19.15'>Entonses manaagang, ilegñija: Najanao! najanao! Atane gui quiluus! Ylegña nu sija si Pilato: Juatane y Raymiyo? Magas na mamale manmanope: Taya raymame na si Sesatja.</verse>
        <verse osisID='John.19.16'>Entonses maentrega güe guiya sija para umatane gui quiluus. Ya sija cumone si Jesus!</verse>
        <verse osisID='John.19.17'>¶ Ya güiya chumuchuchule y quiluusña, jumanao para ayo na lugat na mafanaan y sagan calabera, cumequeilegña gui Hebreo na finijo, Golgota;</verse>
        <verse osisID='John.19.18'>Anae maatane gui quiluus; yan y gachongña otro dos, gui dos banda Jesus ya si Jesus gui talo.</verse>
        <verse osisID='John.19.19'>Ya manugue si Pilato un tinigue ya mapolo gui sanjilo y quiluus. Ya y tinigue: SI JESUS NASARENO, RAY Y JUDIO SIJA.</verse>
        <verse osisID='John.19.20'>Ya megae na Judio sija tumaetae este na tinigue, sa y lugat anae maatane si Jesus, jijot gui siuda, ya esta matugue gui Hebreo, yan Griega, yan Lating.</verse>
        <verse osisID='John.19.21'>Ayo nae elegñija as Pilato y manmagas na mamale yan y Judio sija: Chamo titigue: Ray y Judio sija: lao güiya umalog: Guajo y Ray y Judio sija.</verse>
        <verse osisID='John.19.22'>Manope si Pilato: Jafa y jutugue esta jutugue.</verse>
        <verse osisID='John.19.23'>¶ Entonses y sendalo sija, anae munjayan maatane gui quiluus si Jesus, machule y magaguña, ya mafatinas cuatro patte, cada sendalo un patte; yan y tunico na magago locue; güiya taya malagseña, lao todo matufog desde y sanjilo asta y sanpapa.</verse>
        <verse osisID='John.19.24'>Pot enao ilegñija entre sija: Mungajit umipe, lao tapolo suette gui jiloña, jaye gaeyo güe: para umacumple y tinigue na ilegña: Mapatte entre sija y magagujo, ya y tunico na magagojo mafatinas y suette. Estesija y sendalo fumatinas.</verse>
        <verse osisID='John.19.25'>¶ Ya manotojgue gui fiun quiluus Jesus, si nanaña, yan y chelun nanaña as Maria, yan si Maria palaoan Cleopas, yan si Maria Magdalena.</verse>
        <verse osisID='John.19.26'>Ya anae jalie si Jesus si nanaña, yan y disipuluña ni jaguaeya na tomotojgue jijot, ilegña as nanaña: Palaoan, enaogüe y lajimo!</verse>
        <verse osisID='John.19.27'>Despues, ilegña ni disipulo: Enaogüe si nanamo. Desde ayo na ora y disipulo inadaje güe gui guimaña.</verse>
        <verse osisID='John.19.28'>¶ Despues di este, jatungo si Jesus na todosija esta manmacumple, para y tinigue umacumple, ilegña: Majoyo.</verse>
        <verse osisID='John.19.29'>Ya gaegue güije un nayan na bula y binagle: Ya sija nabula y espongja y binagle ya mapolo gui jilo un jayo na naanña y hisopo, ya manafalag y pachotña.</verse>
        <verse osisID='John.19.30'>Anae si Jesus jaguinem y binagle, elegña: Jocog esta: ya janaeguen y iluña ya jaentrega y espiritu.</verse>
        <verse osisID='John.19.31'>¶ Entonses y Judio sija, sa ayo na jaane y jaanen Preparasion; para y tataotao sija taya usaga gui quiluus gui sabado na jaane (sa dangculo ayo na jaane y sabado), manmangagao as Pilato na ufanmajulog y adengñija ya umanafanjanao güije.</verse>
        <verse osisID='John.19.32'>Manmanmato sija y sendalo ya majulog y adengña y finenana, yan y otro, ayo dos y guinin y matane gui quiluus yan guiya;</verse>
        <verse osisID='John.19.33'>Ya anae manmato gui as Jesus, ya malie na güiya esta matae, ti julog y adengña:</verse>
        <verse osisID='John.19.34'>Lao uno gui sendalo sija, janaadotgan gui calaguagña y lansaña, ya jumuyong y jâgâ yan janom.</verse>
        <verse osisID='John.19.35'>Ya güiya y lumie mannae testimonio, ya y testimonioña, güiya magajet: ya güiya tumungo na jafa, ilegña magajet, para jamyo locue injenggue.</verse>
        <verse osisID='John.19.36'>Sa este na güinaja jumuyong esta para umacumple y tinigue na ilegña: Ni un tolang guiya güiya umajulog.</verse>
        <verse osisID='John.19.37'>Yan locue otro tinigue ilegña: Umaatan ayo ni janaadotgan.</verse>
        <verse osisID='John.19.38'>¶ Despues di malofan estesija, si José taotao Arimatea, ya disipulon Jesus, lao gui secreto sa maañao ni Judio sija, jagagao si Pilato na güiya unajanao y tataotao Jesus: entonses si Pilato japolo. Ya mato güe ya janajanao y tataotaoña.</verse>
        <verse osisID='John.19.39'>Mato locue si Nicodemo, na jagas mato gui as Jesus gui puenge, mañuñule un dinañan mira yan chaguan na jajatot, na y minacatña sien libra.</verse>
        <verse osisID='John.19.40'>Ayo nae jachule y tataotao Jesus, ya maafuyut magago yan paopao, taemanoja y costumbre y Judio sija an manmanjafot.</verse>
        <verse osisID='John.19.41'>Ya ayo na lugat nae maatane gui quiluus, guaja un güetta, ya y güetta nae guaja un naftan nuebo, ya asta pago taya nae mapoluye.</verse>
        <verse osisID='John.19.42'>Ayo nae mapolo si Jesus, sa ayo na jaane y jaanin Preparasion y Judio sija (sa ayo na naftan estaba jijot).</verse>
      </chapter>
      <chapter osisID='John.20'>
        <verse osisID='John.20.1'>Y finenana na jaane gui semana, gui egaan anae ti claro, si Maria Magdalena mato gui naftan, ya jalie y acho na manajanao gui naftan.</verse>
        <verse osisID='John.20.2'>Entonses malago ya malag as Simon Pedro, yan y otro disipulo ni güinaeya as Jesus, ya ilegña nu sija: Jachule y Señot gui naftan ya jame ti intingo mano nae japolo.</verse>
        <verse osisID='John.20.3'>Manmapos si Pedro yan y otro disipulo, ya manmato gui naftan.</verse>
        <verse osisID='John.20.4'>Ya manmalago sija y dos umetnon: ya y otro disipulo malago chadigña qui si Pedro, ya mato finenana gui naftan.</verse>
        <verse osisID='John.20.5'>Ya ñumejon ya jaatan, ya jalie y magago lenso na mapolo; lao ti jumalom.</verse>
        <verse osisID='John.20.6'>Entonses mato si Simon Pedro ni dumadalalag güe, ya jumalom gui naftan, ya jalie y magago lenso na mapolo,</verse>
        <verse osisID='John.20.7'>Ya y magago sudario na gaegue gui jilo y iluña, ti mapolo yan y palo magago, lao y otro lugat na mabalulutan.</verse>
        <verse osisID='John.20.8'>Entonses jumalom locue ayo y otro disipulo, ni guine mato finenana gui naftan; ya jalie yan jajonggue.</verse>
        <verse osisID='John.20.9'>Sa ti matutungo trabia y tinigue, na janesesita na güiya ucajulo guine entalo manmatae.</verse>
        <verse osisID='John.20.10'>Ayo nae manalo y disipulo sija guato gui guimañija.</verse>
        <verse osisID='John.20.11'>¶ Ya si Maria gaegue güije gui san jiyong, jijot y naftan ya tumatanges; ya tumanges, ñumejon papa y jaatan y sanjalom y naftan;</verse>
        <verse osisID='John.20.12'>Ya jalie dos angjet na minagagon apaca, na manmatatachong, y uno gui para y ilo, y otro para y adeng, anae y tataotao Jesus guine mapolo.</verse>
        <verse osisID='John.20.13'>Ya ilegñija nu güiya: Palaoan, jafa na tumatanges jao? Ylegña nu sija: Sa jafa muna jachule y Señotjo, ya ti jutungo mano nae japolo.</verse>
        <verse osisID='John.20.14'>Anae jasangan este, tumalo tate, ya jalie si Jesus, güije na tomotojgue, lao ti jatungo cao güiya si Jesus.</verse>
        <verse osisID='John.20.15'>Ylegña nu güiya si Jesus: Palaoan, jafa na tumatanges jao? Jaye unaliligao? Pineloña na ayo na taotao y taotao y güetta, ilegña nu guiya: Señot, yaguin jago chumule, sangane yo mano nae unpolo, ya juchule güe.</verse>
        <verse osisID='John.20.16'>Ylegña nu güiya si Jesus: Maria! Jabira guiya güiya ya, ilegña gui Hebreo na finijo: Raboni! cumequeilegña, Maestro;</verse>
        <verse osisID='John.20.17'>Ylegña nu güiya si Jesus: Chamo yo pumapacha; sa asta pago ti cajulo yo gui as Tata; lao janao para y mañelujo ya unsangane sija, na jucajulo gui Tatajo ya yan Tatamiyo, y Yuusjo yan y Yuusmiyo.</verse>
        <verse osisID='John.20.18'>Mato si Maria Magdalena ya jasangane y disipulo sija: Esta julie y Señot; ya jaftaemano sinangane güe nu este na güinaja.</verse>
        <verse osisID='John.20.19'>¶ Ya anae esta pupuenge, güije mismo na jaane, y finenana gui semana, ya y petta manmajujuchom, güije nae mangaegue y disipulo sija manetnon sa manmaañao ni Judio sija, mato si Jesus, ya tumojgue güe gui talo ya ilegña nu sija: Pas ugaegue guiya jamyo.</verse>
        <verse osisID='John.20.20'>Ya anae munjayan jasangan este, manfinanue ni canaeña yan y calaguagña. Ayo nae manmagof y disipulo sija anae malie y Señot.</verse>
        <verse osisID='John.20.21'>Ya si Jesus ilegña nu sija talo: Pas ugaegue guiya jamyo; taemanoja si Tata ni tumago yo, taegüije locue jutago jamyo.</verse>
        <verse osisID='John.20.22'>Ya anae munjayan jasangan este, manguaefe gui jiloñija ya ilegña nu sija: Resibe jamyo y Espirito Santo.</verse>
        <verse osisID='John.20.23'>Y inasie ni y isaoñija, sija ufanmaasie; ya iyonñija y indetiene sija ufanmadetiene.</verse>
        <verse osisID='John.20.24'>¶ Ya si Tomas, uno gui dose, na mafananaan si Didimo, taegüe guiya sija anae mato si Jesus.</verse>
        <verse osisID='John.20.25'>Ya ilegñija nu güiya y palo disipulo: Y Señot guinin talie. Lao ilegña nu sija: Yaguin ti julie gui canaeña y señat y lilog sija, ya junajalom y calalotjo gui señat y lilog, yan ti junajalom y canaejo gui calaguagña, ti jujonggue.</verse>
        <verse osisID='John.20.26'>¶ Ya despues di manmalofan ocho na jaane, anae disipulo sija mangaegue talo gui sanjalom, mañisija yan si Tomas. Mato si Jesus, macandalo y petta, ya sumaga gui entalo ya ilegña: Pas ugaegue guiya jamyo.</verse>
        <verse osisID='John.20.27'>Ayo nae ilegña as Tomas: Namamaela güine mague y calolotmo, ya unlie y canaejo; ya namamaela güine mague y canaemo, ya unnajalom gui calaguagmo; ya chamo tataeinangoco, lao unjonggue.</verse>
        <verse osisID='John.20.28'>Entonses si Tomas manope ya ilegña nu güiya: Señotjo yan Yuusjo.</verse>
        <verse osisID='John.20.29'>Ylegña nu güiya si Jesus: Pot y unlie yo, Tomas, na unjonggue yo: mandichoso ayo sija y ti manmanlie, lao manmanjonggue.</verse>
        <verse osisID='John.20.30'>¶ Magajet, megae sija na señat palo na jafatinas si Jesus gui menan y disipuluña na ti matugue güine na leblo:</verse>
        <verse osisID='John.20.31'>Lao este sija manmatugue para injenggue na si Jesus, güiya si Cristo, Lajin Yuus; ya anae injenggue, guaja jamyo taejinecog la linâlâ pot y naanña.</verse>
      </chapter>
      <chapter osisID='John.21'>
        <verse osisID='John.21.1'>DESPUES di manmalofan estesija, jafanue gue si Jesus otro biaje y disipulo sija gui oriyan tasen Tiberias; ya taegüine jafanue güe namaesa.</verse>
        <verse osisID='John.21.2'>Mangaegue mandadaña si Simon Pedro yan si Tomas, na mafananaan si Didimo, yan si Nataniel, taotao Cana guiya Galilea, yan y famaguon Sebedeo, yan otro dos disipuluña.</verse>
        <verse osisID='John.21.3'>Ylegña nu sija si Simon Pedro: Jujanao para jucone y güijan. Ylegñija nu güiya: Jame indalalag jao. Manmapos ya manjalom gui un sajyan; ya ayo na puenge, taya quineneñija.</verse>
        <verse osisID='John.21.4'>Anae manana gui egaan si Jesus sumaga tomotojgue gui oriyan tase; ya y disipulo ti matungo cao güiya si Jesus.</verse>
        <verse osisID='John.21.5'>Ayo nae ilegña nu sija si Jesus: Famaguon, guaja jamyo jafa para incano? Manope güe: Taya.</verse>
        <verse osisID='John.21.6'>Ya ilegña nu sija: Yute y lagua gui agapan y sajyan, ya inseda. Mayute ya ti manasiña machule gui tase pot y minegae y güijan.</verse>
        <verse osisID='John.21.7'>Ayo na disipulo y güinaeya as Jesus, umadingane si Pedro: Güiya y Señot. Entonses si Simon Pedro anae jajungog na güiya y Señot jadudog güe nu y magagon pescadot (sa taemagago güe), ya tumayog gui tase.</verse>
        <verse osisID='John.21.8'>Ya y palo disipulo sija manmato yan y sajyan (sa ti chago gui tano, lao guaja dosientos codo) machule y lagua, na bula ni güijan.</verse>
        <verse osisID='John.21.9'>Ya anae manmato gui tano manmanlie guafe y pinigan na mapolo esta y güijan gui jiloña, yan pan.</verse>
        <verse osisID='John.21.10'>Ylegña si Jesus nu sija: Chule mague y güijan ni inquene pago.</verse>
        <verse osisID='John.21.11'>Ayo anae cajulo si Simon Pedro ya jajala y lagua para y tano, bula dangculon güijan sija, siento y sincuenta y tres; ya achogja taegüenao y minegaeña, y lagua ti matitig.</verse>
        <verse osisID='John.21.12'>Ylegña nu sija si Jesus: Fanmamaela ya infañocho. Ya ni uno gui disipulo sija fumaesen güe: Jago, jaye jao? matungo na güiya y Señot.</verse>
        <verse osisID='John.21.13'>Entonses mamaela si Jesus, ya jachule y pan ya manninae, ya y güijan taegüenao.</verse>
        <verse osisID='John.21.14'>Esta güiya y mina tres na biaje na si Jesus jafanue güe y disipuluña desde tiempo nae cajulo güe guine entalo manmatae.</verse>
        <verse osisID='John.21.15'>¶ Anae munjayan mañocho, si Jesus ilegña as Simon Pedro: Simon lajin Juan, unguaeya yo mas qui este sija? Sinangane güe: Si Señot, jago tumungo na juguaeya jao. Ylegña nu güiya: Pasto y gajo patgon quinilo.</verse>
        <verse osisID='John.21.16'>Tumalo ilegña nu güiya y mina dos biaje: Simon, lajin Juan, unguaeya yo? Ylegña nu güiya: Si Señot, untungoja na juguflie jao. Ylegña nu güiya: Adaje y gajo quinilo.</verse>
        <verse osisID='John.21.17'>Ylegña nu güiya y mina tres na biaje: Simon, lajin Juan, unguflie yo? Ninatriste si Pedro na sinangane güe asta tres biaje: Unguflie yo? ya ilegña nu güiya: Señot, jago tumungo todosija: jago tumungo na juguflie jao. Ylegña nu güiya si Jesus: Pasto y gajo quinilo.</verse>
        <verse osisID='John.21.18'>Magajet ya magajet jusangane jao, anae patgon jao, undudog jao nu y sentura ya malag y malagomoja: ya anae bijo jao unjuto y canaemo, ya guinede jao ni y otro, ya unquinene guato gui ti malagomo.</verse>
        <verse osisID='John.21.19'>Ya este ilegña, janatungo jafa na finatae nae siña namalag si Yuus. Ya anae jasangan este, ilegña nu güiya: Dalalag yo.</verse>
        <verse osisID='John.21.20'>Entonses jabira güe si Pedro ya jalie ayo na disipulo na güinaeya as Jesus dinalalag güe; ya locue umason gui pichon gui sena, ya sinangane, Señot jaye uje y umentregao?</verse>
        <verse osisID='John.21.21'>Anae si Pedro jalie este, ilegña as Jesus: Señot, jafa jumuyong para este?</verse>
        <verse osisID='John.21.22'>Yegña nu güiya si Jesus: Yaguin malagojo na güiya ugagaegue asta qui mato yo, jafa y uguaja guiya jago? Dalalag yo.</verse>
        <verse osisID='John.21.23'>Jumuyong este na sinangan entre y mañelo na ayo na disipulo ti umatae: lao si Jesus sinangane, na ti umatae; lao yaguin malagoyo na güiya ugagaegue asta qui mato yo, jafa y uguaja guiya jago?</verse>
        <verse osisID='John.21.24'>¶ Este güiya y disipulo ni manae testimonio nu este sija na güinaja, ya jatugue este sija na güinaja: ya tatungo na y testimonioña, güiya magajet.</verse>
        <verse osisID='John.21.25'>¶ Ya guaja locue palo megae na güinaja na jafatinas si Jesus, yaguin ufanmangue cada uno, jujaso na todo y tano ti omlat y leblo sija y ufanmatugue. Amen.</verse>
      </chapter>
    </div>
    <div type='book' osisID='Acts'>
      <chapter osisID='Acts.1'>
        <verse osisID='Acts.1.1'>Y finenana na sinangan, jutugue, O Teofilo, pot todo ayo sija, na si Jesus jatutujon fumatinas, yan mamanagüe.</verse>
        <verse osisID='Acts.1.2'>Asta y jaane anae maresibe gui sanjilo, despues di munjayan jatago pot y Espiritu Santo y apostoles sija ni y inayegña:</verse>
        <verse osisID='Acts.1.3'>Ni ayo locue y jafanue nu güiya lalâlâ, anae munjayan mapinito pot y megae na señat, liniiñija cuarenta na jaane yan manguecuentos güinaja sija ni y mangaegue gui raenon Yuus:</verse>
        <verse osisID='Acts.1.4'>Ya mandaña yan sija, ya jatago sija na chañija fanjajanao Jerusalem, lao ujanangga y promesan y Tata ni y, ilegña, injingog guiya guajo:</verse>
        <verse osisID='Acts.1.5'>Sa si Juan magajet na managpapange ni y janom: lao jamyo infanmatagpange ni y Espiritu Santo ti megae na jaane desde pago.</verse>
        <verse osisID='Acts.1.6'>¶ Enao mina, ayo sija y mandaña, finaesen güe, ilegñija: Señot, malago jao unnatalo guato y raeno guiya Israel?</verse>
        <verse osisID='Acts.1.7'>Ya güiya ilegña nu sija: Ti para jamyo intingo y jaane yan y tiempo sija, ni y pinelon y Tata gui ninasiñañaja.</verse>
        <verse osisID='Acts.1.8'>Lao jamyo infanmanresibe y ninasiña anae si Espiritu Santo ufato gui jilo miyo: yan jamyo utestigojo sija, iya Jerusalem yan todo iya Judea yan Samaria, yan asta y uttimon y tano.</verse>
        <verse osisID='Acts.1.9'>Ya anae munjayan jasangan este na güinaja, mientras maaatan güe, machule güe gui sanjilo; ya y mapagajes rinesibe güe, guinen liniiñija.</verse>
        <verse osisID='Acts.1.10'>Ya anae maaatan fitme y langet, anae mapos güe, estagüe dos taotao na minagagon ápaca, manotojgue jijot guiya sija.</verse>
        <verse osisID='Acts.1.11'>Ni y ilegñija locue: Jamyo taotao Galilea, jafa na manotojgue jamyo ya inaatan julo y langet? este mismo si Jesus ni y maresibe gui sanjilo guinen iya jamyo para y langet, umamaela talo taegüijeja anae inlie güe jumanao para y langet.</verse>
        <verse osisID='Acts.1.12'>¶ Ayo nae sija manalo guato Jerusalem guinen y egso Olibo, ni y jijot Jerusalem, gui sabado na jaana na jinanao.</verse>
        <verse osisID='Acts.1.13'>Ya anae sija manjalom, manjanao julo gui sanjilo na cuarto anae mañasaga todos, si Pedro yan si Juan yan si Santiago yan si Andres yan si Felipe yan si Tomas yan si Bartolome yan si Mateo yan si Santiago lajin Alfeo yan si Simon Selote yan si Judas chelun Santiago.</verse>
        <verse osisID='Acts.1.14'>Estesija todo mañasagaja gui un jinasoja na tinaetae, yan manmangagagao fitme, yan y palo famalaoan sija yan si Maria nanan Jesus, yan y mañeluña lalaje sija.</verse>
        <verse osisID='Acts.1.15'>¶ Ya ayo sija na jaane, si Pedro tumojgue julo gui entalo y mañelo, ya y numeron y mandaña guaja siento y bente. Ya ilegña:</verse>
        <verse osisID='Acts.1.16'>Lalaje an mañelo, nesesita umacumple este na tinigue ni y jasangan antes y Espiritu Santo gui pachot David pot si Judas ni umesgaejon ayo sija y cumone si Jesus.</verse>
        <verse osisID='Acts.1.17'>Sa güiya estaba matufong guiya jita, yan guaja patteña güine na sinetbe.</verse>
        <verse osisID='Acts.1.18'>Este na taotao, mamajan un fangualuan ni y apas y tinaelayeña; ya japodong papa y mapta tiyanña, ya malagnos todo tilipasña.</verse>
        <verse osisID='Acts.1.19'>Ya este matungo todo ni y mañasaga guiya Jerusalem; ya pot enao na mafanaan ayo na fangualuan ni y finoñija: Aqueldama, comequeilegña, Fangualuan jâgâ.</verse>
        <verse osisID='Acts.1.20'>Sa esta matugue gui leblon y Salmos: Polo ya y sagaña umayulang ya taya taotao sumagaye: ya y ofisioña otro chumule.</verse>
        <verse osisID='Acts.1.21'>Gui entalo estesija na taotao y mangachochongta todo y tiempo anae y Señot Jesus jumalom yan jumuyong guiya jita,</verse>
        <verse osisID='Acts.1.22'>Matutujon guinen y tinagpangen Juan asta ayo na jaane anae maresibe gui sanjilo guinen iya jita, nesesita uno gui entalo sija umatancho testigo yan jita ni y quinajuluña.</verse>
        <verse osisID='Acts.1.23'>Ya matancho dos, si José ni y mafanaan Barsabas ni y apiyiduña Justo, yan si Matias.</verse>
        <verse osisID='Acts.1.24'>Ya manmanaetae ilegñija: Jago Señot ni y tumungo y corason y taotao todo, famanue jaye güine gui dos unayeg.</verse>
        <verse osisID='Acts.1.25'>Para usaouao güine na sinetbe, yan y chechon apostoles anae si Judas ni y podong pot y tinaelayeña, ya güiya ujanao para y sagaña.</verse>
        <verse osisID='Acts.1.26'>Ya manmanae ni y suertenñija; ya y suerte podong gui as Matias; ya güiya matufong gui onse na apostoles.</verse>
      </chapter>
      <chapter osisID='Acts.2'>
        <verse osisID='Acts.2.1'>YA anae mato y jaanen y Pentecostes, estaba todos na mandadaña gui un sagayan.</verse>
        <verse osisID='Acts.2.2'>Ya enseguidas mato y boruca guinen y langet, taegüije y güinaefen y dangculo na manglo, ya ninabula todo y guima anae manmatatachong sija.</verse>
        <verse osisID='Acts.2.3'>Ya ayo nae manmato gui jiloñija dinga na jula sija, taegüije y guafe, ya sumaga gui jilo cada uno guiya sija.</verse>
        <verse osisID='Acts.2.4'>Ya sija todo manbula ni y Espiritu Santo, yan jatutujon sumangan y otro na finijo, taegüijija y Espiritu numae sija na ujasangan.</verse>
        <verse osisID='Acts.2.5'>Ya mañasaga güije guiya Jerusalem, Judio sija, na mandeboto na taotao, guinen todo y nasion ni y mangaegue gui papa y langet.</verse>
        <verse osisID='Acts.2.6'>Ya anae majungog esta na boruca, mandaña y linajyan taotao, ya sija manyinalaca, sa cada taotao jajungog sija na manguecuentos ni y finoñijaja.</verse>
        <verse osisID='Acts.2.7'>Ya sija todos ninafanlujan, yan ninafanmanman, ilegñija y uno ni y otro: Ada ti todo Galileo estesija y manguecuentos?</verse>
        <verse osisID='Acts.2.8'>Ya jafa muna tajujungog cada taotao ni y finotaja gui anae manmafañagojit?</verse>
        <verse osisID='Acts.2.9'>Partos, yan Medos, yan Elamitas, yan sija y mañasaga guiya Mesopotamia, yan Judea, yan Capadosia, yan Ponto, yan Asia,</verse>
        <verse osisID='Acts.2.10'>Yan Phrygia, yan Pamfilia, yan Egipto, yan iya Libia ni y gaegue gui otro bandan Sirene, yan y manaotao juyong guiya Roma, Judio sija yan proselitos,</verse>
        <verse osisID='Acts.2.11'>Cretensija, yan Arabsija: tajujungog sija manguecuentos ni y finota, y namanman na checho Yuus sija.</verse>
        <verse osisID='Acts.2.12'>Ya sija todos ninafanmanman, ya manbuebuenteja ilegñija uno yan y otro: Jafa este na taegüine?</verse>
        <verse osisID='Acts.2.13'>Lao y palo sija manmanbotlelea ilegñija: Estesija na taotao manbula nuebo na bino.</verse>
        <verse osisID='Acts.2.14'>¶ Lao si Pedro tumojgue julo gui entalo onse, ya jajatsa julo y inagangña, ya ilegña nu sija: Jamyo taotao Judea, yan todo y mañasaga guiya Jerusalem, polo ya este umatungo guiya jamyo, yan ecungog y sinanganjo.</verse>
        <verse osisID='Acts.2.15'>Sa estesija ti manbulacho, taegüenao y pinelonmiyo, sa pago y mina tresja na ora gui jaane.</verse>
        <verse osisID='Acts.2.16'>Lao este ayo y guinen masangan pot y profeta Joel:</verse>
        <verse osisID='Acts.2.17'>Na umasusede gui uttimo jaane sija, ilegña si Yuus, juchuda y Espiritujo gui jilo todo y catne; ya y famaguonmiyo lalaje yan famaguonmiyo famalaoan ufanmanprofetisa, ya patgonmiyo lalaje ujalie y liniiñija, ya y manbijo sija guiya jamyo, ufanmangüife ni y güinife sija;</verse>
        <verse osisID='Acts.2.18'>Magajet na y jilo y tentagojo lalaje, yan y tentagojo famalaoan nae bae juchuda güije na jaane y Espiritujo; ya sija ujaprofetisa.</verse>
        <verse osisID='Acts.2.19'>Ya bae jufanue ni y na manman gui sanjilo gui langet, yan señat gui sanpapa gui tano; jâgâ yan guafe yan y asgon y aso:</verse>
        <verse osisID='Acts.2.20'>Y atdao umatolaeca mafajomjom, ya y pilan mafajâgâ; antes di ufato y jaanin y Señot, ayo na jaane dangculo yan magas.</verse>
        <verse osisID='Acts.2.21'>Ya umasusede na masquesea jaye ni y umagang y naan y Señot, ufansatbo.</verse>
        <verse osisID='Acts.2.22'>¶ Jamyo taotao Israel sija, jingog estesija finojo; si Jesus, taotao Nasaret, un taotao maasegura na güinaeyan Yuus güe guiya jamyo pot y ninasiña sija yan y namanman, yan y señat ni y finatinas Yuus pot güiya gui entalo miyo, taegüijeja jamyo locue intingoja;</verse>
        <verse osisID='Acts.2.23'>Güiya manaenñaejon pot tinancho pinagat yan antes na tiningo Yuus, jamyo inquene, ni y manaelaye sija na canae ya inatane gui quiluus ya inpino.</verse>
        <verse osisID='Acts.2.24'>Ya si Yuus janacajulo, ya japula y piniten finatae; sa ayo ti siña maguut güe.</verse>
        <verse osisID='Acts.2.25'>Sa si David sumangan pot güiya: Guajo julie siempre y Señot gui menan matajo; sa güiya gaegue agapa na canaejo, para ti siña junacalamten:</verse>
        <verse osisID='Acts.2.26'>Enao mina y corasonjo mumagof, yan y jilajo senmagof; yan y catneco locue usaga gui ninangga.</verse>
        <verse osisID='Acts.2.27'>Sa ti undingo y antijo gui naftan, ni ti unnae y Santosmo para ulie y minitong.</verse>
        <verse osisID='Acts.2.28'>Jago guinen munatungoyo ni y chalan linâlâ: yan unnabulayo minagof gui menamo.</verse>
        <verse osisID='Acts.2.29'>Mañelujo lalaje, siñayo libre na jusangane jamyo ni y patriarca David, na matae ya majafot, ya y naftanña gaegue guiya jita asta pago na jaane.</verse>
        <verse osisID='Acts.2.30'>Taegüine, na güiya profeta, ya jatungo na si Yuus manjula ni y juramento pot güiya, na y tinegcha y lomoña ya unafatachong Uno gui tronuña.</verse>
        <verse osisID='Acts.2.31'>Sa guinen jalie este antes, na jasangan y quinajulo Cristo, na y antiña ti mapolo gui naftan; ni y catneña ulie y minitong.</verse>
        <verse osisID='Acts.2.32'>Este y as Jesus ni y ninacajulo as Yuus, ya enaomina jita todos mantestigo.</verse>
        <verse osisID='Acts.2.33'>Taegüine na majatsa gui agapa na canae Yuus, ya guinen jaresibe guine y Tata y promesan Espiritu Santo, güiya chumuda este y inlie pago yan y injingog.</verse>
        <verse osisID='Acts.2.34'>Sa si David ti cajulo gui langet; lao ilegña nu güiyaja: Y Señot ilegña ni y Señotjo, fatachong gui agapa na canaejo,</verse>
        <verse osisID='Acts.2.35'>Asta que jupolo y enemigumo para fañajangan y adengmo.</verse>
        <verse osisID='Acts.2.36'>Polo ya todo y guima Israel ujatungo magajet, na si Yuus fumatinas güe y Señot yan Cristo; este uje y inatane gui quiluus.</verse>
        <verse osisID='Acts.2.37'>Ya anae sija jajungog este, manmañiente gui corasonñija, ya ilegñija as Pedro yan y palo na apostoles sija: Mañelujo lalaje, jafajam infatinas?</verse>
        <verse osisID='Acts.2.38'>Ayo nae si Pedro ilegña nu sija: Fanmañotsot, ya infanmatagpange cada uno guiya jamyo, ni y naan Jesucristo, para inasiin y isaomiyo, yan inresibe y ninaen y Espiritu Santo.</verse>
        <verse osisID='Acts.2.39'>Sa y promesa para jamyo, yan para y famaguonmiyo, yan para todos, asta ayo sija y mangaegue gui chago, jayeja y inagang ni y Señot Yuusta.</verse>
        <verse osisID='Acts.2.40'>Yan megae otro na finijo janae testimonio, yan jasangane ilegña: Satba jamyo güine gui managuaguat na generasion.</verse>
        <verse osisID='Acts.2.41'>¶ Ya ayo sija y manmagof rumesibe y finoña, manmatagpange: ya ayo na jaane, maaumenta guiya sija buente tres mit na taotao.</verse>
        <verse osisID='Acts.2.42'>Ya sija sisigueja fitme gui finanagüen y apostoles sija, yan mandadañaja yan maipe y pan, yan an manmaetae.</verse>
        <verse osisID='Acts.2.43'>Ya minaañao mato gui jilo todo y ante: yan megae na namanman yan señat manmafatinas pot y apostoles sija.</verse>
        <verse osisID='Acts.2.44'>Ya todo ayo sija y manmanjonggue, mandadañaja, yan manguaja todo güinaja para uiyon todo;</verse>
        <verse osisID='Acts.2.45'>Ya jabende iyonñija y güinajañija, yan ya manmapapatte y taotao sija cada uno taemanoja y nesesitaoña.</verse>
        <verse osisID='Acts.2.46'>Ya sija sisigueja fitme, yan unoja corasonñija todo y jaane, gui guimayuus, yan an maipe y pan sija gui iyasija, ya jacano nañija ni y mainagof, yan sensiyo y corasonñija.</verse>
        <verse osisID='Acts.2.47'>Manmanalaba as Yuus, yan mangaefabot ni y todo y taotao sija. Ya y Señot jaaumenta sija cada jaane, ni ayo sija y mansasatbo.</verse>
      </chapter>
      <chapter osisID='Acts.3'>
        <verse osisID='Acts.3.1'>SI Pedro yan Juan, dumaña jumanao julo gui guimayuus para ujafanaetae, gui oran a las nuebe.</verse>
        <verse osisID='Acts.3.2'>Ya un taotao na coja desde y jalom y tiyan nanaña, ya machuchule, ya mapopolo cada jaane gui pettan y guimayuus, ni y mafanaan Bonita, para ufangagao limosna ni y manjajalom gui guimayuus.</verse>
        <verse osisID='Acts.3.3'>Ya jalie si Pedro yan Juan na jumajalom gui guimayuus, ya jagagao limosna.</verse>
        <verse osisID='Acts.3.4'>Ya inataugüe as Pedro yan Juan, ya ilegñija: Atanjam.</verse>
        <verse osisID='Acts.3.5'>Ya güiya jaecungog sija, yan jananangga na uresibe jafa na güinaja guiya sija.</verse>
        <verse osisID='Acts.3.6'>Ayo nae si Pedro ilegña: Salape yan oro, tayayo; lao jafa y güinajajo junae jao. Pot y naan Jesucristo Nasareno, cajulo ya unfamocat.</verse>
        <verse osisID='Acts.3.7'>Ya jamantiene y agapa na canaeña, ya jajatsa julo; ya enseguidas y adengña yan y telang y bayoguña mumetgot.</verse>
        <verse osisID='Acts.3.8'>Ya güiya tumayog julo, ya tumojgue, ya jatutujon mamocat; ya jumalom yan sija gui jalom y guimayuus, mamomocat yan tumatayog, yan jaalalaba si Yuus;</verse>
        <verse osisID='Acts.3.9'>Ya todo y taotao lumie güi na mamomocat, yan jaalalaba si Yuus;</verse>
        <verse osisID='Acts.3.10'>Ya sija matungoja na güiya ayo y matatachong, ni y umogagao limosna gui Bonita na Petta gui guimayuus: ya sija manbula ni y namanman, yan minaañao, ni ayo y jumuyong guiya güiya.</verse>
        <verse osisID='Acts.3.11'>¶ Ya y anae güiya quinequene as Pedro yan Juan, todo y taotao manmalago ya mandaña guiya sija gui coridot ni y mafanaan Salomon ya dangculo na ninamanmanñija.</verse>
        <verse osisID='Acts.3.12'>Ya anae si Pedro jalie ayo, jaope y taotao sija ilegña: Taotao Israel, sa jafa na ninafanmanman jamyo ni este? pat jafa na ingueguesatanjam taegüije y pot ninasiñanmameja, pat pot y dinebotonmameja na innafamocat este na taotao?</verse>
        <verse osisID='Acts.3.13'>Si Yuus Abraham, yan Ysaac, yan Jacob, y Yuus y tatata ni y janamalago y Tentagoña as Jesus; ni y inentrega yan inpine gui menan Pilatos, anae jadetetmina ya japolo güe na ujanao.</verse>
        <verse osisID='Acts.3.14'>Lao jamyo inpine Ayo y Santos yan Tunas, yan ingagagao na infanmanae un taotao ni y pegno;</verse>
        <verse osisID='Acts.3.15'>Yan inpino y prinsipen linâlâ, ni y si Yuus janacajulo guinen y manmatae; ni y jame mantestigo.</verse>
        <verse osisID='Acts.3.16'>Ya y naanña, pot y jinenggue y naanña, janametgot este na taotao ni y liniimiyo, yan y tiningomiyo; junggan, y jinenggue, ni y pot güiya, mannae güe ni este na cabales na jinemlo gui menan miyo todos.</verse>
        <verse osisID='Acts.3.17'>Lao pago, mañelujo, nae jutungo na pot y taya tiningomiyo na infatinas ayo, taegüije y finatinas y magalajenmiyo locue.</verse>
        <verse osisID='Acts.3.18'>Lao ayo na güinaja y janamatungo si Yuus antes, pot y pachot todo sija y profeta, na si Cristoña ufamadese, ya taegüije ucumple.</verse>
        <verse osisID='Acts.3.19'>Enaomina fanmañotsot, ya inbira talo jamyo, ya y isaomiyo ufanmafunas, para siña ufato y tiempon y refresco guinen menan Yuus;</verse>
        <verse osisID='Acts.3.20'>Ya para güiya umatago ayo Cristo, ni y esta matancho antes para jamyo; güiya si Jesus.</verse>
        <verse osisID='Acts.3.21'>Ni y langet nesesita uresibe asta y tiempo sija anae todo y güinaja mannanalo mauleg talo, ni y jasangan si Yuus gui pachot y santos na profetaña sija, ni jagas mangaegue desde qui matutujon y tano.</verse>
        <verse osisID='Acts.3.22'>Sa magajet na si Moises ilegña: Y Señot Yuus, unacajulo un profeta guiya jamyo, gui entalo mañelunmiyo, taegüine iya guajo; iya guiya nae injingog todo y güinaja ni y mansinangane jamyo.</verse>
        <verse osisID='Acts.3.23'>Ya umasusede na todo y ante ni y ti malago umecungog ayo na profeta, umaguefyulang gui entalo y taotao sija.</verse>
        <verse osisID='Acts.3.24'>Magajet na todo sija y profeta desde as Samuel yan ayo sija y manatate, todos ni y manmañangan, taegüine masangan güine sija na jaane.</verse>
        <verse osisID='Acts.3.25'>Ya jamyo sija y famaguon y profeta sija, yan y trato ni y si Yuus jafatinas gui mañaenata, ilegña as Abraham: Ya y semiyamo nae todo y familia sija gui tano ufanbendise.</verse>
        <verse osisID='Acts.3.26'>Iya jamyo nae finena, si Yuus, janacajulo y Tentagoña, ya jatago na infanbinendise, ya ubira cada uno guiya jamyo guinin y tinaelayenmiyo.</verse>
      </chapter>
      <chapter osisID='Acts.4'>
        <verse osisID='Acts.4.1'>YA anae manguecuentos yan y taotao sija, y magas na mamale yan y magas y templo, yan y Saduseosija, manmato guiya sija,</verse>
        <verse osisID='Acts.4.2'>Ya guesinestotba, sa sija jafananagüe y taotao sija, ya japredidica y quinajulo guinin y manmatae, pot si Jesus.</verse>
        <verse osisID='Acts.4.3'>Ya manmapolo canae gui jiloñija, ya manmapreso asta y inagpaña, sa estaba esta pupuenge.</verse>
        <verse osisID='Acts.4.4'>Lao megae sija y jumungog y sinangan majonggue; ya y numeron y taotao sija, buente sinco mit.</verse>
        <verse osisID='Acts.4.5'>¶ Ya y inagpaña güije, y magasñija yan y manamco, yan y escriba sija mandaña guiya Jerusalem;</verse>
        <verse osisID='Acts.4.6'>Yan mangaegue si Annas, magas y mamale, yan si Caefas, yan si Juan, yan si Alejandro, yan ayosija parientes y magas mamale,</verse>
        <verse osisID='Acts.4.7'>Ya anae munjayan japlanta sija gui talo, jafaesen: Pot jafa na ninasiña, pat jaye na naan na infatinas este?</verse>
        <verse osisID='Acts.4.8'>Ya si Pedro, bula ni y Espiritu Santo, ilegña nu sija: Jamyo ni y magas y taotao, yan y manamco guiya Israel,</verse>
        <verse osisID='Acts.4.9'>Yaguin manmachaguejam pago na jaane pot y mauleg finatinas para y malango na taotao, sa jafa muna manajomlo;</verse>
        <verse osisID='Acts.4.10'>Intingo todo jamyo, yan todo y taotao guiya Israel, na pot y naan Jesucristo, y Nasareno, ni y inatane gui quiluus, ni y ninacajulo as Yuus guinin y manmatae; pot güiyaja este na taotao na tumojgue gui menan miyo ya jomlo.</verse>
        <verse osisID='Acts.4.11'>Güiya yuje na acho y innataebale jamyo ni y manmanjatsa, na jumuyong cabesan esquina.</verse>
        <verse osisID='Acts.4.12'>Ya ni uguaja satbasion gui otro; sa taya otro naan gui papa y langet, manmanae y taotao sija, para usiña utafansatbo.</verse>
        <verse osisID='Acts.4.13'>¶ Ya anae malie y minatatngan Pedro yan Juan, ya jinasonñija na manaetiningo ya manlanga na taotao, ninafanmanman, ya ayonae matungo na guinin mañisija yan si Jesus.</verse>
        <verse osisID='Acts.4.14'>Ya anae malie y taotao ni y manajomlo na mañisija manojgue, taya jafa siña ujasangan contra ayo.</verse>
        <verse osisID='Acts.4.15'>Lao anae jatago sija na ufanjuyong gui dinaña, manasangane entre sija,</verse>
        <verse osisID='Acts.4.16'>Ilegñija: Jafa tafatinas ni este sija na taotao? sa magajet na afamao na milagro mafatinas pot sija, ya manmamatungo esta ni todo ayo sija y mañasaga Jerusalem; ya ti siña tapune.</verse>
        <verse osisID='Acts.4.17'>Lao trabia mientras ti chachago matalaña gui entalo y taotao sija; nije taencatga sija, ya chañija fanmañangangane ni este na naan desde pago.</verse>
        <verse osisID='Acts.4.18'>Ya jaagang sija, ya jaencatga na senchañija sumasangan, ni ufanmamanagüe ni y naan Jesus.</verse>
        <verse osisID='Acts.4.19'>Lao si Pedro yan Juan manope ilegñija: Jusga, cao tunas gui menan Yuus na inosgueña jamyo qui si Yuus;</verse>
        <verse osisID='Acts.4.20'>Sa tisiña inpelo na ti insangan y liniimame yan y jiningogmame.</verse>
        <verse osisID='Acts.4.21'>Ya anae esta jaencatga sija mas, jasotta, sa taya siña jafa ujasoda para ujacastiga, pot causa y taotaosija; sa todo mumalag si Yuus pot ayo y mafatinas.</verse>
        <verse osisID='Acts.4.22'>Sa y taotao ni y anae mafatinas este y milagron y jinelo, mas di cuarenta años inamcoña.</verse>
        <verse osisID='Acts.4.23'>¶ Ya anae masotta na ujanao, manjanao para y mangachongñija, ya jasangane todo ni y mansinangane sija ni y magas mamale yan y manamco.</verse>
        <verse osisID='Acts.4.24'>Ya anae jajungog sija ayo, jajatsa y inagangñija para as Yuus, ilegñija: O Señot, jago Yuus, ni y fumatinas y langet, yan y tano, yan y tase, yan todo y mangae gui sanjalomñija;</verse>
        <verse osisID='Acts.4.25'>Ni y pot Espiritu Santo ni y pachot y tentagomo as David ilegmo: Sa jafa y Gentiles na manlalalo, ya y taotao sija manmanjaso ni y taebale na güinaja?</verse>
        <verse osisID='Acts.4.26'>Y ray sija gui tano manotojgue julo, ya y magalaje sija mandaña contra y Señot, yan contra si Cristoña.</verse>
        <verse osisID='Acts.4.27'>Sa magajet na gui este siuda contra y santos na Tentagomo as Jesus, ni y unpalalae; todo si Herodes, yan Poncio Pilato, yan y Gentiles yan y taotao guiya Israel, mandaña,</verse>
        <verse osisID='Acts.4.28'>Para ujafatinas jafa y tinancho antes y canaemo, yan y consejumo para ususede.</verse>
        <verse osisID='Acts.4.29'>Ya pago, O Señot, lie y amenasoñija: ya unnae y tentagomo sija, na contodo y minatatnga ujasangan y sinanganmo,</verse>
        <verse osisID='Acts.4.30'>Mientras unjujuto mona y canaemo para umajomlo; ya para y señat yan mannamanman umafatinas pot y naan y santos na Tentagomo as Jesus.</verse>
        <verse osisID='Acts.4.31'>Ya anae munjayan manmanaetae, y lugat anae mandadaña mayengyong; ya todos manbula ni y Espiritu Santo, ya manmatatnga jasangan y sinangan Yuus.</verse>
        <verse osisID='Acts.4.32'>¶ Ya y inetnon güije sija ni y manmanjonggue, manunoja na corason yan unoja na ante: ni uno guiya sija ualog iyoña ayo y jasagagaye; lao todo y güinaja manparejo iyonñija.</verse>
        <verse osisID='Acts.4.33'>Yan dangculo na ninasiña na manmannae y apostoles testimonio ni y quinajulo y Señot Jesus: ya megae na grasia gaegue gui jiloñija todos.</verse>
        <verse osisID='Acts.4.34'>Ya ni uno guiya sija nesesitao; sa todo ayo sija y mangaeiyo tano pat guma, jabende ya jachule y balen ayo y binendenñija,</verse>
        <verse osisID='Acts.4.35'>Ya japolo gui adeng y apostoles sija: ya manmapapatte cada taotao jafataemano y janesesita.</verse>
        <verse osisID='Acts.4.36'>¶ Ayonae si José, ni y mafanaan ni y apostoles Barnabé (ni y comoqueilegña, lajin consuelo) ni y Lebita, taotao Chipre,</verse>
        <verse osisID='Acts.4.37'>Guaja tanoña, ya jabende, ya jachule y salape, ya japolo gui adeng apostoles sija.</verse>
      </chapter>
      <chapter osisID='Acts.5'>
        <verse osisID='Acts.5.1'>LAO un taotao naanña si Ananias, yan si Safira asaguaña, na jabende güinajanñija,</verse>
        <verse osisID='Acts.5.2'>Ya janana palo gui baliña, ya y asaguaña jatungo ja locue ayo, ya jachule un patteja ya japolo gui adeng y apostoles.</verse>
        <verse osisID='Acts.5.3'>Lao si Pedro ilegña: Ananias, sa jafa na janabula si Satanas y corasonmo para undague y Espiritu Santo, yan unnana palo gui balen y tano?</verse>
        <verse osisID='Acts.5.4'>Mientras sumasaga, ada ti iyomo? ya anae munjayan mabende, ada taegüe gui ninasiñamo? sa jafa na unjaso este gui corasonmo? ti y taotao undague, na si Yuus.</verse>
        <verse osisID='Acts.5.5'>Ya anae jajungog si Ananias este na finijo, podong papa ya matae: ya dangculon minaañao mato gui jilo ayo sija todo y jumujungog este na güinaja.</verse>
        <verse osisID='Acts.5.6'>Ya mabalutan ni y manfamaguon na lalaje, ya machule juyong y majafot.</verse>
        <verse osisID='Acts.5.7'>¶ Ya anae malofan buente tres oras, jumalom y asaguaña, ti jatungo jafa guinin mafatinas.</verse>
        <verse osisID='Acts.5.8'>Ya si Pedro ilegña nu güiya: Sanganeyo cao inbende y tanomiyo pot un tanto. Ya güiya ilegña: Junggan pot ayo na tanto.</verse>
        <verse osisID='Acts.5.9'>Ayonae si Pedro ilegña: Jafa na umatungo jamyo para intienta y Espiritu y Señot! estagüiyaja gui petta y adeng ayo sija y jumafot y asaguamo, ya umachule jaojuyong.</verse>
        <verse osisID='Acts.5.10'>Ayonae enseguidas podong papa gui adengña ya matae; ya y manfamaguon na lalaje manjalom ya masoda güe na matae, ya machule ya majafot gui oriyan y asaguaña.</verse>
        <verse osisID='Acts.5.11'>Ya mato dangculon minaañao gui jilo todo y iglesia, yan y jilo todo ayo sija y jumujungog estesija.</verse>
        <verse osisID='Acts.5.12'>¶ Ya pot y canae y apostoles sija, megae na señat yan mannamanman manmafatinas gui entalo taotao; ya sija todos mandaña gui un jinasoja gui coridot Salomon.</verse>
        <verse osisID='Acts.5.13'>Ya y palo sija, ni un taotao malago dumañae sija; lao y taotao manafandangculo sija.</verse>
        <verse osisID='Acts.5.14'>Ya y manmanjonggue gui Señot, mas maaumenta y linajyan parejoja y lalaje yan y famalaoan;</verse>
        <verse osisID='Acts.5.15'>Ya enao na sija manmangongone malango gui chalan sija, ya manmapopolo gui cama yan y camiya, na para, yaguin malofan si Pedro, y aninengña ufanjinemeja palo guiya sija.</verse>
        <verse osisID='Acts.5.16'>Ya ayonae manmato locue linajyan taotao guinin y siuda, gui oriyan Jerusalem, manmangongone megae na manmalango, yan ayo sija y ninafañachatsaga ni y manáplacha na espiritu: yan manafanjomlo sija.</verse>
        <verse osisID='Acts.5.17'>¶ Ya anae y magas na pale tomojgue julo, yan todo ayo sija y mangachochongña (ni y inetnon Saduseo) ya manbula inigo.</verse>
        <verse osisID='Acts.5.18'>Ya japolo canae gui jilo y apostoles, ya jacone gui calaboson y publico.</verse>
        <verse osisID='Acts.5.19'>Lao y angjet y Señot anae esta puenge, jababa y pettan y calaboso ya manquinene sija, ya ilegña:</verse>
        <verse osisID='Acts.5.20'>Janao fanojgue gui jalom y guimayuus, ya insangane y taotao todo y sinangan este na Linâlâ.</verse>
        <verse osisID='Acts.5.21'>Ya anae jajungog sija ayo, manjalom gui guimayuus, taftataf gui egaan, ya manmamanagüe. Lao anae mato y magas mamale, yan ayo sija y mangachochongña, janafanmaagange y sinedrio yan todo y compañia ni mamapagot ni y famaguon Israel, ya jatago para y calaboso para ujacone sija.</verse>
        <verse osisID='Acts.5.22'>Lao anae manmato y ofisiat sija gui calaboso, ti manmasoda sija; ya manalo tate ya manmañangane,</verse>
        <verse osisID='Acts.5.23'>Ilegñija: Y calaboso, magajet na inseda majujuchomja todo, ya y manmamamumulan manestabaja na manotojgue gui jiyong potta: lao anae inbaba, taya taotao inseda gui sanjalom.</verse>
        <verse osisID='Acts.5.24'>Anae y capitan y guimayuus, yan y manmagas mamale, jajungog este na sinangan ninafanestotba sa ti jatungo manonae ufanjuyong.</verse>
        <verse osisID='Acts.5.25'>Lao mato uno ya mansinangane sija, ilegña: Ayo sija na taotao y inpelo gui calaboso, mangaegue gui guimayuus na manmamananagüe ni y taotao sija.</verse>
        <verse osisID='Acts.5.26'>Ayonae jumanao y capitan yan y manmagas sija, ya manmacone sija, ti manmaafuetsas, sa manmaañao ni y taotao sija, sa noseaja ufanmadago ni acho.</verse>
        <verse osisID='Acts.5.27'>Ya anae manmacone sija, manmapolo gui menan y sinedrio ya manfinaesen ni y magas na pale,</verse>
        <verse osisID='Acts.5.28'>Ilegña: Inguesencatga jamyo na chamiyo fanmamananagüe ni este na naan. Ya estagüe inbula Jerusalem ni y finanagüenmiyo. Ya jinasonmiyo na inchile y jâgân este taotao gui jilomame.</verse>
        <verse osisID='Acts.5.29'>Ya manope si Pedro, yan y palo na apostoles, ilegñija: Nesesita na taosgueña si Yuus finena qui y taotao sija.</verse>
        <verse osisID='Acts.5.30'>Y Yuus y mañaenata sija, janacajulo si Jesus ni ayo y inpino, yan incana gui trongcon jayo.</verse>
        <verse osisID='Acts.5.31'>Guiya jinatsa as Yuus gui agapa na canaeña, para u-Prinsipe yan u-Satbadot, para unae sinetsot iya Israel, yan inasiin y isao.</verse>
        <verse osisID='Acts.5.32'>Ya jame testigo ni este sija na güinaja; yan y Espiritu Santo locue, ni y si Yuus numae ayo sija y umosgue gue.</verse>
        <verse osisID='Acts.5.33'>¶ Ya anae jajungog sija ayo, manchinachat asta y corasonñija, ya manaseyo para ufanmapuno sija.</verse>
        <verse osisID='Acts.5.34'>Ayonae tumojgue julo uno gui sinedrio, un Fariseo, ni y naanña si Gamaliel, na magas y lay, ya maonra ni y taotao todo; ya manago na umanafanlasuja didide ayo sija taotao.</verse>
        <verse osisID='Acts.5.35'>Ya ilegña nu sija: Jamyo lalajen, Israel, adaje jamyo jafa jinasonmimiyo para infatinas ni este sija na taotao.</verse>
        <verse osisID='Acts.5.36'>Sa antes di este sija na jaane cajulo si Teudas, janabanidoso güi taegüije y jaye na taotao; ya iya guiya nae manguaguato un manadan lalaje, guaja buente cuatro sientos mandaña sijaja; ni y mapuno; yan todo ayo sija y umosgue güe manmachalapon ya manjuyong sin jafa.</verse>
        <verse osisID='Acts.5.37'>Ya despues di este na taotao, cajulo si Judas na taotao Galileo, gui jaanen y manmaempadrona; ya jacone un manada gui tateña: ya güiya locue malingo; yan todo ayo sija y umosgue güe manmachalapon.</verse>
        <verse osisID='Acts.5.38'>Lao pago jusangane jamyo: Insetta este sija na taotao, ya inpelo sijaja; sa este na pinagat, pat este na chocho, yaguin guinin y taotao, ufanmayute,</verse>
        <verse osisID='Acts.5.39'>Lao yaguin as Yuus, ti siña inyilang, sa noseaja infanmumo contra si Yuus.</verse>
        <verse osisID='Acts.5.40'>Ya manafamaulegja, ya anae manmaagang y apostoles guiya sija, manmasaulag ya manmatago na chañija sumasangan y naan Jesus, ya manmapolo na ujafanjanao.</verse>
        <verse osisID='Acts.5.41'>Enao mina manjanao gui menan y sinedrio, mansenmagof sa japolo na ujamerese pumadese y minamajlao pot y naan Jesus.</verse>
        <verse osisID='Acts.5.42'>Ya todo y jaane sija, ti mandescacansa manmamanagüe yan manmañangane as Jesus ni y Cristogüe, gui guimayuus, yan y iyasija.</verse>
      </chapter>
      <chapter osisID='Acts.6'>
        <verse osisID='Acts.6.1'>YA ayo sija na jaane anae lumamegae y disipulo sija, mangogonggong y Helenitas sija contra y Hebreo sija, sa y manbiuda guiya sija, ti manmaatiende gui sinetbeñija cada jaane.</verse>
        <verse osisID='Acts.6.2'>Ayonae y dose, jaagang y manadan disipulo guato guiya sija, ya ilegñija: Ti tunas na tapolo y sinangan Yuus, ya tasetbe y lamasa sija.</verse>
        <verse osisID='Acts.6.3'>Enaomina mañelo, aligao entre jamyo siete na taotao ni y manmauleg, ni y manbula Espiritu, yan minejnalom, ya tapolo para este na chocho.</verse>
        <verse osisID='Acts.6.4'>Lao jita, tasigueja fitme y manmanaetae, yan y sinetbe y sinangan.</verse>
        <verse osisID='Acts.6.5'>Ya ayo na sinangan, ninafanmagof y manada todo; ya maayeg si Esteban, un taotao na bula jinenggue yan Espiritu Santo, yan si Felipe, yan si Prócoro, yan si Nicanor, yan si Timón, yan si Parmenas, yan si Nicolás proseliton Antioquia.</verse>
        <verse osisID='Acts.6.6'>Ya manmaplanta gui menan y apostoles: ya anae munjayan manmanaetae, japolo y canaeñija gui jiloñija.</verse>
        <verse osisID='Acts.6.7'>Ya y sinangan Yuus lumalamegae; ya y disipulo megae manmaumentaña guiya Jerusalem; ya dangculon manadan mamale locue, manmanosgue ni y jinenggue.</verse>
        <verse osisID='Acts.6.8'>¶ Ya si Esteban, bula y grasia yan ninasifia, jafatinas namanman na milagro yan señat gui entalo y taotao sija.</verse>
        <verse osisID='Acts.6.9'>Lao guaja mangajulo güije gui sinagoga ni y manmafanaan sinagogan Libertinos, yan Sireneo sija, yan Alejandrino sija, yan ayo sija iya Silisia, yan Asia, managuaguat yan si Esteban.</verse>
        <verse osisID='Acts.6.10'>Lao tisiña macontra y tiningo, yan y Espiritu ni y jasangan.</verse>
        <verse osisID='Acts.6.11'>Ya manmasusuug y taotao sija na ujaalog: Injingogja güe na jasangan y chinatfino contra si Moises, yan contra si Yuus.</verse>
        <verse osisID='Acts.6.12'>Ya manafangalamten y taotao sija, yan y manamco, yan y escribasija; ya manmato guiya güiya, ya macone güe guato gui sinedrio,</verse>
        <verse osisID='Acts.6.13'>Ya manmamalo testigo na ti magajet, ni ilegñija: Este na taotao ti malago bumasta cumuentos chinatfino contra este y santos na lugat, yan contra y tinago:</verse>
        <verse osisID='Acts.6.14'>Sa injingogja gue ilegña, na este y as Jesus taotao Nasaret uyulang este na lugat, yan utulaeca, y costumbre ni y jaentregajit si Moises.</verse>
        <verse osisID='Acts.6.15'>Ya todo ayo sija y manmatatachong gui sinedrio, maaatan güe, ya malie y mataña na calang matan angjet.</verse>
      </chapter>
      <chapter osisID='Acts.7'>
        <verse osisID='Acts.7.1'>AYONAE ilegña y magas mamale: Taegüine este sija?</verse>
        <verse osisID='Acts.7.2'>Ya güiya ilegña: Mañelujo lalaje yan mañaena, ecungog. Si Yuus y minalag fumatoigüe y tatata as Abraham anae estatabaja guiya Mesopotamia, antes di usaga Charran.</verse>
        <verse osisID='Acts.7.3'>Ya ilegña nu güiya: Suja gui tanomo yan y manparientesmo, ya maela jalom gui tano ni y finanuejo nu jago.</verse>
        <verse osisID='Acts.7.4'>Ya güiya jumanao juyong gui tano y Chaldeosija, ya sumaga Charran: ya desde ayo, anae matae si tataña, ninamalofangüe as Yuus güine mague na tano anae mañasaga jamyo pago.</verse>
        <verse osisID='Acts.7.5'>Ya ti ninae güe jafa na erensiaña güije, aje, taya ni para upolo y adengña gui jiloña: lao prinemete güe na uninae para güinajaña, yan y semiyaña despues di güiya, sa güiyaja trabia tataepatgon.</verse>
        <verse osisID='Acts.7.6'>Ya si Yuus jasangan taegüine, Na y semiyaña utaotao juyong gui ti tanoña; yan manmacone ya manmancautiba, ya manmatrata taelaye cuatro sientes años.</verse>
        <verse osisID='Acts.7.7'>Ya y nasion ni y manmancautiba, bae jujusga, ilegña si Yuus; na despues di ayo, ufanmamaela juyong ya guajo jumasetbe güine na lugat.</verse>
        <verse osisID='Acts.7.8'>Yan manae güe ni y traton sirconsision: ya si Abraham jalilis si Ysaac, ya masirconsida güe gui mina ocho na jaane; ya si Ysaac jalilis si Jacob; ya si Jacob jalilis y dose na patriarcasija.</verse>
        <verse osisID='Acts.7.9'>Ya y patriarca sija pot y inigoñija, mabende si José guiya Egipto: lao si Yuus estaba guiya güiya,</verse>
        <verse osisID='Acts.7.10'>Ya ninalibre güe todo gui chinatsaga, yan ninae güe finaborese yan tiningo, gui menan Faraon, ray guiya Egipto; yan ninamagalaje güe guiya Egipto, yan todo y guimaña.</verse>
        <verse osisID='Acts.7.11'>Ayonae mato niñalang todo gui tano Egipto yan Charran, yan dangculon chinatsaga: ya y mañaenata ti manmañoda nengcanoñija.</verse>
        <verse osisID='Acts.7.12'>Lao anae si Jacob jajungog na guaja trigo guiya Egipto, jatago y mañaenata finenana na biaje.</verse>
        <verse osisID='Acts.7.13'>Ya y mina dos biaje, matungo si José ni y mañeluña: ya y parientes José janatungo si Faraon.</verse>
        <verse osisID='Acts.7.14'>Ya manago si José na umaagange si tataña as Jacob para iya güiya, yan todo y manparientesña, setentaisinco na taotao.</verse>
        <verse osisID='Acts.7.15'>Ya si Jacob jumanao papa Egipto, ya matae güije yan y mañaenata sija.</verse>
        <verse osisID='Acts.7.16'>Ya manmachule guato Siquem, ya manmapolo gui naftan, ni y finajan Abraham pot salape, gui famaguon Emmor guiya Siquem.</verse>
        <verse osisID='Acts.7.17'>Lao anae esta jijot y tiempon y promesa, ni y si Yuus manjula as Abraham, ya y taotao lumamegae, yan manlajyan guiya Egipto,</verse>
        <verse osisID='Acts.7.18'>Asta qui y otro ray cajulo, ya ti jatungo si José.</verse>
        <verse osisID='Acts.7.19'>Este jausa y malamañaña gui manparientesta, yan jatrata taelaye y mañaenata, sa janafanmayute y famaguonñija ni y pago finañago para chañija fanlalâlâ.</verse>
        <verse osisID='Acts.7.20'>Ya ayo na tiempo nae mafañago si Moises, ya sumenbonito; ya mapogsae gui guima tataña tres meses.</verse>
        <verse osisID='Acts.7.21'>Ya anae mayute, y jagan Faraon jumoca, ya pinegsae para lajiña.</verse>
        <verse osisID='Acts.7.22'>Ya si Moises, maeyag ni y todo y tiningo y taotao Egipto, ya mangaeninasiñaña y finoña yan y chechoña sija.</verse>
        <verse osisID='Acts.7.23'>Ya anae cana jacumple cuarenta años y sacaña, mato gui corasonña na ubisita y mañeluña ni y famaguon Israel.</verse>
        <verse osisID='Acts.7.24'>Ya jalie uno guiya sija ni y japadese y maltrato, ya jadefiende y mumatrata, ya japuno y taotao Egipto.</verse>
        <verse osisID='Acts.7.25'>Sa pineluña na jatungo y mañeluña na uninafanlibre as Yuus ni y canaeña; lao ti jatungo sija.</verse>
        <verse osisID='Acts.7.26'>Ya y inagpaña na jaane, jafanue sija nu güiya anae managuaguat, ya malago na unaunoja talo sija, ilegña: Señores, jamyo mañelo; jafa na mananataelaye y uno yan y otro?</verse>
        <verse osisID='Acts.7.27'>Lao ayo y minalalamen y tiguangña, jachonegñaejon, ilegña: Jaye munamagas jao gui jilo mame?</verse>
        <verse osisID='Acts.7.28'>Malago jao unpunoyo taegüije anae unpuno nigap y taotao Egipto?</verse>
        <verse osisID='Acts.7.29'>Ya ninafalago si Moises ni este na sinangan, ya tumaotao juyong gui tano Madian, gui anae jalilis y dos na lajiña.</verse>
        <verse osisID='Acts.7.30'>Ya anae jacumple cuarenta años, mato guiya güiya un angjet gui jalomtano gui egso Sinae, gui mañila y guafe gui jalom y trongcon chaguan.</verse>
        <verse osisID='Acts.7.31'>Ya anae jalie ayo si Moises, ninagosmanman ni y liniiña; ya anae lumajijot para ugueslie, y inagang y Señot mato guiya güiya,</verse>
        <verse osisID='Acts.7.32'>Ilegña: Guajo y Yuus y mañaenamo, y Yuus Abraham, yan y Yuus Ysaac, yan y Yuus Jacob. Lao si Moises manlalaolao, ya ti siña jaatan.</verse>
        <verse osisID='Acts.7.33'>Ya y Señot ilegña nu güiya: Pula y sapatosmo gui adengmo; sa y lugat anae tumotojgue jao, santos na oda.</verse>
        <verse osisID='Acts.7.34'>Sa seguro julie, y manmasapet y taotaojo guiya Egipto, yan jujungog y inigongñiñija, ya tumunogyo para junafanlibre sija. Ya pago maela jao, sa jutago jao guato Egipto.</verse>
        <verse osisID='Acts.7.35'>Este y as Moises ni y jarechasa ilegñija: Jaye munamagas jao yan unjues? Güiya tinago as Yuus na umagas yan uninafanlibre pot y canae y angjet ni y mafato guiya güiya gui jalomtano.</verse>
        <verse osisID='Acts.7.36'>Güiya chumule sija juyong, ya despues manfinanue ni y namanman, yan señat sija gui tano Egipto, yan y Tasen Agaga, yan y jalomtano cuarenta anos.</verse>
        <verse osisID='Acts.7.37'>Este ayo y as Moises, ni y ilegña ni y famaguon Israel: Y Yuusmiyo janacajulo un profeta guiya jamyo gui mañelunmiyo taegüine iya guajo.</verse>
        <verse osisID='Acts.7.38'>Este ayo y estaba gui inetnon, gui jalomtano, yan y angjet ni y cumuentuse güe gui egso Sinae, yan y mañaenata; ni y rumesibe y nalâlâ na tinago para ufanmanaejit.</verse>
        <verse osisID='Acts.7.39'>Ni y mañaenata ti manmalago jaosgue lao mayute juyong guiya sija, ya y corasonñija manalo tate Egipto,</verse>
        <verse osisID='Acts.7.40'>Ilegñija as Aaron: Fatinasejam Yuus para ujanao gui menanmame, as este y as Moises ni y cumonejam juyong gui tano Egipto, ti intingo jafa ujuyong.</verse>
        <verse osisID='Acts.7.41'>Ya sija manmamatinas un tatnero, ya machule y inefrese para idolo sija, güije sija na jaane, ya ninafansenmagof ni y checho y canaeñija.</verse>
        <verse osisID='Acts.7.42'>Ayonae jabira si Yuus, ya japolo na ujaadora y inetnon y langet; taegüije esta matugue gui leblon y profeta: O jamyo ni y guima Israel, inofreseyo pinino gâgâ sija yan inefrese sija gui cuarenta años gui jalomtano?</verse>
        <verse osisID='Acts.7.43'>Yan injatsa y tabemaculon Moloc, yan y estreyas y Yuus Refán, jechura sija ni y infatinas para inadora sija; ya guajo juchule jamyo mas chago qui Babilonia.</verse>
        <verse osisID='Acts.7.44'>Y mañaenata, guaja ni y tabernaculon y testimonio gui jalomtano, taegüije tinanchoña ni ilegña as Moises na ufatinas taemanoja na jechura y liniiña.</verse>
        <verse osisID='Acts.7.45'>Ni y mañaenata locue gui tiempoñija a machule jalom yan si Josué anae jumalom gui erensian y Gentiles, ni y si Yuus yumute juyong gui menan y mañaenata, asta y jaanen David;</verse>
        <verse osisID='Acts.7.46'>Ni y sumoda finaborese gui menan Yuus, yan jagagao na ualiligao tabernaculo para si Yuus Jacob.</verse>
        <verse osisID='Acts.7.47'>Lao si Salomon fumatinase güe un guma.</verse>
        <verse osisID='Acts.7.48'>Sa y Gueftaquilo, ti sumasaga gui guima sija ni y finatinas canae; taegüije y sinangan y profeta.</verse>
        <verse osisID='Acts.7.49'>Y langet tronujo, ya y tano fañajangan y papa adengjo; jafa na guma injatsayeyo? ilegña y Señot; pat jafa na sagayan nae jusaga?</verse>
        <verse osisID='Acts.7.50'>Ada ti y canaejo fumatinas todo este sija na güinaja?</verse>
        <verse osisID='Acts.7.51'>Jamyo ni y gaetongjo tiso, yan ti manmasirconsida y corason yan y talanga, sa siempre incontra y Espiritu Santo; taegüije y checho y mañaenanmiyo inchechegüe.</verse>
        <verse osisID='Acts.7.52'>Jaye gui profeta ti japetsigue y mañaenanmiyo? ya japuno ayo sija y manmañangangane antes ni y mamamaela Uno na Tunas; ya jamyo pago inentrega, yan inpino;</verse>
        <verse osisID='Acts.7.53'>Ni y inresibe y tinago pot y inareglan y angjet, ya ti inadaje.</verse>
        <verse osisID='Acts.7.54'>¶ Ya anae jajungog estesija, manchinachat asta y corasonñija, ya janafañegcheg y nifenñija guiya güiya.</verse>
        <verse osisID='Acts.7.55'>Lao güiya, bula ni y Espiritu Santo, ya jaatan meton y langet, ya jalie y minalag Yuus, yan si Jesus na tumotojgue gui agapa na canae Yuus.</verse>
        <verse osisID='Acts.7.56'>Ya ilegña, Estagüe na julie y langet na mababa, ya y Lajin taotao tumotojgue gui agapa na canae Yuus.</verse>
        <verse osisID='Acts.7.57'>Ayonae sija managang ni y dangculo na inagangñija, yan jatampe y talanganñija, ya manmalago guato guiya güiya;</verse>
        <verse osisID='Acts.7.58'>Ya mayute juyong gui siuda, ya mafagas ni y acho: ya y testigo sija, japolo papa y magagoñija gui adeng un patgon na taotao na y naanña si Saulo.</verse>
        <verse osisID='Acts.7.59'>Ya mafagas ni y acho si Esteban, ya jaaagang ni Yuus, ilegña: Señot, Jesus, resibe y Espiritujo.</verse>
        <verse osisID='Acts.7.60'>Ya dumimo papa, ya umagang ni y dangculo na inagangña, ilegña: Señot, chamo pumopolo este na isao gui cuentanñija; ya anae munjayan jasangan este, maego.</verse>
      </chapter>
      <chapter osisID='Acts.8'>
        <verse osisID='Acts.8.1'>YA si Saulo jaconsiente gui finataeña. Ya ayo ni tiempo, guaja dangculon pinetsigue contra y iglesia guiya Jerusalem; ya todo sija, ni ti apostoles, manmachalapon gui tano Judea, yan Samaria;</verse>
        <verse osisID='Acts.8.2'>Ya y mandeboto na taotao, macatga si Esteban para umajafot, ya dangculo inigungñija pot güiya.</verse>
        <verse osisID='Acts.8.3'>Ya si Saulo jayulang y inetnon mangilisyano, ya jumalom gui cada guma, ya jabatatangga y lalaje yan y famalaoan para ufanmapreso.</verse>
        <verse osisID='Acts.8.4'>Enaomina ayo sija y manmachalapon, manjanao para todo y lugat, ya japredidica y sinangan.</verse>
        <verse osisID='Acts.8.5'>Ayonae si Felipe mapos papa gui siuda Samaria, ya japredica guiya sija si Cristo.</verse>
        <verse osisID='Acts.8.6'>Ya y linajyan taotao sija, manunoja, ya maatituye ayo sija y sinangan Felipe, anae malie yan majungog y señat ni y finatinasña.</verse>
        <verse osisID='Acts.8.7'>Sa megae y manáplacha na espiritu, manaagang ni y dangculo na inagang, yan manjujuyong güije todo gui anae mañasaga; yan megae na manparalitico, yan mancojo, manafanjomlo.</verse>
        <verse osisID='Acts.8.8'>Ya guaja un dangculon minagof güije na siuda.</verse>
        <verse osisID='Acts.8.9'>¶ Lao guaja un taotao güije na siuda, na y naanña si Simon; ya antes ni tiempo, jaencanta yan jafababa y taotao sija ni y magicaña guiya Samaria, japolo güe na güiya uno dangculo.</verse>
        <verse osisID='Acts.8.10'>Ya todo umatituye, desde y diquique asta y dangculo, ilegñija: Este na taotao, y dangculo na ninasiñan Yuus.</verse>
        <verse osisID='Acts.8.11'>Ya mantituye, sa apmam na tiempo na numamanman ni y magicaña.</verse>
        <verse osisID='Acts.8.12'>Lao anae manmanjonggue as Felipe ni y japredica y ebangelio y raenon Yuus, yan y naan Jesucristo, manmatagpange todo, lalaje yan famalaoan.</verse>
        <verse osisID='Acts.8.13'>Ya si Simon manjonggue locue; ya anae matagpange, sumisijaja yan Felipe, ya ninamanman anae jalie y milagro yan y señat sija ni y manmafatinas.</verse>
        <verse osisID='Acts.8.14'>¶ Ya y apostoles, ni y manestataba Jerusalem anae majungog na iya Samaria jaresibe y sinangan Yuus, matago guato si Pedro yan si Juan;</verse>
        <verse osisID='Acts.8.15'>Ya anae manmato guato, jatayuyute sija, para ujaresibe y Espiritu Santo:</verse>
        <verse osisID='Acts.8.16'>(Sa trabia ti tumutunog gui jilo una guiya sija; sa manmatagpangeja pot y naan y Señot Jesus).</verse>
        <verse osisID='Acts.8.17'>Ayonae japolo y canaeñija gui jiloñija, ya maresibe y Espiritu Santo.</verse>
        <verse osisID='Acts.8.18'>Ya anae jalie si Simon na pot y japolo y canaeñija y apostoles, manmannae ni y Espiritu Santo, jaofrese sija salape,</verse>
        <verse osisID='Acts.8.19'>Ilegña: Naeyo locue ni este na ninasiña, ya masqueseaja jaye nae jupolo y canaejo, uresibe y Espiritu Santo.</verse>
        <verse osisID='Acts.8.20'>Lao si Pedro, ilegña nu güiya: Y salapemo ufalingo yan jago, sa jinasomo na y ninaen Yuus mafafajan salape.</verse>
        <verse osisID='Acts.8.21'>Taya pattemo ni suertemo güine, sa y corasonmo ti tunas gui menan Yuus.</verse>
        <verse osisID='Acts.8.22'>Enaomina fañotsot ni este y tinaelayemo, ya untayuyute si Yuus, yaguin siña maasie jao ni y jinason y corasonmo.</verse>
        <verse osisID='Acts.8.23'>Sa julie na gaegue jao gui lalaet y minalaet, yan y guineden y tinaelaye.</verse>
        <verse osisID='Acts.8.24'>Ayonae manope si Simon, ya ilegña: Tayuyuteyo gui Señot, ya chañija fanmafato guiya guajo ni uno gui este sija sinanganmiyo.</verse>
        <verse osisID='Acts.8.25'>¶ Enao mina sija, anae guinin janae testimonio yan jasangan y sinangan y Señot, manalo guato Jerusalem, y japredica y ebangelio gui megae na sengsong y taotao Samaria sija.</verse>
        <verse osisID='Acts.8.26'>Ya y angjet y Señot jacuentuse si Felipe ilegña: Cajulo, ya unjanao guato gui sanjaya gui chalan ni y jumajanao desde Jerusalem, asta Gasa ni y desierto.</verse>
        <verse osisID='Acts.8.27'>Ya cajulo, ya mapos; ya estagüe un taotao Etiopia na eunuco na gaeninasiña na dangculo gui papa Candase raynan taotao Etiopia sija, ya güiya encatgao todo ni y güinajan y ray na, ya mato Jerusalem para ufanadora.</verse>
        <verse osisID='Acts.8.28'>Ya tumalo guato, ya matachong gui jilo y iyoña carruaje ya jataetae y profeta Isaias.</verse>
        <verse osisID='Acts.8.29'>Ya y Espiritu ilegña as Felipe: Janao jijot ya undañae y carruaje.</verse>
        <verse osisID='Acts.8.30'>Ya malago guato guiya güiya si Felipe, ya anae jajungog na jatataetae y profeta Isaias, ilegña: Untungo jafa tinaetataemo?</verse>
        <verse osisID='Acts.8.31'>Ya ilegña: Jafa taemano siñayo yaguin taya fumanagüeyo? ya jagaogao na ucajulo ya ujasija matachong.</verse>
        <verse osisID='Acts.8.32'>Ya y lugat gui Tinigue ni y jatataetae, taegüine: Macone taegüije y quinilo yaguin macone para umapuno; yan parejo yan y cotdero ni y ti cumecuentos gui menan y dumadasae, taegüejeja ti jabababa y pachotña.</verse>
        <verse osisID='Acts.8.33'>Ya y inimitdeña nae y juisioña munajanao; ya jaye usinangan claro y generasionña? sa y linâlâfia machule gui tano.</verse>
        <verse osisID='Acts.8.34'>¶ Ya y eunuco jaope si Felipe ilegña: Jutayuyut jao, jaye jasangangane y profeta ni este? güiyaja, pat otro taotao?</verse>
        <verse osisID='Acts.8.35'>Ayonae jababa si Felipe y pachotña, ya jatutujon gui este na tinigue sigue di mapredica güe si Jesus.</verse>
        <verse osisID='Acts.8.36'>Ya mientras jumajanao gui jinanaoñija, manmato gui un janom; ya ilegña y eunuco: Estagüe janom; jafa uchomayo para jumatagpange?</verse>
        <verse osisID='Acts.8.37'>Ilegña si Felipe: Yaguin unjonggue contodo y corasonmo, siñaja jao. Ya manope ilegña: Jujonggue na si Jesucristo y Lajin Yuus.</verse>
        <verse osisID='Acts.8.38'>Ya manago na umanasaga y carruaje; ya tumunog y dos gui jalom janom, si Felipe yan y eunuco; ya tinagpange güe.</verse>
        <verse osisID='Acts.8.39'>Ya anae jumuyong guinin y janom, quinene si Felipe ni y Espiritun y Señot, ya ti linie ni y eunuco mas, lao jasigue y jinanaoña sumenmagof.</verse>
        <verse osisID='Acts.8.40'>Lao si Felipe esta masoda guiya Asoto; ya malofan inanaco todo manpredidica ebangelio gui siuda todos, asta qui mato güe guiya Sesarea.</verse>
      </chapter>
      <chapter osisID='Acts.9'>
        <verse osisID='Acts.9.1'>YA si Saulo, sisigueja di jumagong juyong y amenaso yan matadura contra y disipulon y Señot, ya mapos para y magas mamale,</verse>
        <verse osisID='Acts.9.2'>Ya jagagao catta, para Damasco gui sinagoga, para yaguin jasoda jaye güine na Jinanaoña, masqueseaja, laje pat palaoan, siña ucone preso para Jerusalem.</verse>
        <verse osisID='Acts.9.3'>Ya y jinanaoña, susede na matogüe jijot Damasco; ya enseguidas manina gui oriyaña y candet guinen y langet;</verse>
        <verse osisID='Acts.9.4'>Ya podonggüe gui jilo oda, ya jajungog y inagang na ilegña nu güiya: Saulo, Saulo, sa jafa na unpetsisiguejayo?</verse>
        <verse osisID='Acts.9.5'>Ya ilegña: Jaye jao Señot? ya ilegña: Guajo si Jesus ni y unpetsisigue:</verse>
        <verse osisID='Acts.9.6'>Lao cajulo ya janao falag y siuda, ya ayonae unmasangane jafa unfatinas.</verse>
        <verse osisID='Acts.9.7'>Ya y taotao sija ni y mangachochongña manojgue ya taya cuentosñija; jajujungogja y inagang, lao taya taotao liniiñija.</verse>
        <verse osisID='Acts.9.8'>Ya si Saulo cajulo guinin y jilo oda; ya anae mababa y atadogña taya jalie, lao mamantiene canaeña, ya macone guato Damasco.</verse>
        <verse osisID='Acts.9.9'>Ya sumaga güije tres na jaane, ni manatan, yan ni chumocho, yan ni gumimen.</verse>
        <verse osisID='Acts.9.10'>¶ Ya estaba güije un disipulo guiya Damasco, na y naanña si Ananias; sa güiya sinangane ni y Señot gui vision, ilegña: Ananias; ya güiya ilegña: Estagüiyajayo Señot.</verse>
        <verse osisID='Acts.9.11'>Ya y Señot ilegña nu güiya: Cajulo ya janao falag y caye ni y mafanaan tunas, ya unaligao y guima Judas, uno na y naanña Saulo, taotao Tarso, sa estagüe na mananaetae,</verse>
        <verse osisID='Acts.9.12'>Ya guinin jalie gui vision un taotao na y naanña si Ananias, na mato ya japolo y canaeña guiya güiya para uninafanlie.</verse>
        <verse osisID='Acts.9.13'>Ya si Ananias, manope ilegña: Señot, megae jujungog ni este na taotao, na megae na taelaye finatinasña gui mañantosmo guiya Jerusalem.</verse>
        <verse osisID='Acts.9.14'>Ya güine na gaeninasiña guinin y magas mamale, para ugode todo ayo sija y umaagang y naanmo.</verse>
        <verse osisID='Acts.9.15'>Lao y Señot ilegña nu güiya: Janao unjanao; sa güiya y inayeg na nayan guiya guajo, para uchule y naanjo gui menan y Gentiles, yan y ray sija, yan y famaguon Israel:</verse>
        <verse osisID='Acts.9.16'>Sa guajo fumanue güe cuanto mandangculon güinaja, na janesesita umasapet pot y naanjo.</verse>
        <verse osisID='Acts.9.17'>Ya si Ananias jumanao, ya jumalom gui guima; ya japolo y canaeña guiya güiya, ilegña: Chelujo Saulo, y Señot as Jesus ni y mato guiya jago gui chalan anae mamamaela jao, jatagoyo para usiña unlie, yan unbula ni y Espiritu Santo.</verse>
        <verse osisID='Acts.9.18'>Ya enseguidas manbasnag guinin y mataña taegüije y guenaf sija: ya manlie, ya cajulo ya matagpange.</verse>
        <verse osisID='Acts.9.19'>Ya anae chumocho ninametgot. Ya si Saulo güije sija na jaane dumisipulo guiya Damasco.</verse>
        <verse osisID='Acts.9.20'>¶ Ya enseguidas japredica gui sinagoga na si Jesus güiya y Lajin Yuus.</verse>
        <verse osisID='Acts.9.21'>Lao todo y jumungog güe, ninafanmanman ya ilegñija: Ada ti este ayo y yumulang ayo sija y umagang este na naan guiya Jerusalem? ya guinin mato güine pot enao na jinaso, para ucone ya ugode guato gui magas mamale.</verse>
        <verse osisID='Acts.9.22'>Lao si Saulo lumalametgotja, yan janafangadon y Judio sija ni y mañasaga Damasco, sa jafanue na este si Cristo.</verse>
        <verse osisID='Acts.9.23'>¶ Ya anae manmalofan megae na jaane, mandaña y Judio sija para umapuno güe.</verse>
        <verse osisID='Acts.9.24'>Lao y ninanggañiñija, matungo gui as Saulo. Ya sija japupulanja y trangcasija, jaane yan puenge para umaquepuno güi.</verse>
        <verse osisID='Acts.9.25'>Ayonae macone puenge ni y disipulo, ya masajguane gui un canastra, ya manatunog gui quelat.</verse>
        <verse osisID='Acts.9.26'>¶ Ya anae mato güe Jerusalem, malago na udañae y disipulo sija; lao sija manmaañao nu güiya, ya ti majonggue na disipulo güe.</verse>
        <verse osisID='Acts.9.27'>Lao quinene as Barnabé guato gui disipulo sija, ya jasangane sija jaftaemano y liniiña ni y Señot gui chalan ya jacuentuse nu güiya, ya jaftaemano manpredica matatnga si Saulo güiya Damasco ni y naan Jesus.</verse>
        <verse osisID='Acts.9.28'>Ya mañisijaja manjuyong yan manjalom guiya Jerusalem.</verse>
        <verse osisID='Acts.9.29'>Ya japredica matatnga ni y naan Señot Jesus: ya jasangan managuaguat yan y Helenista sija; lao maquequepunoja güe nu sija.</verse>
        <verse osisID='Acts.9.30'>Ya anae matungo ni y mañelo, macone güe para Sesarea, ya matago para Tarso.</verse>
        <verse osisID='Acts.9.31'>¶ Ya mangaepas todo y iglesia sija guiya Judea, yan Galilea, yan Samaria, ya manmamanagüe, ya manmamomocat gui minaañao as Señot, yan y minagof y Espiritu Santo, lumamegae.</verse>
        <verse osisID='Acts.9.32'>¶ Ya susede anae malofan si Pedro gui todo y lugat, na matogüe locue gui mañantos ni y mañasaga Lydda.</verse>
        <verse osisID='Acts.9.33'>Ya mañoda güije un taotao na y naanña si Eneas, na esta ocho años gui cama, sa malango paralitico.</verse>
        <verse osisID='Acts.9.34'>Ya ilegña si Pedro nu güiya: Eneas, si Jesucristo unninajomlo: cajulo ya unfamauleg y camamo. Ya enseguidas cajulo.</verse>
        <verse osisID='Acts.9.35'>Ya todo y mañasaga guiya Lyyda yan. Saron, malie güe; ya jabira sija para y Señot.</verse>
        <verse osisID='Acts.9.36'>¶ Ya guaja un disipulo guiya Joppe, na y naanña Tabita: na comequeilegña Dorcas; este na palaoan bula manmauleg na chocho, yan limosna sija ni y finatinasña.</verse>
        <verse osisID='Acts.9.37'>Ya ayo sija na jaane, mumalango, ya matae; ya anae munjayan mafagase, mapolo gui aposento gui san jilo.</verse>
        <verse osisID='Acts.9.38'>Ya como jijot Lydda guiya Joppe, ya majungog ni y disipulo sija na gaegue güije si Pedro, matago dos taotao para iya güiya, para umagagao: munga atrasao na ufato guiya jame.</verse>
        <verse osisID='Acts.9.39'>Ayonae cajulo si Pedro, ya jumanao mañisija. Ya anae matogüe, macone guato gui aposento gui san jilo; ya todo y manbiuda manotojgue gui oriyaña ya manatanges ya mafanue ni y magago sija ni y finatinas Dorcas anae manisija.</verse>
        <verse osisID='Acts.9.40'>Lao ninafañuja as Pedro, ya dumimo ya manaetae; ya jabira güe guato gui tataotao, ya ilegña: Tabita, cajulo. Ya jababa y atadogña: ya anae jalie si Pedro matachong julo.</verse>
        <verse osisID='Acts.9.41'>Ya janae si Pedro ni y canaeña, ya jinatsa güe julo; ya si Pedro jaagang todo y mañantos yan y manbiuda, ya japresenta na lâlâ.</verse>
        <verse osisID='Acts.9.42'>Ya matungo todo guiya Joppe; ya megae manmanjonggue ni y Señot.</verse>
        <verse osisID='Acts.9.43'>Ya susede na sumaga si Pedro guiya Joppe megae na jaane gui guima un taotao na y naanña si Simon titumo.</verse>
      </chapter>
      <chapter osisID='Acts.10'>
        <verse osisID='Acts.10.1'>YA estaba güije un taotao guiya Sesarea na y naanña si Cornelio, ya senturion y inetnon sendalo na mafanaan, inetnon Italiano.</verse>
        <verse osisID='Acts.10.2'>Deboto na taotao, yan maañao as Yuus contodo y guimaña, ni y janae limosna gui taotao, yan jatatayuyutja siempre si Yuus.</verse>
        <verse osisID='Acts.10.3'>Jalie gui vision claroja y angjet Yuus na mamamaela guiya güiya gui mina nuebe na ora gui jaane, ya ilelegña nu güiya: Cornelio.</verse>
        <verse osisID='Acts.10.4'>Ya anae jaatan, ninamaañao, ya ilegña: Jafa Señot? Ya ilegña nu güiya: Y tinayuyutmo yan y limosnamo, manmato julo para umajaso gui menan Yuus.</verse>
        <verse osisID='Acts.10.5'>Ya pago, fanago lalaje para Joppe, ya umacone mague si Simon ni y apeyiduña Pedro:</verse>
        <verse osisID='Acts.10.6'>Güiya sumasaga yan un Simon titumo, na y guimaña gaegue gui oriyan tase.</verse>
        <verse osisID='Acts.10.7'>Ya anae mapos y augjet ni y cumuentutuse güe jaagang dos gui tentagoña gui guimaña yan un sendalo na deboto guiya sija, ni y maayuyuda güe siempre;</verse>
        <verse osisID='Acts.10.8'>Ya anae jasangane sija todo ni este na güinaja, jatago sija para Joppe.</verse>
        <verse osisID='Acts.10.9'>¶ Ya y inagpaña anae manjajanao gui jinanaoñija, ya manjijot gui siuda, cajulo si Pedro gui jilo guma para ufanaetae, gui mina saes na ora.</verse>
        <verse osisID='Acts.10.10'>Ya mato y niñalangña, ya malago na uchocho: ya mientras mafamaulilique naña nu sija, malingo y jinasoña.</verse>
        <verse osisID='Acts.10.11'>Ya jalie y langet na mababa, yan un nayan na tumunog para iya güiya, taegüije y dangculon sabanas na magogode y cuatro punta ya mapolo papa, gui jilo tano;</verse>
        <verse osisID='Acts.10.12'>Ya mañañajguan todo clasen gâgâ ni y cuatro patasñija, yan y gâgâ ni y mangucunanaf gui jilo y tano, yan y pajaro sija gui aire.</verse>
        <verse osisID='Acts.10.13'>Ya mato un inagang guiya güiya, ilegña: Cajulo Pedro: puno ya uncano.</verse>
        <verse osisID='Acts.10.14'>Lao si Pedro ilegña: Aje Señot; sa guajo ti guinen juchocho ni jafa na güinaja ni y comun pat áplacha.</verse>
        <verse osisID='Acts.10.15'>Ya y inagang mato guiya güiya talo gui mina dos biaje, ilegña: Jafa y janagasgas si Yuus, chamo fumatitinas comun.</verse>
        <verse osisID='Acts.10.16'>Ya este mafatinas pot tres biaje; ya enseguidas y nayan machule julo talo gui langet.</verse>
        <verse osisID='Acts.10.17'>¶ Ya mientras bumuebuente gui sumenjalom si Pedro ni y jafa liniiña na vision, estagüiya sija y taotao ni y manmatago guinin as Cornelio, na manmamamaesen ni y guima Simon ya manotojgue gui trangca.</verse>
        <verse osisID='Acts.10.18'>Ya managang, ya manmamaesen cao sumasaga güije si Simon ni y apiyiduña Pedro.</verse>
        <verse osisID='Acts.10.19'>Ya mientras jajajaso si Pedro y vision, y Espiritu ilegña nu güiya: Estagüe tres taotao na maaliligao jao.</verse>
        <verse osisID='Acts.10.20'>Cajulo ya tunog papa, chamo bumuebuente na unjanao yan sija, sa guajo tumago sija.</verse>
        <verse osisID='Acts.10.21'>Ya si Pedro tumunog papa para ayo taotao sija ya ilegña: Estagüiyayo ni y inaliligao; jafa guaja na inaliligaoyo?</verse>
        <verse osisID='Acts.10.22'>Ya sija ilegñija: Si Cornelio ni y senturion, un taotao na tunas yan maañao as Yuus, yan guaja mauleg na testimonio gui entalo todo y nasion y Judio sija, sa ninatungo as Yuus pot y Santos na angjet ni y tinago jao na unjalom gui guimaña, ya ufanjungog finijo guiya jago.</verse>
        <verse osisID='Acts.10.23'>¶ Ya jaagang sija na ufanjalom, ya ufañaga. Ya y inagpaña jumanao si Pedro yan sija, yan palo gui mañelo ni y manguinin Joppe maosgaejon güe,</verse>
        <verse osisID='Acts.10.24'>Ya y inagpaña talo na jaane, manjalom Sesarea. Ya manninanangga as Cornelio, ya jaagange y manparientesña yan y amiguña sija ni y guesmanatungo.</verse>
        <verse osisID='Acts.10.25'>Ya susede anae jumalom si Pedro, na tinagam as Cornelio, ya dumimo papa ya inadora güe.</verse>
        <verse osisID='Acts.10.26'>Lao jinatsa as Pedro, ya ilegña: Tojgue julo, sa guajo taotaojayo locue.</verse>
        <verse osisID='Acts.10.27'>Ya anae cumuecuentos y dos, jumalom, ya jasoda megae ni y manmato ya mandaña;</verse>
        <verse osisID='Acts.10.28'>Ya si Pedro ilegña nu sija: Intingoja na ti combiene y Judios na taotao na udaña patseno ufato gui otro na nasion; lao jasanganeyo si Yuus na chajo umaalog ni jaye na taotao na áplacha, pat comun:</verse>
        <verse osisID='Acts.10.29'>Enaomina matoyo guiya jamyo, sin jafa na sinangan, enseguidas qui matagoyo. Ya jufaesen jamyo jafa malagonmiyo na innamaagangeyo?</verse>
        <verse osisID='Acts.10.30'>Ya si Cornelio ilegña: Cuatro na jaane asta este na ora, estabayo juadadaje y mina nuebe na oran tinayuyut gui jalom gumajo, ya estaba un taotao na tumotojgue gui menajo na malag magaguña.</verse>
        <verse osisID='Acts.10.31'>Ya ilelegña: Cornelio, y tinayuyutmo majungog, yan y limosnamo manmajaso gui menan Yuus.</verse>
        <verse osisID='Acts.10.32'>Fanago para Joppe, ya umaagange si Simon, ni y apiyiduña Pedro: na sumasaga gui guima un Simon titumo, gui oriyan tase;</verse>
        <verse osisID='Acts.10.33'>Enaomina enseguidas junamaagange jao; ya mauleg finatinasmo sa mato jao. Pago estagüejit todos gui menan Yuus, para injingog todo y tinago jao as Señot.</verse>
        <verse osisID='Acts.10.34'>¶ Ayonae si Pedro, jababa y pachotña, ya ilegña: Jutungo magajet na si Yuus taya janasasajnge taotao.</verse>
        <verse osisID='Acts.10.35'>Lao gui todo na nasion masqueseaja jaye ni y maaañao nu güiya, yan jafatitinas y tininas, ayo jaguaeya.</verse>
        <verse osisID='Acts.10.36'>Y sinangan ni y janamanajanao si Yuus para y famaguon Israel, mapredica y pas pot si Jesucristo: (güiya y Señot para todo)--</verse>
        <verse osisID='Acts.10.37'>Ayo na sinangan, jamyo intingoja y masanganñaejon todo guiya Judea, ya matutujon guiya Galilea, despues di y tinagpange ni y japredica si Juan:</verse>
        <verse osisID='Acts.10.38'>Güiya si Jesus Nasareno; jaftaemano si Yuus japalae ni y Espiritu Santo yan y ninasiña: ya jumajanao ya jafatitinas y mauleg, yan janafanjomlo todo ayo sija y manchinichiguet ni y anite; sa sumisija yan Yuus.</verse>
        <verse osisID='Acts.10.39'>Ya jame mantestigo todo y güinaja ni y finatinasña gui tano Judios, yan iya Jerusalem; ayo y japuno sija, ya jacana gui trongcon jayo:</verse>
        <verse osisID='Acts.10.40'>Güiya ninacajulo as Yuus gui mina tres na jaane, ya japolo ya ufinanue güe senclaroja,</verse>
        <verse osisID='Acts.10.41'>Ti para todo y taotao, lao para y testigo sija ni y manmaayeg antes as Yuus; junggan, para jita, ni y guinin manjita mañocho yan manguimen despues di cajulo guinin y manmatae.</verse>
        <verse osisID='Acts.10.42'>Ya jatagojit na tapredica gui taotao sija, yan tanamatungo na güiya tinancho as Yuus para ujuyong Jues y manlalâlâ yan y manmatae.</verse>
        <verse osisID='Acts.10.43'>Pot güiya na manmannae todo y profeta testimonio, na pot y naanña, jayeja y jumongue güe uresibe inasiin y isao.</verse>
        <verse osisID='Acts.10.44'>¶ Ya mientras jasanganja trabia si Pedro este sija na sinangan, y Espiritu Santo podong gui jilo ayo sija todo y jumujungog y sinangan.</verse>
        <verse osisID='Acts.10.45'>Ya ayo sija y manmasirconsida ni y manmanjonggue, ninafanmanman, ya megae manmato as Pedro, sa asta y Gentiles locue manmachudae ni y ninaen y Espiritu Santo.</verse>
        <verse osisID='Acts.10.46'>Sa jajungog na manguecuentos ni y jilañija, ya manadangculo si Yuus. Ayonae manope si Pedro, ilegña:</verse>
        <verse osisID='Acts.10.47'>Jaye siña na taotao chumoma y janom para ti ufanmatagpange este sija y rumesibe y Espiritu Santo taegüine iya jita?</verse>
        <verse osisID='Acts.10.48'>Ya jatago sija na ujafanmatagpange ni y naan Jesucristo. Ya matayuyut güe na ufañaga unos cuantos na jaane.</verse>
      </chapter>
      <chapter osisID='Acts.11'>
        <verse osisID='Acts.11.1'>YA y apostoles yan y mañelo ni y manestaba Judea, jajungog na y Gentiles jaresibe locue y sinangan Yuus.</verse>
        <verse osisID='Acts.11.2'>Ya anae mato si Pedro Jerusalem, managuaguat yan ayo sija y manmansirconsisida,</verse>
        <verse osisID='Acts.11.3'>Ilegñija: Jago jumajalom jao gui ti manmasirconsida, yan manjajamyo mañocho.</verse>
        <verse osisID='Acts.11.4'>Lao si Pedro jasigue sumangane sija claro y sinesede, ilegña:</verse>
        <verse osisID='Acts.11.5'>Estabayo gui siuda guiya Joppe na mananaetae; ya anae lalangoyo, julie y vision, un nayan tumunog, taegüije y dangculo na sabanas, ni mapolo pot cuatro punta ni y tumunog guinin y langet; ya mato guiya guajo:</verse>
        <verse osisID='Acts.11.6'>Ya anae juatan ayo, ya jujaso, julie y cuatro patasña na gâgâ gui tano, yan manmachaleg sija na gâgâ, yan y mangucunanaf na gâgâ, yan y pajaro sija gui aire.</verse>
        <verse osisID='Acts.11.7'>Ya jujungog locue y inagang na ilegña nu guajo: Cajulo Pedro; puno ya uncano.</verse>
        <verse osisID='Acts.11.8'>Lao ilegco: Aje, Señot: sa taya comun, pat áplacha guinin jumalom gui jalom pachotjo.</verse>
        <verse osisID='Acts.11.9'>Lao jaopeyo talo y inagang guinin y langet, ilegña: Jafa y janagasgas si Yuus, chamo fumatitinas comun.</verse>
        <verse osisID='Acts.11.10'>Ya este mafatinas tres biaje: ya todo manmachule talo guato gui langet.</verse>
        <verse osisID='Acts.11.11'>Ya estagüe enseguidas manotojgue güije gui menan guma anae sumasagayo, tres na taotao, manmatago guinin Sesarea para iya guajo.</verse>
        <verse osisID='Acts.11.12'>Ya jatagoyo na judalalag sija ya chajo fumatitinas dinesparejo. Ya manjame yan este sija y saes na mañelo, ya manjalomjam gui guima y taotao:</verse>
        <verse osisID='Acts.11.13'>Ya jasanganejam ni y liniiña ni y angjet ni y tumotojgue gui jalom gumaña, ya jaftaemano ilegña nu güiya: Fanago taotao para Joppe, ya uncone si Simon ni y apiyiduña Pedro;</verse>
        <verse osisID='Acts.11.14'>Ya unsinangane sinangan sija anae unsatbo; jago, yan todo y guimamo.</verse>
        <verse osisID='Acts.11.15'>Ya anae sigue di cumuentosyo, podong y Espiritu Santo gui jiloñija, taegüijeja gui jilota gui tutujonña.</verse>
        <verse osisID='Acts.11.16'>Ayonae jujaso y sinangan y Señot, ni y ilegña: Si Juan, magajet na managpapange ni y janom; lao jamyo infanmatagpange ni y Espiritu Santo.</verse>
        <verse osisID='Acts.11.17'>Sa yaguin manninae sija locue as Yuus y ninae, taegüije y janaejit anae jumongguejit y Señot Jesucristo, ya jayeyo na siña jucontra si Yuus?</verse>
        <verse osisID='Acts.11.18'>Ya anae jajungog sija estesija, manmamatquilo, ya manamalag si Yuus, ilegñija: Magajet na janae locue si Yuus y Gentiles sinetsot para linâlâ.</verse>
        <verse osisID='Acts.11.19'>¶ Ya ayo sija y manmachalapon pot y mapetsiguen ni y Esteban, manjanao asta Finesia, yan Chipre, yan Antioquia, ya taya nae japredica y sinangan na ayoja sija y Judios.</verse>
        <verse osisID='Acts.11.20'>Ya palo guiya sija taotao Chipre, yan Sirene, ya anae manmato Antioquia, manguentos yan y Griegosija, ya japredica y Señot Jesus.</verse>
        <verse osisID='Acts.11.21'>Ya mañisijaja yan y canae y Señot; ya megae manmanjonggue ya jabira sija para y Señot.</verse>
        <verse osisID='Acts.11.22'>Ya mato este sija na notisia gui iglesia ni y estaba Jerusalem: ya matago si Barnabé, na ujanao asta Antioquia;</verse>
        <verse osisID='Acts.11.23'>Ya anae mato, ya jalie y grasian Yuus, magof güe; ya jasangane sija todo, na nu sinasuyen y corasonñija, unafanmeton sija gui Señot:</verse>
        <verse osisID='Acts.11.24'>Sa güiya mauleg na taotao, ya bula ni y Espiritu Santo, yan jinenggue: ya megae na taotao manmafato gui Señot.</verse>
        <verse osisID='Acts.11.25'>Ayonae mapos güe para Tarso, para ualigao si Saulo:</verse>
        <verse osisID='Acts.11.26'>Ya anae jasoda, jacone guato Antioquia. Ya un año di mandadañaja güije yan iglesia, ya manmamananagüe megae na taotao; ya y disipulo sija manmafanaan finena mangilisyano guiya Antioquia.</verse>
        <verse osisID='Acts.11.27'>¶ Ya este sija na jaane, manmato profeta sija guinin Jerusalem para Antioquia,</verse>
        <verse osisID='Acts.11.28'>Ya tumojgue julo uno guiya sija, na y naanña Agabo, ya janamatungo pot y Espiritu na uguaja un dangculon niñalang gui todo y tano: ya umasusede gui tiempon Claudio Sesat.</verse>
        <verse osisID='Acts.11.29'>Ayonae y disipulo sija, cada uno jaftaemano y güinajaña, jadetetmina para umanamamaela inayuda para y mañelo ni y mañasaga Judea:</verse>
        <verse osisID='Acts.11.30'>Ya sija locue jafatinas, janamaela para y manamco pot y canae Barnabé yan Saulo.</verse>
      </chapter>
      <chapter osisID='Acts.12'>
        <verse osisID='Acts.12.1'>YA ayoja na tiempo, y ray Herodes jaestira y canaeña para unafanlamen palo gui taotao iglesia.</verse>
        <verse osisID='Acts.12.2'>Ya japuno si Santiago chelun Juan ni y espada.</verse>
        <verse osisID='Acts.12.3'>Ya anae jalie na ninafanmagof y Judios, jasigue para ucone si Pedro locue. Ya ayo y jaanen y pan sin lebadura?</verse>
        <verse osisID='Acts.12.4'>Ya anae macone güe, japolo gui calaboso, ya jaentrega y diesisaes na sendalo para upinilan; majasusuye na despues di y pascua umaconie y taotao sija.</verse>
        <verse osisID='Acts.12.5'>Enao mina si Pedro mapongle gui calaboso: lao y iglesia ti pumapara manmanayuyut as Yuus pot güiya.</verse>
        <verse osisID='Acts.12.6'>Ya anae si Herodes canaja quinene gue, güijeja na puenge anae estaba si Pedro na mamaego gui entalo y dos sendalo, ya magogode ni dos na cadena: ya y manmamumulan gui menan y petta, mapupulan y calaboso:</verse>
        <verse osisID='Acts.12.7'>Ya estagüe, un angjet y Señot tumotojgue gui oriyaña, ya y candet manina gui jalom y cuatton calaboso: ya japanag si Pedro gui calaguagña ya yinajo, ilegña: Cajulo laguse, ya y cadenaña manbasnag guinin y canaeña.</verse>
        <verse osisID='Acts.12.8'>Ya y angjet ilegña nu güiya: Dudog jao ya gode y dogamo: ya taegüenao finatinasña. Ya y angjet ilegña nu güiya: Polo y magagumo guiya jago, ya dalalagyo.</verse>
        <verse osisID='Acts.12.9'>Ya jumanao juyong ya jadalalag, ya ti jatungo ayo cao magajet y finatinas y angjet; lao jinasoña na manlie güe vision.</verse>
        <verse osisID='Acts.12.10'>Ya anae manmalofan gui finenana yan y mina dos na guatdia, manmato gui trangcan lulug ni y dumalalalaque y siuda; ni y mababa para sija sin jafa; ya manjanao juyong ya manmalofan gui inanaco un chalan; ya enseguidas jumanao y angjet guiya güiya.</verse>
        <verse osisID='Acts.12.11'>Ya anae esta manungo talo si Pedro, ilegña: Pago nae jutungo na magajet na y Señot jatago y angjetna, na unalibreyo gui canae Herodes, yan todo y ninanggan y taotao y Judios.</verse>
        <verse osisID='Acts.12.12'>Ya anae jajaso este na güinaja, mato gui guima Maria nanan Juan, ni y apiyiduña Marcos; anae megae mandadaña ya manmananayuyut.</verse>
        <verse osisID='Acts.12.13'>Ya anae manyajo si Pedro gui pettan y trangca, un patgon na palaoan mato para umaope, na y naanña si Rode.</verse>
        <verse osisID='Acts.12.14'>Ya anae jatungo na y inagang Pedro, ti jababa y trangca pot y minagofña, lao malago jalom ya mansinangane na tumotojgue si Pedro gui menan y trangca.</verse>
        <verse osisID='Acts.12.15'>Ya ilegñija nu guiya: Esta jao caduca. Lao güiya ilelegñaja: Junggan, magajet taegüenao. Ayonae sija ilegñija: Ayo y angjetña.</verse>
        <verse osisID='Acts.12.16'>Lao si Pedro, sisigueja di manyajo: ya anae jababa malie güe, ya ninafansenlujan.</verse>
        <verse osisID='Acts.12.17'>Lao mansineñas as Pedro ni y canaeña na ufamacaca, ya mansinangane jaftaemano y Señot anae quinene güe juyong gui calaboso. Ya ilegña: Janao ya unsangane si Santiago ni este sija na güinaja, yan y mañelo. Ya mapos ya malag y otro lugat.</verse>
        <verse osisID='Acts.12.18'>Ya enseguidas qui manana, ti didide na atboroto gui sendalo sija, manggue si Pedro.</verse>
        <verse osisID='Acts.12.19'>Ya anae jaaligao si Herodes si Pedro ya ti jasoda, janafanmaegsamina y manmanmamumulan ya manago na ufanmapuno. Ya jumanao papa guinin Judea para Sesarea, ya sumaga güije.</verse>
        <verse osisID='Acts.12.20'>¶ Ya si Herodes gosdangculo binibuña ni y taotao Tiro yan Sidon: lao si ja mandaña un jinasoja para iya güiya, ya manatungo yan Blasto ni y camareron y ray, sa amigonñija, ya manmangagao pas; sa y tanoñija manminantietiene ni y tano y ray.</verse>
        <verse osisID='Acts.12.21'>Ya un tinancho na jaane, minagago si Herodes ni y magagon ray, ya matachong gui tronuña, ya jacuentuse sija un sinangan.</verse>
        <verse osisID='Acts.12.22'>Ya managang y taotao sija, ilegñija: Inagang un yuus, ti inagang taotao.</verse>
        <verse osisID='Acts.12.23'>Ya enseguidas pinada ni y angjet y Señot, sa ti janae si Yuus minalag: ya quinano ni ilo ya matae.</verse>
        <verse osisID='Acts.12.24'>Lao y sinangan Yuus lumadangculo yan mumemegae.</verse>
        <verse osisID='Acts.12.25'>Ya si Barnabé yan Saulo, tumalo guato guinin Jerusalem, anae munjayan y ministroñija, yan jacocone mañisija si Juan y apiyiduña Marcos.</verse>
      </chapter>
      <chapter osisID='Acts.13'>
        <verse osisID='Acts.13.1'>YA estaba güije gui ilesia guiya Antioquia, profeta sija yan maestro, sija: Barnabé, yan si Simeon ni y mafanaan Niger, yan si Lucio, taotao Sirene, yan si Manaen, ni y chamapogsae yan Herodes tetrarca, yan si Saulo.</verse>
        <verse osisID='Acts.13.2'>Ya mientras sija sumesetbe y Señot, yan manayuyunat, y Espiritu Santo ilegña: Abatta guiya guajo Barnabé yan Saulo para y checho anae guinin juagange sija.</verse>
        <verse osisID='Acts.13.3'>Ayonae anae esta manayunat yan manmanayuyut yan japolo y canaeñija gui jilo ayo sija, jatago sija na ufanjanao.</verse>
        <verse osisID='Acts.13.4'>¶ Ya manmatago sija pot y Espiritu Santo, ya manunog para Seleusia; ya desde ayo mumamaya para Chipre.</verse>
        <verse osisID='Acts.13.5'>Ya anae mangaegue gui Salamina, japredica y sinangan Yuus gui sinagogan y Judiosija: ya mañisijaja locue yan si Juan ni y sumesetbe sija.</verse>
        <verse osisID='Acts.13.6'>Ya anae jajanagüe todo inanaco y isla asta Pafo, jasoda un taotao na cacana, fatso na profeta, Judio, na y naanña si Bar-Jesus:</verse>
        <verse osisID='Acts.13.7'>Ni y estaba yan y magalajen y tano, si Sergio Paulo, gaetiningo na taotao; ya jaaagang si Barnabé yan Saulo, sa malago na ujungog y sinangan Yuus.</verse>
        <verse osisID='Acts.13.8'>Lao manquinentra as Elymas, taotao na cacana (taegüine nae comequilegña y naanña), jaaliligao na unamabira guinin jinenggue y magalaje.</verse>
        <verse osisID='Acts.13.9'>Ayonae si Saulo ni y naanña locue Pablo, bula ni y Espiritu Santo, inaatanja güe,</verse>
        <verse osisID='Acts.13.10'>Ya ilegña: O bula jao todo dinague, yan tinaelaye, jago lajin anite, jago enemigun todo y tininas, ada ti pumapara jao unnataelaye y tinas na chalan y Señot?</verse>
        <verse osisID='Acts.13.11'>Ya pago estagüiya y canae y Señot gui jilomo, ya unbachet ya ti unlie y atdao pot un tiempo. Ya enseguidas podong gui jiloña y nublado ya jomjom, ya jumanao manaligao jaye uminantiene y canaeña para uinesgaejongüe.</verse>
        <verse osisID='Acts.13.12'>Ya anae jalie y magalaje jafa y mafatinas, jajonggue ya ninasenmanman ni y finanagüen y Señot.</verse>
        <verse osisID='Acts.13.13'>¶ Ya anae si Pablo yan y mangachongña jadingo Pafo, ya mumamaya ya manmato Petga guiya Pamfilia, ya si Juan jumanao guiya sija ya tumalo guato Jerusalem.</verse>
        <verse osisID='Acts.13.14'>Lao sija manmalofan inanaco guinin Petga, manmato Antioquia guiya Pisidia; ya manjalom gui sinagoga gui sabado na jaane ya manmatachong.</verse>
        <verse osisID='Acts.13.15'>Ya anae munjayan jataetae y lay yan y profeta sija, y magas y sinagoga ninafamnaagange sija ilegñija: Jamyo mañelo, yaguin guaja jafa na finijo para insangane y taotao sija, sangan.</verse>
        <verse osisID='Acts.13.16'>Ayonae si Pablo tumojgue julo ya mañeñas ni y canaeña, ilegña: Taotao Israel, yan jamyo ni y manmaañao as Yuus, ecungog.</verse>
        <verse osisID='Acts.13.17'>Y Yuus este na taotao iya Israel, jaayeg y mañaenata, yan jajatsa y taotao sija anae mañasaga taegüije y taotao juyong guiya Egipto, ya ni y taquilo na canaeña jacone sija juyong güije.</verse>
        <verse osisID='Acts.13.18'>Ya y cuarenta años ni tiempo, jasungon ni y costumbreñija gui jalomtano.</verse>
        <verse osisID='Acts.13.19'>Ya guinin mujayan jayulang siete na nasion gui tano Cananea, ya japatte y tanoñija guiya sija para y erensiañija nae mañasaga, como cuatro siento y sincuenta años;</verse>
        <verse osisID='Acts.13.20'>Ya despues di ayo sija, manninae sija jues sija asta qui mato y profeta Samuel.</verse>
        <verse osisID='Acts.13.21'>Ya despues manmalago ray: ya manninae as Yuus as Saulo lajin Sis, un taotao gui tribon Benjamin para cuarenta años.</verse>
        <verse osisID='Acts.13.22'>Yaanae jarechasa si Saulo, janacajulo guiya sija si David para rayñija. Sa si Yuus numae güe locue testimonio, ilegña: Guajo jusoda si David lajin Isai, un taotao na parejoja yan y corasonjo, ya güiya ucumple todo y malagojo.</verse>
        <verse osisID='Acts.13.23'>Ya y semiyan este na taotao nae, unacajulo si Yuus guiya Israel y Satbadot Jesus jaftaemanoja y promesa:</verse>
        <verse osisID='Acts.13.24'>Ya si Juan finena prumedica, antes di y finatoña, y tinagpangen sinetsot para todo y taotao guiya Israel.</verse>
        <verse osisID='Acts.13.25'>Ya anae jacumple si Juan y chechoña, ilegña: Jayeyo jinasonmimiyo? Ti guajo güe. Lao estagüe na mamamaela uno gui tateco, na ni y sapatos gui adengña ti dignoyo na jupula.</verse>
        <verse osisID='Acts.13.26'>Mañelo lalaje, fumaguon y rasan Abraham, yan jayeja guiya jamyo y maañao as Yuus, sa para jamyo na matago y sinangan este na satbasion.</verse>
        <verse osisID='Acts.13.27'>Pot ayo sija y mañasaga Jerusalem, yan y magasñija sa ti matungo si Yuus, ni y sinangan y profeta ni y jatataetaeja cada sabado, anae masentensia güe jacumple sija.</verse>
        <verse osisID='Acts.13.28'>Ya achogja ti jasoda sija jafa na causa guiya güiya na umapuno, lao magagao si Pilatos na umapuno.</verse>
        <verse osisID='Acts.13.29'>Ya anae macumple todo ayo y esta matugue pot güiya, machule papa guinin y jayo, ya mapolo gui jalom y naftan.</verse>
        <verse osisID='Acts.13.30'>Lao si Yuus munacajulo guinen y manmatae:</verse>
        <verse osisID='Acts.13.31'>Ya malie megae na jaane ni ayo sija y mangachochongña mangajulo guinin Galilea para Jerusalem, ni y pago testiguña sija gui taotao.</verse>
        <verse osisID='Acts.13.32'>Ya jame chumule guiya jamyo y mauleg na notisia, ni ayo na promesa y mafatinas gui mañaena,</verse>
        <verse osisID='Acts.13.33'>Jaftaemano si Yuus cumunple guiya jita, ni y famaguonñija, sa ayonae janacajulo si Jesus talo; taegüije locue y esta matugue gui mina dos gui Salmos: Jago y Lajijo ya pago na jaane nae julilis jao.</verse>
        <verse osisID='Acts.13.34'>Ya ninacajulo guinin y manmatae, ya pago ti utalo guato gui minitong guinin jasangan taegüine: Guajo junae jao ni y santos yan magajet na bendisjon David.</verse>
        <verse osisID='Acts.13.35'>Enaomina ilegña locue y otro Salmo: Na chamo pumopolo y Santosmo na ulie y minitong.</verse>
        <verse osisID='Acts.13.36'>Sa si David anae munjayan jasetbe y generasionña pot y pinagat Yuus, maego ya mapolo manafandaña yan y mañaenaña, ya jalie y minitong.</verse>
        <verse osisID='Acts.13.37'>Lao ayo y ninacajulo as Yuus talo ti jalie minitong.</verse>
        <verse osisID='Acts.13.38'>Ya umatungo guiya jamyo mañelo lalaje, na pot este na taotao na mapredidica guiya jamyo y inasiin y isao:</verse>
        <verse osisID='Acts.13.39'>Ya pot güiya na todo ayo y jumonggue manunas ni todo y güinaja, sa ti siña jamyo manunas, pot y lay Moises.</verse>
        <verse osisID='Acts.13.40'>Adaje na nosea ufato guiya jamyo, y masangan gui profeta sija;</verse>
        <verse osisID='Acts.13.41'>Estagüe, jamyo ni y manmañatlilie, yan infanmanman, yan infanmalingo. Sa machochochoyo ni y checho y jaanemniyo, ayo na chocho y ti injengue, ni jaye na taotao unaclaro guiya jamyo.</verse>
        <verse osisID='Acts.13.42'>Ya anae manjuyong gui sinagoga, jagagao na umapredica este na sinangan guiya sija gui siguiente sabado.</verse>
        <verse osisID='Acts.13.43'>Ya anae manadingo y inetnon gui sinagoga, megae na Judios yan y deboto na proselito sija dumalalag si Pablo yan Barnabé; ni y sumangangane siga yan jaeepogna ufañaga gui grasian Yuus.</verse>
        <verse osisID='Acts.13.44'>¶ Ya y siguiente sabado canaja todo y taotao y siuda mandaña para ujajungog y sinangan Yuus.</verse>
        <verse osisID='Acts.13.45'>Lao anae jalie y Judios y linajyan taotao, manbula linatga, ya manguentos contra ayo y sinangan Pablo ya jachatfino contra si Yuus.</verse>
        <verse osisID='Acts.13.46'>Ayonae si Pablo yan Barnabé jausa y minatatngañija, ilegñija: Nesesita ayo y sinangan Yuus ni y esta manmasangane jamyo finena, lao pot innasuja guiya jamyo, injisganmaesa jamyo na ti dignojamyo y taejinecog na linâlâ, ya estagüe na tabirajit para y Gentiles.</verse>
        <verse osisID='Acts.13.47'>Sa taegüenao tinagoña si Yuus nu jita, ilegña: Jupolo jamyo para candet y Gentiles, na jamyo siña para satbasion asta y uttimon patte y tano.</verse>
        <verse osisID='Acts.13.48'>Ya anae jajungog este y Gentiles, ninafansenmagof, ya maalaba y sinangan Yuus: ya megae manmanjonggue ni ayo sija y manmatancho para y taejinecog na linâlâ.</verse>
        <verse osisID='Acts.13.49'>Ya machalapon y sinangan Yuus todo güije na tano.</verse>
        <verse osisID='Acts.13.50'>¶ Lao y Judio sija, janafangalamten y mandebota yan y manonra na famalaoan, yan y manmagas na taotao sija gui siuda, ya janafangajulo pinetsigue contra si Pablo yan Barnabé, ya janafanmayute juyong gui tanoñija.</verse>
        <verse osisID='Acts.13.51'>Lao sija, jasacude y petbos gui adengñija contra sija, ya manjanao para Iconio.</verse>
        <verse osisID='Acts.13.52'>Ya y disipulo sija, manbula minagof yan y Espiritu Santo.</verse>
      </chapter>
      <chapter osisID='Acts.14'>
        <verse osisID='Acts.14.1'>YA susede na manjalom gui sinagogan y Judios guiya Iconio, ya taegüenao manguentos na un dangculo na linajyan Judios yan Griegos manman jonggue.</verse>
        <verse osisID='Acts.14.2'>Lao ayo sija na Judios y ti manmanosgue, jasuug y anten y Gentil sija, para ufanmanjaso taelaye contra y mañelo.</verse>
        <verse osisID='Acts.14.3'>Lao mañagaja apmam, manguecuentos matatnga ni y Señot, ni y mannae testimonio ni y sinangan y grasiaña, yan mannae señat sija, yan mannamanman sija para ujafatinas ni y canaeñija.</verse>
        <verse osisID='Acts.14.4'>Ya y linajyan taotao gui siuda manmadibide; y un banda mañija yan y Judios, ya y otro banda mañija yan y apostoles.</verse>
        <verse osisID='Acts.14.5'>Lao anae manmamatinas insulto y Judios yan y Gentiles, yan y magasñija, para ufanmacase sija, yan ufanmafagas ni y ocho,</verse>
        <verse osisID='Acts.14.6'>Esta matungo nu sija; ya manmalago guato Listra yan Derbe, siuda iya Licaonia, yan y tano gui oriya.</verse>
        <verse osisID='Acts.14.7'>Ya güije japredica sija y ibangelio.</verse>
        <verse osisID='Acts.14.8'>¶ Ya estaba güije guiya Listra un taotao na taeninasiña y adengña, sa cojo desde y jalom tuyan nanaña; ya taya nae mamocat:</verse>
        <verse osisID='Acts.14.9'>Ayo na taotao jajungog si Pablo na cumuentos: ya enseguidas na inatan, tiningo na guaja jinenggueña para umanajomlo,</verse>
        <verse osisID='Acts.14.10'>Jaagang dangculo na inagang ilegña: Tojgue julo tunas ni y adengmo. Ya guiya mangope julo, ya mamocat.</verse>
        <verse osisID='Acts.14.11'>Ya anae malie ni y linajyan taotao sija y finatinas Pablo, jajatsa y inagangñija ilegñija gui cuentos Licaonia: Y yuus sija ni manparejo yan taotao, manunog guiya jita.</verse>
        <verse osisID='Acts.14.12'>Ya mafanaan si Barnabé Jupiter; ya si Pablo mafanaan Mercurio, sa güiya magas na cuecuentos.</verse>
        <verse osisID='Acts.14.13'>Ayonae y pale y Jupiter ni y temploña estaba gui menan y siuda, mangone toro sija, yan mañule coronan flores guato gui pettan y trangca, ya malago na ufanmamatinas inefrese, yan y linajyan taotao sija.</verse>
        <verse osisID='Acts.14.14'>Lao anae majungog ni y apostoles, si Barnabé yan si Pablo, jatiteg y magagoñija, ya manmalago gui entalo y linajyan taotao ya manaagang,</verse>
        <verse osisID='Acts.14.15'>Ilegñija: Señot sija, jafa na infatinas este sija? Jame locue manaotaojam, manparejojajit, ya insangane jamyo na inbira jamyo güine gui este sija manaesetbe, ya infanmalag y lalâlâ na Yuus, ni y jafatinas y langet, yan y tano, yan y tase, yan todo y sinajguanña:</verse>
        <verse osisID='Acts.14.16'>Ni y manmalofan na generasion sija, japolo todo y nasion na ufanjanao gui minalagoñija.</verse>
        <verse osisID='Acts.14.17'>Masquesea güiya ti jadingo güe sin testigo, sa mauleg finatinasña, ya janaejit uchan guinin y langet, yan megae na tinegcha, janafanbula y corasonta nengcano yan minagof.</verse>
        <verse osisID='Acts.14.18'>Ya este sija na sinangan, canamapot jaafuetsas y linajyan taotao na chañija fumatitinas inefrese guiya sija.</verse>
        <verse osisID='Acts.14.19'>¶ Ya manmato güije Judios guinin Antioquia, yan Iconio, ni y manafanmañaña y linajyan; ya anae munjayan mafagas ni y acho si Pablo, mabatsala juyong gui siuda, jinasoñija na matae.</verse>
        <verse osisID='Acts.14.20'>Ya mientras manotojgue y disipulo sija gui oriyaña, cumajulo ya jumalom gui siuda; ya y inagpaña güije, jumanao yan si Barnabé manmalag Derbe.</verse>
        <verse osisID='Acts.14.21'>Ya anae munjayan japredica y ibangelio güije na siuda, yan mamadisipulo megae; tumalo guato Listra, yan Iconio, yan Antioquia,</verse>
        <verse osisID='Acts.14.22'>Ya janafanfitme y anten y disipulo sija, ya jaaconseja na ujasigueja gui jinenggue; sa nesesita megae na pinite sija, ya ayonae siñajit manjalom gui raenon Yuus,</verse>
        <verse osisID='Acts.14.23'>Ya anae munjayan jatancho y manamco gui cada guimayuus, yan manaetae, yan umayunat, yan jatayuyute sija gui as Yuus ni manmanjonggue.</verse>
        <verse osisID='Acts.14.24'>Ya manmalofan y inanaco Pisidia, ya manmato Pamfilia.</verse>
        <verse osisID='Acts.14.25'>Ya anae munjayan mapredica y sinangan guiya Petga, manunog guiya Atalia;</verse>
        <verse osisID='Acts.14.26'>Ya desde ayo mangagama asta Antioquia, anae manmanae ni y grasian Yuus, para y checho ni y mafatinas.</verse>
        <verse osisID='Acts.14.27'>Ya anae manmato ya mandaña iglesia gui guimayuus, masangan todo sija y finatinas Yuus pot sija; yan jaftaemano jababaye y Gentiles ni y pettan y jinenggue.</verse>
        <verse osisID='Acts.14.28'>Ya mañaga güije yan y disipulo sija, apmam na tiempo.</verse>
      </chapter>
      <chapter osisID='Acts.15'>
        <verse osisID='Acts.15.1'>YA manmato palo taotao sija guinin Judea, ya jafanagüe y mañelo ilegñija: Yaguin ti manmasirconsida jamyo taemano y costumbren Moises, ti siña jamyo mansatbo.</verse>
        <verse osisID='Acts.15.2'>Ya anae megae na inaguaguat yan finaesen as Pablo yan Barnabé yan sija, y maneio jaayeg si Pablo yan si Barnabé, yan palo guiya sija, para ujafanjanao julo Jerusalem guiya apostoles yan manamco pot este na finaesen.</verse>
        <verse osisID='Acts.15.3'>Enao mina anae manmaesgaejon ni y iglesia gui jinanaoñija, manmalofan y inanaco Finesia, yan Samaria, ya masasangan claro y manmañotsot y Gentiles; ya ninafangosmagof y mañelo todos.</verse>
        <verse osisID='Acts.15.4'>Ya anae manmato Jerusalem, manmaresibe gui iglesia yan y apostoles, yan y manamco; ya jadeclara todo y finatinas Yuus pot sija.</verse>
        <verse osisID='Acts.15.5'>Lao mangajulo güije palo sija y inetnon Fariseo ni y manmanjonggue, ya ilegnija: Nesesita ufanmasirconsida sija, yan ufanmatago ya ujaadaje y tinago Moises.</verse>
        <verse osisID='Acts.15.6'>Ya mandaña y apostoles yan y manamco para ujajasuye este.</verse>
        <verse osisID='Acts.15.7'>Ya anae esta megae na finaesen, cumajulo si Pedro ya ilegña nu sija: Mañelo lalaje, intingoja jafa na manayeg si Yuus guiya jamyo, apmam na tiempo, na y Gentiles ujajungog y sinangan y ibangelio pot y pachotjo, ya ujajonggue.</verse>
        <verse osisID='Acts.15.8'>Yan si Yuus, ni y tumungo y corason, janafantestigo sija, yan janae ni y Espiritu Santo, jaftaemanoja y jafatinas guiya jita;</verse>
        <verse osisID='Acts.15.9'>Ya taya japolo dinesparejo entre sija yan jita, janafangasgas y corasonñija ni y jinenggue.</verse>
        <verse osisID='Acts.15.10'>Ya jafa pago mina intietienta si Yuus, para inpelo y yugo gui agaga y disipulo sija, na ni y mañaenata ni jita tisiña jacatga?</verse>
        <verse osisID='Acts.15.11'>Lao tajonggue na pot y grasian y Señot Jesus utafansatbo, taegüije iya sija.</verse>
        <verse osisID='Acts.15.12'>¶ Ayonae manmamatquilo todo y linajyan taotao, ya maatituye si Pablo yan Barnabé ni y jasasangan y señot sija yan y mannamanman jafatinas si Yuus gui entalo Gentiles pot sija.</verse>
        <verse osisID='Acts.15.13'>Ya anae manmamatquilo, manope si Santiago ilegña: Mañelo lalaje, ecungogyo.</verse>
        <verse osisID='Acts.15.14'>Jasangan si Simeon jaftaemano si Yuus ni y jabisita finena y Gentiles, para ufangone guiya sija taotao para y naanña.</verse>
        <verse osisID='Acts.15.15'>Yan pot este na manparejo y sinangan y profeta sija, ni y esta manmatugue:</verse>
        <verse osisID='Acts.15.16'>Anae esta munjayan estesija, jutalo mague, ya jujatsa y tabernaculon David, ni y podong; yan jujatsa talo y manmayulang güije, yan juplanta julo;</verse>
        <verse osisID='Acts.15.17'>Para y manetenjan na taotao, ujaaligao yi Señot, yan todo y Gentiles ni y umafanaan y naanjo.</verse>
        <verse osisID='Acts.15.18'>Ilegña y Señot ni y janamatungo estesija desde y tutujon y tano.</verse>
        <verse osisID='Acts.15.19'>Enaomina y jinasoco taegüine, na mungajit umatborota ayo sija y manguinin y entalo y Gentiles, ya jabira sija para as Yuus.</verse>
        <verse osisID='Acts.15.20'>Lao utatuguie sija, ya ujafañuja gui pinetlilon y idolos, yan y inábale, yan y neñicot na gâgâ, yan y jâgâ.</verse>
        <verse osisID='Acts.15.21'>Sa si Moises gui manmalofan na generasion, guaja gui cada siuda para ufanpredica güe ya utaetae layña gui sinagoga cada sabado na jaane.</verse>
        <verse osisID='Acts.15.22'>Ayonae yañija y apostoles yan y manamco yan todo y iglesia, na umanafanjanao y manmaayeg na taotao gui inetnonñija para Antioquia para ufañija yan si Pablo yan Barnabé; y naanñija, si Judas y apiyiduña Barsabas, yan si Silas, manmagas na taotao sija gui entre y mañelo:</verse>
        <verse osisID='Acts.15.23'>Ya manmangue carta pot sija, taegüine: Y apostoles yan manamco na mañelo, jasaluda y mañelo na Gentiles ni y mangaegue guiya Antioquia yan Siria yan Silisia:</verse>
        <verse osisID='Acts.15.24'>Sa injingog na palo ni y manjanao guinin iya jame, maninatborota jamyo ni y sinangan, janataelaye y antenmiyo; lao ti manmannae jam ni enao na tinago:</verse>
        <verse osisID='Acts.15.25'>Jinasonmame na mandañajam unoja, para innafanjanao y manmaayeg na taotao para jamyo, yan y güinaeyanmame as Pablo yan Barnabé,</verse>
        <verse osisID='Acts.15.26'>Taotao sija na janapeligro y jaanenñija pot y naan y Señot Jesucristo.</verse>
        <verse osisID='Acts.15.27'>Enaomina innajanao si Judas yan Silas, ni y infansinangane locue ni y pachotñija taegüineja.</verse>
        <verse osisID='Acts.15.28'>Sa y jinason y Espiritu Santo, yan jame, na munga mapolo gui jilomiyo mas dangculo na catga qui y manesesita.</verse>
        <verse osisID='Acts.15.29'>Na infañuja gui nengcano ni y manmaofrese y idolos, yan y jâgâ, yan y neñicot na gâgâ, yan y inábale; ya yaguin inadaje jamyo estesija, infatinas mauleg. Adios jamyo todos.</verse>
        <verse osisID='Acts.15.30'>¶ Ya anae manajanao, manmato Antioquia: ya janafandaña y linajyan taotao, maentrega y catta;</verse>
        <verse osisID='Acts.15.31'>Ni y anae munjayan mataetae, ninafansenmagof, pot y consuelo.</verse>
        <verse osisID='Acts.15.32'>Ya si Judas yan Silas manprofeta locue, ya japagat y mañelo ni y megae na sinangan, yan janafitme sija.</verse>
        <verse osisID='Acts.15.33'>Ya mañaga güije didide na tiempo, despues manafanjanao en pas ni y mañelo, para y manmatago sija.</verse>
        <verse osisID='Acts.15.34'>Lao si Silas ninamagof na ufañasagaja güije.</verse>
        <verse osisID='Acts.15.35'>Si Pablo yan si Barnabé mañasaga gui Antioquia, na mamananagüe, yan manpredidica ni y sinangan y Señot; yan megae palo locue.</verse>
        <verse osisID='Acts.15.36'>¶ Ya anae malofan palo jaane, ilegña si Pablo as Barnabé: Nije tajanao talo ya tabisita ya mañeluta gui cada siuda anae y guinin tapredica y sinangan y Señot, ya utalie jafa chechoñija.</verse>
        <verse osisID='Acts.15.37'>Ya si Barnabé malago na ujacone gachongñija si Juan, ni y apiyiduña Marcos.</verse>
        <verse osisID='Acts.15.38'>Lao y jinasoña si Pablo, na ti mauleg na ufañija, sa sumuja guiya sija desde Pamfilia, ya ti mandinalalag sija gui checho.</verse>
        <verse osisID='Acts.15.39'>Ya jumuyong dangculon minaguaguat, ya manadisapatta; ya si Barnabé jacone si Marcos, ya mangama gui batco para Chipre;</verse>
        <verse osisID='Acts.15.40'>Ya si Pablo jayeg si Silas ya mapos, manmaencatga ni y mañelo ni y grasian Yuus.</verse>
        <verse osisID='Acts.15.41'>Ya jumanao todo inanco Siria yan Silisia, janafanfitme y inetnon mangilisyano sija.</verse>
      </chapter>
      <chapter osisID='Acts.16'>
        <verse osisID='Acts.16.1'>YA mato güe locue Derbe yan Lystra: Ya estagüe, estaba güije un disipulo na y naanña si Timoteo, lajin un palaoan Judio, ni y manjonggue; lao y tataña Griego.</verse>
        <verse osisID='Acts.16.2'>Ya gosmauleg y famaña gui mañelo ni y mangaegue Lystra yan Iconio.</verse>
        <verse osisID='Acts.16.3'>Güiya malago Pablo na ujasija jumanao: ya quinene ya ninamasirconsida, sa pot y Judio sija ni y mangaegue güije na lugat: sa todoja tumungo na y tataña Griego.</verse>
        <verse osisID='Acts.16.4'>Ya anae jajanagüe todo y siuda sija, manmanae para ujaadaje, y tinago sija, ni y tinago y apostoles yan y manamco ni y mangaegue guiya Jerusalem.</verse>
        <verse osisID='Acts.16.5'>Ayonae y iglesia sija nae mumemetgot y jinenggue, ya lumalamegae y numero cada jaane.</verse>
        <verse osisID='Acts.16.6'>¶ Ya anae jajanagüe todo inanacon tanon Frygia, yan Galasia, ya manchinema ni y Espiritu Santo na ujapredica y sinangan guiya Asia;</verse>
        <verse osisID='Acts.16.7'>Ya anae manmato jijot y Misia, manmalago na ufanjanao para Bitinia: lao ti manpinelo ni y Espiritun Jesus na ufanjanao;</verse>
        <verse osisID='Acts.16.8'>Ya manmalofan oriyan Misia, ya manunog Troas.</verse>
        <verse osisID='Acts.16.9'>Ya anae puenge, jalie si Pablo un vision, na un taotao Masedonia, tumotojgue güije ya gumagagao güe ilegña: Mamaela mague guiya Masedonia ya unayudajam.</verse>
        <verse osisID='Acts.16.10'>Ya anae munjayan jalie y vision, enseguidas manmalagojam na manjanao para Masedonia, ya pinelonmame na y Señot umagangjam para inpredica y ibangelio guiya sija.</verse>
        <verse osisID='Acts.16.11'>¶ Ya anae mangagamajam guinin Troas, manmatojam gui tunas na chalan para Samotrasia, ya y inagpaña na jaane manmatojam Neapolis;</verse>
        <verse osisID='Acts.16.12'>Ya desde ayo asta Filipos, ni y mas dangculo na siuda güije na patte guiya Masedonia, yan un colonia romana: ya mañagajam güije na siuda unos cuantos na jaane.</verse>
        <verse osisID='Acts.16.13'>Ya y sabado na jaane, manjanaojam juyong gui siuda gui oriyan sadog, anae pinelonmame un lugat tinayuyut: ya manmatachongjam ya incuentuse y famalaoan sija ni y mandaña güije.</verse>
        <verse osisID='Acts.16.14'>Ya un palaoan na y naanña si Lydia, na manbebende purpura gui siudad Tiatira, ni y jaadodora si Yuus, jajungogjam; sa binaba y corasonña ni y Señot para uatituye y jasasangan si Pablo.</verse>
        <verse osisID='Acts.16.15'>Ya anae matagpange y palaoan, yan y guimaña, jagagaojam ilegña: Yaguin injisga na fiet yo gui Señot, fanjalom gui guimajo, ya infañaga güije. Ya jaafuetsasjam.</verse>
        <verse osisID='Acts.16.16'>¶ Ya susede anae manjanaojam para lugat tinayuyut, na manasodajam yan un patgon na palaoan na gae espiritu Pitonico, ni y janafangana megae y amuña pot y manadibibina:</verse>
        <verse osisID='Acts.16.17'>Ya jadadalag si Pablo yan jame, ya umaagang ilegña: Este sija na taotao y tentago y Gueftaquilo na Yuus ni y fumanuejit ni y chalan y satbasion.</verse>
        <verse osisID='Acts.16.18'>Ya este finatinasña y palaoan megae na jaane. Lao si Pablo gosninaestotba ya jabira güe ya ilegña ni y espiritu: Jutago jao pot y naan Jesucristo na unjuyong guiya güiya. Ya jumuyong güijeja na ora.</verse>
        <verse osisID='Acts.16.19'>¶ Ya anae jalie y amuña na mapos y ninanggaña para ufangana, maguut si Pablo yan Silas, ya macone guato gui plasa gui menan manmagas,</verse>
        <verse osisID='Acts.16.20'>Ya anae manmacone guato gui manmagas y lay, ilegña: Este sija na taotao. Judios ya jaatbororota y siudata,</verse>
        <verse osisID='Acts.16.21'>Ya manmamananagüe costumbre ni y ti combiene para jita na utaresibe, ni utaadaje, sa jita taotao Roma.</verse>
        <verse osisID='Acts.16.22'>Ya mangajulo y linajyan taotao ya mandaña contra sija: ya y manmagas sija jatiteg guiya sija y magaguñija, ya manmanago na ufanmasaulag.</verse>
        <verse osisID='Acts.16.23'>Ya anae esta megae na sinaulag ni y manmasaulagñija, manmapolo gui jalom calaboso, ya maencatga y atcaede na uguesadje sija.</verse>
        <verse osisID='Acts.16.24'>Ya ayo y rumesibe este na tinago, manpinelo sija guiya jalolom na calaboso, ya jaguesgode y adengñija gui sipo.</verse>
        <verse osisID='Acts.16.25'>Ya y tatalo puenge manaetae si Pablo yan Silas, yan jacantaye si Yuus alabansa sija: ya manjiningog ni ayo sija y manmaprereso.</verse>
        <verse osisID='Acts.16.26'>Ya derepente guaja güije un dangculon linao, ya asta y simienton y calaboso yinengyong: ya enseguidas manmababa todo y petta, ya todo y preso manmapula y guedenñija.</verse>
        <verse osisID='Acts.16.27'>Ya anae magmata y atcaede, ya jalie na mababa y pettan y calaboso, jalagnos y espadaña ya malago na upuno maesa güe, sa pineloña na manmalago y preso sija.</verse>
        <verse osisID='Acts.16.28'>Lao si Pablo umagang ni y dangculo na inagang, ilegña: Chamo munalalamen jao: sa estagüejamja todos.</verse>
        <verse osisID='Acts.16.29'>Ayonae mangagao candet sija, ya tumayog jalom, ya mato manlalaolao ni y minaañao, ya podong gui menan Pablo yan Silas,</verse>
        <verse osisID='Acts.16.30'>Ya jacone sija juyong, ya ilegña: Señores, jafa jufatinas para jusatbo?</verse>
        <verse osisID='Acts.16.31'>Ya sija ilegñija: Jenggue y Señot Jesus ya unsatbo yan y iya guimamo.</verse>
        <verse osisID='Acts.16.32'>Ya masangane güe ni y sinangan y Señot, yan todo y mañasaga gui guimaña.</verse>
        <verse osisID='Acts.16.33'>Ya ayoja na ora gui puenge nae jacone ya jafagase y sinaulagñija: ya matagpange güe enseguidas yan todo y iyoña.</verse>
        <verse osisID='Acts.16.34'>Ya jacone sija guato gui guimaña ya japlantaye nañija gui menañija, ya ninasenmagof sa jajonggue si Yuus yan todo y iya guimaña.</verse>
        <verse osisID='Acts.16.35'>¶ Ya anae egaan na jaane, manmanago y manmagas sargento sija ilegñija: Setta ayo sija na taotao ya ufanjanao.</verse>
        <verse osisID='Acts.16.36'>Ya y atcaede jasangane si Pablo ni este na sinangan, ilegña: Manmanago y manmagas na infanmasotta: ya pago fañuja ya infanjanao en pas.</verse>
        <verse osisID='Acts.16.37'>Lao si Pablo ilegña nu sija: Janafanmasaulagjam sin infanmaecungog, yan manmapresojam, ya taotao Roma jamja: ya pago inmanafanjuyong sin infanatungo? Aje: lao nafanmato ya sija unafanjuyongjam.</verse>
        <verse osisID='Acts.16.38'>Ya y sargento sija jasangane y manmagas ni este na sinangan: ya ninafanmaañao anae jajungog na taotao Roma sija.</verse>
        <verse osisID='Acts.16.39'>Ya manmato ya manmagagao sija, ya anae manatanjuyong, manmagagao na ufanjuyong gui siuda.</verse>
        <verse osisID='Acts.16.40'>Ya anae manjuyong gui calaboso, manjalom gui guima Lydia; ya anae jalie y mañelo, jaconsuela ya manjanao.</verse>
      </chapter>
      <chapter osisID='Acts.17'>
        <verse osisID='Acts.17.1'>YA anae guinen manmalofan inanaco Amfipolis yan Apolonia, manmato Tesalónica, anae guaja sinagogan Judios,</verse>
        <verse osisID='Acts.17.2'>Ya si Pablo segun costumbreña, jumalom güije sija, ya tres sabado jaadingane sija ni y Tinigue.</verse>
        <verse osisID='Acts.17.3'>Jadeclararayeja sija, na si Cristo nesesita ufamadese, ya ucajulo talo guinin y manmatae: ya este na Jesus ni y jusangane jamyo, güiya y Cristo.</verse>
        <verse osisID='Acts.17.4'>Ya palo guiya sija manmanjonggue, ya mandaña yan si Pablo yan Silas: yan y mandeboto na Griego un dangculon manada; ya ti didide na manmagas na famalaoan.</verse>
        <verse osisID='Acts.17.5'>Lao y Judio sija pot y inigoñija, palo manaelaye na taotao gui mancanaya; ya mandaña un linajyan taotao jaatborota y siuda; ya maataca y guima Jason, ya maprocura manmaquecone sija juyong gui menan taotao.</verse>
        <verse osisID='Acts.17.6'>Ya anae ti manmasoda, macone si Jason yan palo gui mañelo guato gui manmagas y siuda, ya managang ilegñija: Este yuje sija y munafanaatlibes y tano, ya manmato güine locue;</verse>
        <verse osisID='Acts.17.7'>Ni y jaresibe si Jason; ya todo este sija cumocontra y tinago Sesat; ilegñija na guaja otro ray, si Jesus.</verse>
        <verse osisID='Acts.17.8'>Ya jaatborota todo y taotao yan y manmagas y siuda anae majungog este sija.</verse>
        <verse osisID='Acts.17.9'>Ya anae manmañule segurida gui as Jason yan y pumalo, manmasotta.</verse>
        <verse osisID='Acts.17.10'>¶ Ya anae puenge enseguidas matago ni y mañelo si Pablo yan Silas para Berea; ya anae manmato, manjalom gui sinagogan y Judios.</verse>
        <verse osisID='Acts.17.11'>Este sija mas manmauleg qui ayo iya Tesalónica, sa rumesibe y sinangan contodo y minalagoñija, yan matataetae y Tinigue cada jaane, para umalie cao magajet ayo sija.</verse>
        <verse osisID='Acts.17.12'>Enaomina megae guiya sija manmanjonggue; yan y manjulon locue na famalaoan Griego, yan y lalaje ti didide.</verse>
        <verse osisID='Acts.17.13'>Lao y Judios Tesalónica anae jatungo na japredidica si Pablo y sinangan Yuus guiya Berea, manmato locue güije, ya manafangalamten yan manafaninestotba y linajyan taotao sija.</verse>
        <verse osisID='Acts.17.14'>Ya enseguidas matago ni y mañelo si Pablo na ujanao asta y tase; lao si Silas yan Timoteo mañagaja güije.</verse>
        <verse osisID='Acts.17.15'>Ya ayo y umadadaje si Pablo, macone asta Atenas; ya manresibe tinago para si Silas yan Timoteo, na ujalaguse guato guiya güiya, ya manmapos.</verse>
        <verse osisID='Acts.17.16'>¶ Ya mientras manninanangga as Pablo guiya Atenas, calamten y espirituña gui sanjalomña anae jalie y siuda na bula y idolos.</verse>
        <verse osisID='Acts.17.17'>Enaomina gui sinagoga jaadingane y Judio sija, yan y mandeboto na taotao sija, yan todo y asodaña gui plasa todo y jaane.</verse>
        <verse osisID='Acts.17.18'>Ya palo ni y manmalate gui finanagüe y Epicureo yan Estoicosija, managuaguat yan güiya, ya palo ilegñija: Jafa cumequeilegña este na caducon cuicuentos? Otro palo ilegñija: Buente mannae notisia y nuebo na yuus; sa jasangane sija as Jesus, yan y quinajulo talo.</verse>
        <verse osisID='Acts.17.19'>Ya macone güe guato gui as Areopago, ilegñija. Siñajam intingo este y nuebo na finanagüe ni y unsasangan?</verse>
        <verse osisID='Acts.17.20'>Sa uunafanmanjujungogjam ni y güinaja ni tatnae injingog, enaomina manmalagojam intingo jafa estesija.</verse>
        <verse osisID='Acts.17.21'>(Sa todo iya Atenas, yan y manaotao juyong ni y mañasaga güije, taya chechoñiñija na para ufanguentosja, yan para ufanecungog ni y nuebo na güinaja.)</verse>
        <verse osisID='Acts.17.22'>Ayonae tumojgue si Pablo gui talo gui Areopago, ya ilegña; Jamyo ni y lalajen Atenas, julie na guefdeboto jamyo.</verse>
        <verse osisID='Acts.17.23'>Sa anae malofanyo, ya juatan jafa y inadoranmimiyo, jusoda gui un attat este na tinigue: PARA Y TI MATUNGO NA YUUS. Ayo y inadodoraja ni y ti intingo; güiya jusangangane jamyo.</verse>
        <verse osisID='Acts.17.24'>Si Yuus ni y fumatinas y tano yan todo y güinaja ni y mangaegue gui sumanjalomña; güiya Señot gui langet yan y tano, ti sumasaga gui templo ni y finatinas canae;</verse>
        <verse osisID='Acts.17.25'>Ni umasetbe ni y canae taotao sija, taegüije y guaja janesesita; sa güiya mannae todo linâlâ, yan jinagong, yan todo y güinaja;</verse>
        <verse osisID='Acts.17.26'>Ya güiya fumatinas unoja na jâgâ todo y nasion y taotao sija para ufañaga gui jilo y tano, jadetetmina tinancha y tiempoñija, yan y uttimon y saganñija;</verse>
        <verse osisID='Acts.17.27'>Para ujaaligao y Señot, yaguin siña buente masiente ya umasoda güe, sa ti chago güe cada uno guiya jita.</verse>
        <verse osisID='Acts.17.28'>Sa iya güiya nae utafanlâlâ yan utafangalamten, yan utafanguaja sustansiata; taegüije y palo gui poetan miyo, ilegñija: Sa jita locue y rasaña.</verse>
        <verse osisID='Acts.17.29'>Yaguin jita y rasan Yuus, mungajit jumaso na y yiniusan Yuus parejo yan oro, pat salape, pat acho, pat y finatinas y jinason y taotao.</verse>
        <verse osisID='Acts.17.30'>Ya ti jaconsidera si Yuus y tiempo anae manaetiningo; lao pago, manago na todo y taotao ufanmañotsot;</verse>
        <verse osisID='Acts.17.31'>Sa jatancho un jaane, ni y anae para ujusga ni y tininas, y tano, ni ayo na taotao y jatago; ni y mannae testimonio todo y taotao, sa janacajulo guinin y manmatae.</verse>
        <verse osisID='Acts.17.32'>Ya anae jajungog sija y quinajulo talo guinin y manmatae, palo manmanbotlea; ya y palo ilegñija: Injingog jao talo otro biaje, pot este.</verse>
        <verse osisID='Acts.17.33'>Ya ayonae mapos si Pablo gui entaloñija.</verse>
        <verse osisID='Acts.17.34'>Lao palo mandaña guiya güiya, manmanjonggue: ya y palo güije sija, si Dionisio, taotao Areopago, yan un palaoan na y naanña Dámaris, yan palo mangachongñiñija.</verse>
      </chapter>
      <chapter osisID='Acts.18'>
        <verse osisID='Acts.18.1'>YA despues di estesija, jumanao si Pablo guiya Atenas ya mato Corinto:</verse>
        <verse osisID='Acts.18.2'>Ya jasoda un Judio na naanña si Aquila, mafañagon Ponto, ni ti apmamam na mato guinin Italia, yan y asaguaña as Prisila, sa manago si Claudio na todo y Judios ufanjanao Roma; ya mato guiya sija.</verse>
        <verse osisID='Acts.18.3'>Sa parejoja chechoñiñija, ya sumaga yan sija, ya machochoeho: sa y chechoñiñija manmamatitinas y guima tienda.</verse>
        <verse osisID='Acts.18.4'>Ya mañangangane gui sinagoga cada sabado, ya japrocucura para usuug y Judio yan y Griego sija.</verse>
        <verse osisID='Acts.18.5'>¶ Lao anae mato si Silas yan Timoteo guinin Masedonia, si Pablo chineneg ni sinangan na unamatungo gui Judios na si Jesus y Cristo.</verse>
        <verse osisID='Acts.18.6'>Ya anae macontra sija yan machatfino nu sija, jasacude y magaguña, ya ilegña nu sija: Y jâgâmiyo gui jilo y ilunmiyo: guajo gasgasyo; ya desde pago bae jujanao para y Gentiles.</verse>
        <verse osisID='Acts.18.7'>Ya mapos ya jumalom gui guima un taotao na y naanña si Tito Justo na manadodora as Yuus, na y guimaña jijot gui sinagoga.</verse>
        <verse osisID='Acts.18.8'>Ya si Crispo magas y sinagoga, jajonggue y Señot, yan todo y guimaña: ya megae na taotao Corinto jumungog ya manjonggue ya manmatagpange.</verse>
        <verse osisID='Acts.18.9'>Ya y Señot jacuentuse si Pablo gui puenge gui vision, ilegña: Chamo maaañao, lao cuentos, ya chamo famatquiquilo:</verse>
        <verse osisID='Acts.18.10'>Sa gaegueyo guiya jago, ya taya taotao siña guaguato guiya jago para unninalamen: sa megae taotaojo güine na siuda.</verse>
        <verse osisID='Acts.18.11'>Ya sumaga güije un año yan saes meses, jafananagüe sija ni y sinangan Yuus.</verse>
        <verse osisID='Acts.18.12'>¶ Ya anae si Galión magalajen Acaya, y Judio sija mangajulo, gui un jinasoja, contra si Pablo, ya macone gui menan y tribunal,</verse>
        <verse osisID='Acts.18.13'>Ilegñija: Este na taotao jasuug y taotao sija para ujaadora si Yuus contra y lay.</verse>
        <verse osisID='Acts.18.14'>Ya anae para ubaba si Pablo y pachotña, si Galión ilegña ni y Judio sija: Yaguin mojon jafa na inechong pat tinaelaye, O jamyo Judios, con rason jusungon jamyo.</verse>
        <verse osisID='Acts.18.15'>Lao ya yaguin y finaesen finijoja, yan naan sija, yan y laymiyo, adaje maesa jamyo; sa guajo ti malagoyo ujues ni enao na güinaja.</verse>
        <verse osisID='Acts.18.16'>Ya janafañuja gui tribunal.</verse>
        <verse osisID='Acts.18.17'>Ayonae todosija maguut si Sostenes, magas y sinagoga, ya masaulag gui menan y tribunal. Ya si Galión, ti jaatituye ayo sija na güinaja.</verse>
        <verse osisID='Acts.18.18'>¶ Ya sumaga si Pablo güije megae na jaane, ya despues jadingo y mañelo, ya mangagama gui batco desde ayo asta Siria, ya sumisija yan si Prisila, yan Aquila; ya maguasguas y iluña guiya Cencrea: sa gae promesa.</verse>
        <verse osisID='Acts.18.19'>Ya manmato Efeso ya jadingo sija güije: ya güiyaja jumalom gui sinagoga, ya jaadingane y Judios.</verse>
        <verse osisID='Acts.18.20'>Ya anae magagaogüe na usaga apmam yan sija, ti malago;</verse>
        <verse osisID='Acts.18.21'>Lao jadingo sija ilegña: Bae jutalo mague guiya jamyo, yaguin malago si Yuus. Ya mangama gui batco desde Efeso.</verse>
        <verse osisID='Acts.18.22'>Ya anae tumayog gui tano Sesarea, cumajulo, ya jasaluda y iglesia, ya mapos papa Antioquia.</verse>
        <verse osisID='Acts.18.23'>Ya despues di sumaga güije ti apmam na tiempo, maposgüe ya jajanagüe todo y inanaco tano Galasia, yan Frygia, para unafanmetgot todo y disipulo.</verse>
        <verse osisID='Acts.18.24'>¶ Ya mato guiya Efeso un taotao na Judio, na y naanña si Apolos, mafañagon Alejandria, un taotao na faye, yan gaeninasiña gui Tinigue sija.</verse>
        <verse osisID='Acts.18.25'>Este na taotao, mafanagüe ni y chalan y Señot; maepe gui Espiritu, jasasangan yan mamananagüe claro ni y chalan y Señot, lao ayoja tinagpangenja Juan tiningoña:</verse>
        <verse osisID='Acts.18.26'>Ya jatutujon sumangan ni y minatatnga gui sinagoga: ya anae jiningog as Prisila yan Aquila, macone ya mafanagüe mas claro ni y chalan Yuus.</verse>
        <verse osisID='Acts.18.27'>Ya anae malago malofan Acaya, y mañelo mananima güe ya manmanugue para y disipulo ya manmaencatga na umaresibe güe: ya anae mato jaayuda megae ayo sija y manmanjonggue pot y grasia:</verse>
        <verse osisID='Acts.18.28'>Sa gosjanasiña macontra y Judios, y publico nae jafanunue ni y Tinigue sija, na si Jesus y Cristo.</verse>
      </chapter>
      <chapter osisID='Acts.19'>
        <verse osisID='Acts.19.1'>YA susede mientras estataba si Apolos guiya Corinto, si Pablo malofan gui managquilo na costa ya mato Efeso: ya mañoda palo disipulo sija güije.</verse>
        <verse osisID='Acts.19.2'>Ya ilegña nu sija: Inresibe y Espiritu Santo desde qui manmanjonggue jamyo? Ya ilegñija: Taya nae injingog cao esta manae Espiritu Santo.</verse>
        <verse osisID='Acts.19.3'>Ya ilegña nu sija: Jafa nae manmatagpangenmiyo? Ya sija ilegñija: Y tinagpangen Juan.</verse>
        <verse osisID='Acts.19.4'>Ayonae ilegña si Pablo: Si Juan, magajet na managpapange ni y tinagpangen sinetsot, ya jasangane y taotao sija, na ujajonggue ayo y ufato despues di güiya, ayo y as Cristo Jesus.</verse>
        <verse osisID='Acts.19.5'>Ya anae jajungog sija este, manmatagpange ni y naan y Señot Jesus.</verse>
        <verse osisID='Acts.19.6'>Ya anae munjayan japlanta si Pablo y canaeña gui jiloñija, y Espiritu Santo mato gui jiloñija: ya manguentos ni y tifinoñija, ya manmanprofetisa.</verse>
        <verse osisID='Acts.19.7'>Ayo sija todos dose na taotao lalaje.</verse>
        <verse osisID='Acts.19.8'>¶ Ya jumalom si Pablo gui sinagoga, ya cumuentos libre tres meses; jasangan yan y animo gui raenon Yuus.</verse>
        <verse osisID='Acts.19.9'>Lao anae palo manmajetog, ya ti manmalago manmanjonggue, ya manguecuentos taelaye pot ayo na Chalan gui menan y linajyan taotao, sumuja si Pablo guiya sija, ya janafañuja y disipulo sija, ya manadingan cada jaane gui escuelan Tiranno.</verse>
        <verse osisID='Acts.19.10'>Ya dos años di mafatinas este: para todo ayo y mañasaga Asia ujajungog y sinangan y Señot Jesus, parejoja y Judio yan y Griego sija.</verse>
        <verse osisID='Acts.19.11'>Ya jafatinas si Yuus milagro pot y canae Pablo:</verse>
        <verse osisID='Acts.19.12'>Para guinin y tataotaoña nae umachule paño sija para y manmalango, ya y chetnot ufañuja guiya sija; yan y manaelaye na espiritu ufanjuyong guiya sija.</verse>
        <verse osisID='Acts.19.13'>Ya palo Judios na manaesagañija, taotao binanggelio, japrocura na jasangan nu ayo sija y manguaja taelaye na espiritu y naan y Señot Jesus, ilegñija: Innafanjula jao pot si Jesus, ni y japredidica si Pablo.</verse>
        <verse osisID='Acts.19.14'>Ya guaja siete na lalaje, famaguon un Judio ni naaña si Sceva, ya magas mamale, na jafatinas este sija.</verse>
        <verse osisID='Acts.19.15'>Ya manope y taelaye na espiritu, ilegña: Si Jesus jutungo, yan si Pablo jutungo; lao jaye jamyo?</verse>
        <verse osisID='Acts.19.16'>Ya y taotao ni y guaja taelaye na espiritu, tumayog gui jiloñija; ya jagana sija, sa mas gaeninasiñaña qui sija; ya esta manmalago sija güije na guma, manerido yan taya magaguñija.</verse>
        <verse osisID='Acts.19.17'>Ya matungo este todo ni y Judios, yan y Griego sija yan ayo sija y mañasaga Efeso; ya podong y minaañao gui jiloñija todos, ya manadangculo y naan y Señot Jesus.</verse>
        <verse osisID='Acts.19.18'>Ya megae ni y manmanjonggue manmato, ya mangonfesat manmañangane ni y chechoñija.</verse>
        <verse osisID='Acts.19.19'>Ya megae ni ayo sija locue y umuusa y magica jachule y leblonñija, ya jasonggue gui menan todo y taotao: ya matufong y balenñija, ya masoda na sincuenta mil na pidason salape,</verse>
        <verse osisID='Acts.19.20'>Ya taegüenao mumegagaeña y ninasiñan y sinangan Yuus.</verse>
        <verse osisID='Acts.19.21'>¶ Ya despues di este sija, jajaso si Pablo gui espirituña, anae malofan inanaco Masedonia yan Acaya na ujanao para Jerusalem, ilegña: Yaguin esta matoyo güije, nesesita yo na julie locue Roma.</verse>
        <verse osisID='Acts.19.22'>Ya depues di jatago dos para Masedonia ni y sumesetbe güe, si Timoteo yan Erasto, güiya sumagaja Asia un rato.</verse>
        <verse osisID='Acts.19.23'>¶ Ya ayo na tiempo guaja güije atboroto pot ayo na Chalan.</verse>
        <verse osisID='Acts.19.24'>Sa un platero na taotao na y naanña si Demetrio, ya mamatitinas attat salape para si Diana, ya ti didide na ganansia chinileleña para y manmamatitinas.</verse>
        <verse osisID='Acts.19.25'>Ya janaetnon yan todo y manmachochocho ni y taegüije, ya ilegña: Señores, intingoja na este na chocho nae manmañoñodajit güinajata.</verse>
        <verse osisID='Acts.19.26'>Ya inliija yan injingog, na ti ayoja iya Efeso, lao cana todo iya Asia nae megae na taotao jasuug si Pablo, yan jabira, sa ilegña na ti manyuus ayo sija y finatinas canae.</verse>
        <verse osisID='Acts.19.27'>Ya ti esteja nae uguaja peligro y chechota na unafanaebale lao asta y templon y dangculo na yuus si Diana umarechasa, ya y tinaquiloña umayulang, ni y todo iya Asia yan todo y tano umadodora.</verse>
        <verse osisID='Acts.19.28'>¶ Ya anae jajungog sija este na sinangan, ninafangosbubu, ya managang ilegñija: Dangculo y Dianan Efesios.</verse>
        <verse osisID='Acts.19.29'>Ya y siuda bula atboroto; ya mandaña unoja ya manjalom gui teatro ya macone si Gayo yan Aristarco, taotao Masedonia mangachong Pablo gui jinanaoña.</verse>
        <verse osisID='Acts.19.30'>Ya malago si Pablo na ufalag y anae mangaegue y taotao sija; lao ti mapolo ni y disipulo.</verse>
        <verse osisID='Acts.19.31'>Ya palo ni y manmagas Asia ni y manamiguña, manmanago na umasangane na chaña jumalom güe gui teatro.</verse>
        <verse osisID='Acts.19.32'>Ya y palo, managang un inagang: ya y palo, otro inagang; sa manatborotao y dinana; ya megaeña ti tumungo jafa na mandaña sija.</verse>
        <verse osisID='Acts.19.33'>Ya macone si Alejandro gui entre y linajyan taotao, ya mapolo mona ni y Judios, ya mañeñas si Alejandro ni y canaeña na ufanmamatquilo, sa malago umadingane y taotao sija,</verse>
        <verse osisID='Acts.19.34'>Lao anae matungo na Judio güe, todos managang gui un inagang buente dos oras, ilegñija: Dangculo y Dianan Efesios.</verse>
        <verse osisID='Acts.19.35'>Ya anae y secretario y inetnon magalalaje munjayan janaquieto y taotao, ilegña nu sija: Jamyo ni y taotao Efeso, jafa na taotao ayo y ti jatungo na y siuda Efesios manmanadodora ni y dangculo na yuus Diana, yan y imagen ni y podong guinin y Jupiter?</verse>
        <verse osisID='Acts.19.36'>Inlie na estesija ti siña macontra, nesesita na infanmamatquilo, ya chamiyo fumatitinas jafa.</verse>
        <verse osisID='Acts.19.37'>Sa jamyo cumone mague este sija na taotao, na ti mañaque gui guimayuus, ni ujachatfino contra y yuusmiyo.</verse>
        <verse osisID='Acts.19.38'>Yaguin si Demetrio yan y palo ni y mangachongña guaja quejanñija contra y otro taotao: guaja tribunal y lay: ya guaja y jues; polo ya ufanafaaela uno y otro.</verse>
        <verse osisID='Acts.19.39'>Lao yaguin inseda jamyo jafa pot otro sija, umafatinas gui inetnon y magalalaje taemanoja y lay.</verse>
        <verse osisID='Acts.19.40'>Sa mangaeguejit gui peligro, na utafanmafaesen pot este sija na atboroto, ya taya jafa siña urasonta pot este.</verse>
        <verse osisID='Acts.19.41'>Ya anae munjayan cumuentos, janajanao y dinaña.</verse>
      </chapter>
      <chapter osisID='Acts.20'>
        <verse osisID='Acts.20.1'>YA anae bumasta y atboroto, jaagang si Pablo y disipulo sija, ya anae jaaconsejo ya jadingo, mapos para Masedonia.</verse>
        <verse osisID='Acts.20.2'>Ya anae jajanagüe inanaco ayo sija na lugat, ya janae sija megae na consejo, mapos malag Gresia.</verse>
        <verse osisID='Acts.20.3'>Ya sumaga güije tres meses, ya manananggaja para ucone ni y Judios, anae maudae gui batco ya janao para Siria, jajaso na utalo guato Masedonia.</verse>
        <verse osisID='Acts.20.4'>Ya maosgaejon asta Asia, si Sopater patgon Pirro guiya Berea, yan iya Tesalónica, si Aristarcho yan si Segundo, yan si Gayo guiya Derbe, yan si Timoteo: ya iya Asia, si Tiquico yan si Trófimo.</verse>
        <verse osisID='Acts.20.5'>Este sija manjanao finena, ya janananggajam Troas,</verse>
        <verse osisID='Acts.20.6'>Ya despues di y pan sinlibadura, manmaudaejam gui batco desde Filipos, infatoigüe sija guiya Troas gui mina sinco na jaane; ya mañagajam güije siete na jaane.</verse>
        <verse osisID='Acts.20.7'>¶ Ya y finenana na jaane gui semana, anae mandaña y disipulo para umaipe y pan, si Pablo japredica guiya sija, sa esta güe listo para ujanao gui inagpaña: ya sisigueja di manpredica asta y tatalopuenge.</verse>
        <verse osisID='Acts.20.8'>Ya megae na candet gui sanjilo na cuatto anae estabajam na mandadaña.</verse>
        <verse osisID='Acts.20.9'>Ya estaba güije un patgon na taotao na y naanña si Eutico, na matatachong sanjilo gui un bentana, ya guesmaego; ya y inanaco y prinedican Pablo, matomba gui maegoña, ya podong desde y mina tres na piso, ya anae majatsa matae.</verse>
        <verse osisID='Acts.20.10'>Ya tumunog papa si Pablo ya dumimo gui jiloña, ya jatogtog ilegña: Chamiyo ninafañachatsaga, sa y linâlâña gaegueja gui sanjalomña.</verse>
        <verse osisID='Acts.20.11'>Ya anae cajulo talo, jaipe y pan ya mañocho, ya cumuentos asta qui manana; ya ayonae jumanao.</verse>
        <verse osisID='Acts.20.12'>Ya lâlâ patgon na taotao, ya ti didide ninafanmagof.</verse>
        <verse osisID='Acts.20.13'>¶ Ya manmaposjam para y batco, ya manmaudaejam guato Asos, sa para ayo nae inquene si Pablo: sa taegüije matagoña, ya malagoñaja ufamocat.</verse>
        <verse osisID='Acts.20.14'>Ya anae manasodajam Asos, inquene güe, ya manmatojam Mitilene.</verse>
        <verse osisID='Acts.20.15'>Ya desde ayo, manmaudaejam gui batco, ya manmatojam gui inagpaña na jaane gui menan Chio, ya y inagpaña talo güije na jaane, manmatojam Samo, ya mañagajam Trogilio; ya y inagpaña na jaane, manjanaojam para Mileto.</verse>
        <verse osisID='Acts.20.16'>Sa si Pablo malagoña umaudae gui batco para Efeso, sa ti malago jagasta y tiempo guiya Asia; sa inalulula, na mano y ninasiñaña, na ufato Jerusalem gui jaanen y Pentecostes.</verse>
        <verse osisID='Acts.20.17'>¶ Ya desde Mileto manago guato Efeso na ufanmaagange y manamco gui guimayuus.</verse>
        <verse osisID='Acts.20.18'>Ya anae manmato guiya güiya, ilegña nu sija: Injatingo desde y finenenana na jaane anae matoyo Asia, jafa manaemanojit todo y tiempo,</verse>
        <verse osisID='Acts.20.19'>Jusetbe y Señot contodo y inimitde na jinaso, yan y minegae lago, yan y tentasion sija ni y manmato guiya guajo pot y ninanggan y Judios.</verse>
        <verse osisID='Acts.20.20'>Ya jaftaemano ti maañao yo jusangane jamyo todo y mauleg para jamyo, lao jufanue jamyo yan jufanagüe jamyo, gui publico yan gui guima yan guma.</verse>
        <verse osisID='Acts.20.21'>Junamatungo gui Judios yan y Griego sija locue, y sinetsot para as Yuus, yan y jinenggue para y Señotta as Jesucristo.</verse>
        <verse osisID='Acts.20.22'>Ya pago, estagüe y Espiritu na janajanaoyo para Jerusalem, ti jutungo jafa ufanmato guiya guajo güije.</verse>
        <verse osisID='Acts.20.23'>Esteja y Espiritu Santo janae yo testimonio na gui cada siudad, ilegña, na y guinede yan y pinite ufañaga guiya guajo.</verse>
        <verse osisID='Acts.20.24'>Lao taya güine na güinaja unacalamtenyo, ni ti junaguaguan y linâlâjo para guajo, lao guefmalago yo na junafunjayan y chechojo, yan y obligasionjo ni y juresibe gui Señot Jesus, para junamatungo y ebangelion y grasian Yuus.</verse>
        <verse osisID='Acts.20.25'>Ya pago, estagüe na jutungo jamyo todos, ya ni uno guiya jamyo ni y anae guinin jupredica y raenon Yuus, ulinie y matajo mas.</verse>
        <verse osisID='Acts.20.26'>Enao na jucone jamyo para testigo pago na jaane, na guajo gasgasyo guinin todo y jâgâ y taotao sija.</verse>
        <verse osisID='Acts.20.27'>Sa trabia ti munjajayan junatungo jamyo todo ni y pinagat Yuus.</verse>
        <verse osisID='Acts.20.28'>Guefadaje jamyo, yan todo y manada ni y ninafanmagas jamyo ni y Espiritu Santo, para inapasto inetnon mangilisyano iyon Yuus, ni y jafajan ni y jâgâñaja.</verse>
        <verse osisID='Acts.20.29'>Sa jujatungo este, na despues di jumanaoyo, y manaelaye sija na lobo ufanjalom gui entalomiyo, ya ti unasobbla y manada.</verse>
        <verse osisID='Acts.20.30'>Ya iya jamyo locue nae ufangajulo sija taotao na jasasangan y manaelaye na güinaja sija, para ufanmangone disipulo sija para udalalag sija.</verse>
        <verse osisID='Acts.20.31'>Enaomina adaje, ya injaso na pot tres años, ti pumaparayo jusangane cada uno parejoja jaane yan puenge cumacasaoyo.</verse>
        <verse osisID='Acts.20.32'>Ya pago mañelujo, jutayuyute jamyo as Yuus, yan y sinangan y grasiaña, ni y siña manjinatsa jamyo julo, yan infanninae erensianmiyo yan todo ayo sija y manafangasgas.</verse>
        <verse osisID='Acts.20.33'>Sa taya jucodisia ni jaye na taotao, salape pat oro, pat magago.</verse>
        <verse osisID='Acts.20.34'>Ya jamyo, intingo este sija na canae y sumesetbeyo gui nesesidajo, yan ayo sija y mangachochongjo.</verse>
        <verse osisID='Acts.20.35'>Esta junae jamyo mauleg na ejemplo gui todosija, jaftaemano ya guaja obligasionmiyo na inadaje y manaemetgot yan injaso y sinangan y Señot Jesus, ni y ilegña: Mas dichoso y mannae qui y manresibe.</verse>
        <verse osisID='Acts.20.36'>¶ Ya anae munjayan jasangan taegüine, dumimo papa ya manmanayuyut todos.</verse>
        <verse osisID='Acts.20.37'>Ya todosija mananges ya matogtog y agâgâ Pablo ya machico.</verse>
        <verse osisID='Acts.20.38'>Ya ninafansenpinite todos pot y sinanganña, na ti ujalie y mataña mas. Ya maosgaejon gui jinanaoña asta y batco.</verse>
      </chapter>
      <chapter osisID='Acts.21'>
        <verse osisID='Acts.21.1'>YA anae susede na manadingojam, manmaudaejam gui batco, ya manmatojam gui tinas na chalan para Coos, ya y inagpaña na jaane manmatojam Rodas, ya desde ayo asta Pátara.</verse>
        <verse osisID='Acts.21.2'>Ya inseda un batco na jumajanao para Finesia, ya manmaudaejam, ya manjanaojam.</verse>
        <verse osisID='Acts.21.3'>Ya anae intutujon lumie Chipre inpelo gui acagüe, ya manjanaojam asta Siria, ya manmatojam Tiro: sa para umadescatga güije y batco.</verse>
        <verse osisID='Acts.21.4'>Ya anae manmañodajam güije disipulo, mañagajam siete na jaane; ya ilegñija as Pablo pot y Espiritu, na chaña jumajanao julo Jerusalem.</verse>
        <verse osisID='Acts.21.5'>Ya anae inquimple todo esta ayo sija na jaane, manjanaojam ya insigue y jinanaomame, ya manmaosgaejonjam ni y asaguanñija yan y famaguonñija, asta qui manjuyongjam gui siuda: ya mandimojam gui oriyan tase ya manmanayuyutjam.</verse>
        <verse osisID='Acts.21.6'>Ya, anae manadingojam, uno y otro, manmaudaejam gui batco, ya sija manalo guato guiya sija.</verse>
        <verse osisID='Acts.21.7'>¶ Ya anae inquimple y jinanaomame desde Tiro, manmatojam Tolemaida, ya insaluda y mañelo, ya mañagajam güije yan sija un jaane.</verse>
        <verse osisID='Acts.21.8'>Ya y inagpaña, jame ni y mangachong Pablo, manjanaojam, ya manmatojam Sesarea; ya manjalomjam gui guima Felipe y ebangelista ni y uno gui siete, ya mañagajam güije yan güiya.</verse>
        <verse osisID='Acts.21.9'>Ya ayo na taotao, guaja cuatro jagaña na vitgen na manmanprofetisa.</verse>
        <verse osisID='Acts.21.10'>Ya mientras mañagajam güije megae na jaane, mato papa guinin Judea un profeta na y naanña Agabo.</verse>
        <verse osisID='Acts.21.11'>Ya anae mato guiya jame, jachule y senturon Pablo, ya jagode güe canaeña yan y adengña, ya ilegña: Taegüine ilegña y Espiritu Santo: Taegüineja magodeña y gaeiyo este na senturon, ni y Judios ni mangaegue Jerusalem, ya umaentrega gui canae Gentiles.</verse>
        <verse osisID='Acts.21.12'>Ya anae injingog este sija, parejoja jame yan ayo y mañasaga güije na lugat, matayuyut güe na chaña jumajanao julo Jerusalem.</verse>
        <verse osisID='Acts.21.13'>Ayonae manope si Pablo ilegña: Jafa na manatanges jamyo, ya inyamag y corasonjo? sa esta listoyo ti para jumagodeja, lao asta jumatae guiya Jerusalem, pot y naan Jesucristo.</verse>
        <verse osisID='Acts.21.14'>Ya anae timalago manamañaña, manbastajam ilegmame: Y minalago y Señot umafatinas.</verse>
        <verse osisID='Acts.21.15'>¶ Ya despues di ayo sija na jaane, inchile y güinajanmame ya manjanaojam papa Jerusalem.</verse>
        <verse osisID='Acts.21.16'>Ya manjame locue yan palo disipulon Sesarea, ya manmangongone un Mnason iya Chipre, y bijo na disipulo ya infanjame mañaga.</verse>
        <verse osisID='Acts.21.17'>Ya anae manmatojam Jerusalem, mangosmagof y mañelo jaresibejam.</verse>
        <verse osisID='Acts.21.18'>Ya y inagpaña, manjanaojam yan si Pablo para as Santiago: ya todo y manamco manestaba.</verse>
        <verse osisID='Acts.21.19'>Ya anae munjayan jasaluda sija, jasanganen adumidide ni y finatinas Yuus gui entalo Gentiles pot y chechoña.</verse>
        <verse osisID='Acts.21.20'>Ya anae jajungog sija, maalaba y Señot, ya ilegñija nu güiya: Unlie chelujo cuantos miles na Judios y manmanjonggue, yan maneggo ni y tinago:</verse>
        <verse osisID='Acts.21.21'>Ya matungo guinin jago, na unfanagüe todo y Judios ni y mangaegue gui Gentiles, na ujafañuja gui as Moises, ilegmo, na munga manmasirconsida y famaguonñija, ni ujadalalag y costumbre.</verse>
        <verse osisID='Acts.21.22'>Ya jafa nae umafatinas? Magajet na ujajungog na mato jao.</verse>
        <verse osisID='Acts.21.23'>Enao mina fatinas este y insangane jao: Guajajam cuatro na taotao na manmanpromesa;</verse>
        <verse osisID='Acts.21.24'>Cone sija, ya unnagasgas jao yan sija, ya unfangata pot sija ya ufanmadasae ilunñija; ya todo utiningo na ayo sija y matungo pot jago taya guaja; lao jago locue dalalag jaftaemano y tinago, ya unadaje y lay.</verse>
        <verse osisID='Acts.21.25'>Ya pot y Gentiles ni y manmanjonggue, esta intigue na innafagpo, na chañija umadadaje ni uno güine; solo ujaadajeja sija güije na güinaja y manmaofrese y idolos, yan y jâgâ, y mamuno, yan y inábale.</verse>
        <verse osisID='Acts.21.26'>Ayonae si Pablo jacone y taotao sija, ya y inagpaña na jaane janagasgas güe yan sija, jumalom gui templo para usangan y macumplen y jaanen y managasgas, asta qui ufanmaofrese y inefrese cada uno guiya sija.</verse>
        <verse osisID='Acts.21.27'>¶ Ya anae esta cana mamagpo y siete na jaane, ni Judios ni y mangaegue Asia, anae malie güe gui templo, janafangalamten todo y taotao contra güiya.</verse>
        <verse osisID='Acts.21.28'>Ya managang ilegñija: Taotao Israel, fanmanayuda: Estagüe yuje na taotao y jafananagüe todo y taotao manoja guato contra y pueblo, yan y lay, yan este na lugat: yan janafanjalom y Gentiles gui templo, ya janataelaye este na lugat.</verse>
        <verse osisID='Acts.21.29'>(Sa guinin malie güe antes yan si Trófimo, un taotao Efeso, gui siuda, ya jinasoñija na si Pablo cumone jalom gui templo.)</verse>
        <verse osisID='Acts.21.30'>Ya todo manatborotao y siuda, yan todo y taotao manmalago, ya macone si Pablo, ya manajuyong gui templo; ya enseguidas manmajuchom y petta.</verse>
        <verse osisID='Acts.21.31'>Ya anae manjajanao para umapuno si Pablo, mato notisia gui magas y inetnon, na todo iya Jerusalem man atborotao.</verse>
        <verse osisID='Acts.21.32'>Ya enseguidas mangone sendalo sija yan capitan, ya manmalago guato guiya sija; ya anae malie y magas y inetnon yan y sendalo sija, manbasta masaulag si Pablo.</verse>
        <verse osisID='Acts.21.33'>Ayonae y magas y inetnon jumijot, ya quinene güe, ya manago na umagode dos na cadena: ya mamaesen jaye güe, yan jafa finatinasña.</verse>
        <verse osisID='Acts.21.34'>Ya palo manaagang un inagang, ya y palo, otro inagang, gui entre y linajyan taotao: ya anae ti siña tumungo y magajet pot y atboroto, manago na umacone guato gui castiyo.</verse>
        <verse osisID='Acts.21.35'>Ya anae mato gui guaot, sa macocone ni y sendalo sija, pot y finijom y linajyan taotao;</verse>
        <verse osisID='Acts.21.36'>Sa manatateja y linajyan taotao, ya manaagangja ilegñija: Fañuja yan guiya.</verse>
        <verse osisID='Acts.21.37'>¶ Ya anae para umacone si Pablo gui castiyo, ilegña nu y magas inetnon: Siñajit cumuentos? ya ilegña: Untungo Griego?</verse>
        <verse osisID='Acts.21.38'>Ti jago ayo y taotao Egipto, ni y antes di este sija na jaane unfatinas jatsamiento, ya uncone guato gui desierto cuatro mil na taotao ni y manpegno?</verse>
        <verse osisID='Acts.21.39'>Lao si Pablo ilegña: Guajo Judioyo, taotao Tarso, siuda Silisia--taotao un siuda ti diquique: ya jutayuyut jao na unpoloyo ya jucuentuse y taotao sija.</verse>
        <verse osisID='Acts.21.40'>Ya anae ninae lisensia, tumojgue si Pablo gui guaot, ya jaseñas y taotao sija ni y canaeña. Ya anae manmamatquilo jacuentuse sija ni cuentos Hebrea, ilegña:</verse>
      </chapter>
      <chapter osisID='Acts.22'>
        <verse osisID='Acts.22.1'>LALAJE mañelo yan mañaena, jingog y dumefiendeyo pago guiya jamyo!</verse>
        <verse osisID='Acts.22.2'>(Ya anae majungog na mancuinentuse sija ni y fino Hebreo, ninafanmamatquilo mas;) ya ilegña:</verse>
        <verse osisID='Acts.22.3'>Guajo magajet taotao na Judio, mafañagon Tarso, un siuda guiya Silisia; lao mapogsaeyo güine na siuda gui adeng Gamaliel, mafanagüeyo taemanoja y minagajet y lay y mañaenata, ya eggoyo para as Yuus, taegüenao iya jamyo pago na jaane.</verse>
        <verse osisID='Acts.22.4'>Ya jupetsigue sija gui este jinanao asta junafanmapuno, jugogode ya juentrerega gui catset y lalaje yan y famalaoan.</verse>
        <verse osisID='Acts.22.5'>Ya parejoja y magas mamale locue numaeyo testimonio, yan todo y manada y manamco: guinin iya sija locue nae manresibeyo catta para y mañelo, ya jumanaoyo para Damasco, para jucone ayo sija ni y sinedajo güije ya jugode guato Jerusalem para ufanmasapet.</verse>
        <verse osisID='Acts.22.6'>Ya susede anae jumajanaoyo, ya esta jijotyo para Damasco gui taloane, enseguidas manina güije guinin y langet un dangculon candet gui oriyajo,</verse>
        <verse osisID='Acts.22.7'>Ya podongyo gui jilo tano, ya jujungog un inagang na ilegña nu guajo: Saulo, Saulo, sa jafa na unpetsisigueyo?</verse>
        <verse osisID='Acts.22.8'>Ya juope ilegco: Jayejao Señot? Ya ilegña nu güajo: Guajo si Jesus Nasareno ni y unpetsisigue.</verse>
        <verse osisID='Acts.22.9'>Ya ayo y mangachochongjo jalie magajet y candet, ya ninafanmaañao; lao ti jajungog y inagang ayo y cumuentuseyo.</verse>
        <verse osisID='Acts.22.10'>Ya ilegco: Jafa jufatinas Señot? Ya y Señot ilegña nu guajo: Cajulo ya janao falag Damasco; ya ayonae umasangane todo güinaja ni y matancho para chechomo.</verse>
        <verse osisID='Acts.22.11'>Ya anae ti siñayo manlie pot y minalag y candet, mapipetyo ni ayo sija y guinin mangachochongjo, ya maconeyo guato Damasco.</verse>
        <verse osisID='Acts.22.12'>Ya si Ananias, un taotao na deboto jaftaemanoja y lay, ya guaja mauleg na testimonio para todo y Judios sija ni y mañasaga güije,</verse>
        <verse osisID='Acts.22.13'>Mato guiya guajo, ya tumojgue, ya ilegña nu guajo: Chelujo Saulo, resibe y liniemo. Ya ayoja na ora nae juatan güe.</verse>
        <verse osisID='Acts.22.14'>Ya ilegña: Y Yuus mañaenata umayegjao, na para untungo y minalagoña, ya unlie Ayo Tunas, yan unjungog y inagang y pachotña.</verse>
        <verse osisID='Acts.22.15'>Sa jago utestiguña todo gui taotao, jafa y liniemo yan y jiningogmo.</verse>
        <verse osisID='Acts.22.16'>Ya pago jafa na sumasagajaoja? Cajulo ya unmatagpange, ya ufinagase y isaomo, agang y naanña.</verse>
        <verse osisID='Acts.22.17'>Ya susede anae tumaloyo guato Jerusalem, ya mientras mananaetaeyo gui templo, malingo y jinasoco,</verse>
        <verse osisID='Acts.22.18'>Ya julie güe, ya ilegña nu guajo: Laguse, ya unjanao juyong Jerusalem; sa ti manmalago maresibe y testemoniumo pot guajo.</verse>
        <verse osisID='Acts.22.19'>Ya ilegco: Señot, jatungoja sija na manpresoyo yan mañaulag gui cada sinagoga ni ayo sija y jumonggue jao;</verse>
        <verse osisID='Acts.22.20'>Ya anae machuda y jâgâ Esteban ni y testigomo, estabajayo na tumotojgue gui oriya, ya jucousienteja y mapunoña, ya juadaje y magagon ayo sija y pumuno güe.</verse>
        <verse osisID='Acts.22.21'>Ya ilegña nu guajo: Janao; sa guajo tumagojao chago desde este para y Gentiles.</verse>
        <verse osisID='Acts.22.22'>¶ Ya majungog güe asta este na sinangan, ya entonses jajatsa y inagangñija, ya ilegñija: Najanao ayo na taotao gui jilo tano, sa ti combiene na ulâlâ.</verse>
        <verse osisID='Acts.22.23'>Ya anae managang, yan jayute y magagonñija, ya manmanyute oda gui aire,</verse>
        <verse osisID='Acts.22.24'>Y magas inetnon jatago na umacone güe guato gui jalom castiyo, ya manago na umasaulag para umaegsamina, para utungo pot jafa causa na manaagang contra güiya.</verse>
        <verse osisID='Acts.22.25'>Ya anae magode güe ni y coreas, ilegña si Pablo ni y senturion ni y tumotojgue gui oriya: Tunas para jago na unsaulag un taotao na Romano sin umacondena?</verse>
        <verse osisID='Acts.22.26'>Ya anae jajungog ayo y senturion, mapos ya jasangane y magas inetnon ilegña: Adaje jafa y unquequechogüe, sa este na taotao Romano.</verse>
        <verse osisID='Acts.22.27'>Ayonae y magas inetnon mato ya ilegña: Sanganeyo, jago Romano? Ya güiya ilegña: Junggan.</verse>
        <verse osisID='Acts.22.28'>Ya y magas inetnon manope ilegña: Pot y minegae salape na juchule este na linebre. Ya si Pablo ilegña: Lao guajo Romanoyo na finañago.</verse>
        <verse osisID='Acts.22.29'>Ayonae manjanao guiya güiya ayo sija y para umegsamina güe: ya y magas inetnon ninamaañao locue, despues di jatungo na Romano, sa güiya munamagode.</verse>
        <verse osisID='Acts.22.30'>¶ Ya y inagpaña, malago na utungo magajet cao jafa na mafaaela güe ni y Judios, ya masotta gui mapresuña, ya manago na ufanmato y magas mamale, yan y mangachongña, ya macone papa si Pablo ya mapolo gui menañija.</verse>
      </chapter>
      <chapter osisID='Acts.23'>
        <verse osisID='Acts.23.1'>YA si Pablo jagueguesatan y inetnon, ya ilegña: Mañelo, lalâlâjayo contodo y minauleg y jinasoco asta este na jaane.</verse>
        <verse osisID='Acts.23.2'>Ya y magas na pale as Ananias, jatago ayo sija y manotojgue gui fionña na umapatmada pachotña.</verse>
        <verse osisID='Acts.23.3'>Ayonae ilegña si Pablo nu güiya: Si Yuus unpinatmada, apaca na padet: sa matachong jao para unjusgayo pot y lay; ya manago jao na jumapatmada contra y lay?</verse>
        <verse osisID='Acts.23.4'>Ya ayo sija y manotojgue gui fionña, ilegñija: Yyon Yuus y magas na pale unlalalatde?</verse>
        <verse osisID='Acts.23.5'>Ayo nae ilegña si Pablo: Ti jutungo, mañelo cao güiya y magas na pale: sa esta matugue, Chamo sumasangan taelaye gui magalajen y tanomo.</verse>
        <verse osisID='Acts.23.6'>¶ Lao anae jatungo si Pablo na y un patte Saduseo, ya y otro Fariseo, umagang juyong gui inetnon: Mañelo, Guajo Fariseo, lajin un Fariseo: gui ninangga yan y quinajulo guinen manmatae na mafafaesenyo.</verse>
        <verse osisID='Acts.23.7'>Ya anae munjayan jasangan este, guaja inaguaguat gui entalo y Fariseo yan y Saduseo: ya manmadibide y inetnon taotao.</verse>
        <verse osisID='Acts.23.8'>Sa y Saduseo ilegñija na taya quinajulo guinin manmatae, ni angjet, ni espiritu; lao y Fariseo jasasanganja todo.</verse>
        <verse osisID='Acts.23.9'>Ya ayonae cajulo dangculon inagang: ya y palo escriba ni y manestaba gui Fariseo na patte, mangajulo ya managuaguat, ilegñija: Ti inseda tinaelaye güine na taotao: lao jafa, yaguin espiritu pat angjet sumangane güe?</verse>
        <verse osisID='Acts.23.10'>Ya anae guaja dangculon inaguaguat, ya y magas y inetnon maañao na nosea umapidaso si Pablo nu sija, manago ni y sendalo na ujafanjanao papa, ya ujacone si Pablo guiya sija fuetsao, ya umacone jalom gui castiyo.</verse>
        <verse osisID='Acts.23.11'>¶ Ya anae puenge, y Señot tumojgue gui oriyaña, ya ilegña: Namauleg inangocomo Pablo: sa taemanoja y ninamatungomo nu guajo guiya Jerusalem, taegüijeja locue nae unnamatungo guiya Roma.</verse>
        <verse osisID='Acts.23.12'>¶ Ya anae manana, palo gui Judios mandaña, ya manmanjula gui papa y matdision, ilegñija na ti ufañocho yan ti ufanguimen astaqui umapuno si Pablo.</verse>
        <verse osisID='Acts.23.13'>Ya mas di cuarenta y fumatinas este na juramento.</verse>
        <verse osisID='Acts.23.14'>Ya manmalag y magas mamale, yan y manamco, ya ilegñija: Esta manmanjulajam gui papa y matdision, na ti infañocho ni jafa astaqui inpino si Pablo.</verse>
        <verse osisID='Acts.23.15'>Ya pago jamyo yan y dinaña, fanatungo yan y magas y inetnon ya infanmaconie agupa, ya inquetungo palo mas magajet pot güiya; ya jame infamaulegjam para, yaguin esta jijot, inpino.</verse>
        <verse osisID='Acts.23.16'>Ya anae jajungog y lajin y chelun Pablo y ninangganñiñija, mapos ya jumalom gui castiyo, ya jasangane si Pablo.</verse>
        <verse osisID='Acts.23.17'>Ayonae si Pablo jaagang uno gui senturion ya ilegña: Cone este y patgon na taotao asta y magas y inetnon: sa guaja para usinangane.</verse>
        <verse osisID='Acts.23.18'>Ya jamantiene, ya jacone guato gui magas y inetnon, ya ilegña: Si Pablo ni y maprereso jaagangyo, ya jatayuyutyo para jucone este y taotao guato guiya jago, sa guaja para unsinangane.</verse>
        <verse osisID='Acts.23.19'>Ayonae y magas y inetnon, minantiene canaeña ya sumuja y dos gui un banda, ya finaesen, ilegña: Jafa ayo y para unsanganeyo?</verse>
        <verse osisID='Acts.23.20'>Ya güiya ilegña: Y Judios esta manatungo na unmagagao ya uncone agupa papa si Pablo gui inetnon, taegüije y malagoñija, na umaquetungo y magajet guiya güiya.</verse>
        <verse osisID='Acts.23.21'>Lao chamo umangongoco jao nu sija: sa esta y manmannanangga pot güiya, mas di cuarenta na taotao ni y manmanjula na ti ufañocho, yan ti ufanguimen astaqui mapuno güe; ya pago umananggañiñija y promesamo.</verse>
        <verse osisID='Acts.23.22'>Ayonae y magas y inetnon, janajanao y patgon na taotao, ya jaencatga, na chaña sumangangane ni jaye na taotao na ninatungo güe ni este na güinaja.</verse>
        <verse osisID='Acts.23.23'>Ya jaagang dos na senturion, ya ilegña: Nalisto dosientos na sendalo para ufanjanao para Sesarea, yan setenta ni y manquinababayo, yan dosientos ni y manmanlalansa, para y mina tres na ora gui puenge;</verse>
        <verse osisID='Acts.23.24'>Ya unfamauleque sija gâgâ sija para ujanamaudae si Pablo, ya ujacone guato satbo gui as magalaje as Felix.</verse>
        <verse osisID='Acts.23.25'>Ya manugue un catta, na taegüine mapoloña:</verse>
        <verse osisID='Acts.23.26'>¶ Claudio Lysias para y mas magas na magalaje as Felix, jusaluda jao.</verse>
        <verse osisID='Acts.23.27'>Este na taotao, macone ni y Judios ya para ujapuno: ya matoyo yan y sendalujo ya junalibre güe, sa jutungo na Romano güe.</verse>
        <verse osisID='Acts.23.28'>Ya malagoyo na jutungo pot jafa na mafaaela güe, ya jucone guato gui inetnonñija:</verse>
        <verse osisID='Acts.23.29'>Ya jusoda na mafaaela pot finaesen gui layñija; lao taya isaoña na jamerese na umapuno, pat umapreso.</verse>
        <verse osisID='Acts.23.30'>Ya anae masanganeyo jafa y Judios ninangganñiñija pot y taotao, enseguidas jutago para iya jago, ya fanago para ayo sija y fumaaela y ujasangan gui menamo jafa guaja guiya sija contra güiya. Adios.</verse>
        <verse osisID='Acts.23.31'>¶ Ayonae y sendalo sija ni y tinagoña, macone si Pablo gui puenge ya macone guato Antipatris.</verse>
        <verse osisID='Acts.23.32'>Ya y inagpaña, mapolo y manquinababayo na ujafanjanao yan güiya, ya manalo guato gui castiyo.</verse>
        <verse osisID='Acts.23.33'>Ya anae manmato Sesarea, manae y magalaje ni y catta, ya mapoloja locue si Pablo gui menaña.</verse>
        <verse osisID='Acts.23.34'>Ya anae munjayan y magalaje jataetae y catta, jafaesen jafa na provinsia güe; ya jatungo na taotao Silisia.</verse>
        <verse osisID='Acts.23.35'>Ya ilegña nu güiya: Jujungog jao yaguin manmato locue ayo sija y fumaaela jao. Ya manago na umaadaje gui tribunal gui palasyo Herodes.</verse>
      </chapter>
      <chapter osisID='Acts.24'>
        <verse osisID='Acts.24.1'>YA anae malofan sinco na jaane, si Ananias y mas magas na pale tumunog yan y manamco, yan un gacumuentos na naanña si Tertulo; mamacuentos gui magalaje contra si Pablo.</verse>
        <verse osisID='Acts.24.2'>Ya anae janamaagange si Tertulo, jatutujon famaaela, ilegña: Liija na pot jago na mansenmagofjam ni y dinangculon pas, yan mansenmauleg na chocho y manmachogüe güine na nasion pot y minaulegmo,</verse>
        <verse osisID='Acts.24.3'>Ya inresisibeja siempre gui todo y lugat sija contodo y minegae y grasia, O gosmauleg Felix.</verse>
        <verse osisID='Acts.24.4'>Ya pot ti junasaga jao laapmam, jutayuyut jao na unecungogjam pot y minauleg y didide na finomo.</verse>
        <verse osisID='Acts.24.5'>Sa inseda este na taotao na case, yan numanafanenbeste gui entalo y Judios todo y tano; yan y magas y secta y Nasareno sija;</verse>
        <verse osisID='Acts.24.6'>Güiya locue jumajanao, ya janafanataelaye y guimayuus: ya inquene güe sa manmalagojam na injisga jaftaemanoja y layta.</verse>
        <verse osisID='Acts.24.7'>Lao y mas magas y inetnon as Lysias mato guiya jame, yan y dangculon linalaloña ya jacone gui canaemame;</verse>
        <verse osisID='Acts.24.8'>Ya jatago y fumaaela na ufanmato guiya jago ya jagoja siña unegsamina ya untungo todo este sija na güinaja ni y infaaela güe.</verse>
        <verse osisID='Acts.24.9'>Ya y Judios locue, jaconsienteja este na güinaja na utaegüine.</verse>
        <verse osisID='Acts.24.10'>¶ Ayonae si Pablo, anae sineñas ni y magalaje na ucuentos; manope ilegña: Pot y jutungo na jago guinin jues megae na anos güine na nasion, juguesfanope pot guajoja;</verse>
        <verse osisID='Acts.24.11'>Para untungo na taya trabia mas di dose años, desde qui cajuloyo Jerusalem para jufanadora.</verse>
        <verse osisID='Acts.24.12'>Ya taya nae masodayo gui templo juaguaguaguate ni jaye na taotao, ni junafangalamten y taotao sija; ni y sinagoga, ni mano na siuda;</verse>
        <verse osisID='Acts.24.13'>Ya ti siña ujaaprueba y güinaja ni y mafaaelajo pago.</verse>
        <verse osisID='Acts.24.14'>Lao este juconfesatñaejon guiya jago, na y jinanao ni y mafananaan un Secta, taegüenao nae jusesetbe si Yuus mañaenata; jujonggue todo y güinaja ni y manmatugue gui Lay yan y profeta sija.</verse>
        <verse osisID='Acts.24.15'>Ya guaja ninanggaco as Yuus, taegüije iya sija locue, na uguaja quinajulo guinin manmatae; parejoja y manmauleg yan y manaelaye.</verse>
        <verse osisID='Acts.24.16'>Ya pot este na juprocucura, na uguaja siempre gui jinasoco na chajo umofefende si Yuus, ni y taotao sija.</verse>
        <verse osisID='Acts.24.17'>Ya pago megae esta na años manmalofan matoyo para juchulie limosna y nasionjo, yan inefrese sija:</verse>
        <verse osisID='Acts.24.18'>Masodayo yan estesija, gasgas gui jalom y guimayuus, ya taya linajyan taotao, ni atboroto; lao guaja palo Judios ni y manguinin Asia:</verse>
        <verse osisID='Acts.24.19'>Ya sija, mannesesita ufangaegue güine gui menamo, ya ujasangan cao guaja jafa contra guajo.</verse>
        <verse osisID='Acts.24.20'>Patseno, sotta este y mangaegue güine ya ujasangan, yaguin manmañoda taelaye na finatinas guiya guajo, mientras tumotojgueyo gui menan y inetnon,</verse>
        <verse osisID='Acts.24.21'>Ya pot esteja y un inagang, anae estabayo gui entaloñija, ya umagangyo: Pot y quinajulo guinin y manmatae na jumafaesen pago na jaane pot jamyo.</verse>
        <verse osisID='Acts.24.22'>¶ Lao si Felix, pot guaja mas magajet tiningoña ni ayo na jinanao, janafanmadetiene sija ya ilegña: Yaguin tumunog y mas magas y inetnon as Lysias, jutungo tododoja este y chechomiyo.</verse>
        <verse osisID='Acts.24.23'>Ya jatago un senturion na uadaje si Pablo, yan unae linibre ya chaña chumochoma y manatungoña na ufanmato guiya güiya, pat umasetbe.</verse>
        <verse osisID='Acts.24.24'>¶ Ya malofan unos cuantos na jaane, mato si Felix yan y asaguaña as Drusila na Judia, ya janamaagange si Pablo, ya majungog guiya güiya pot y jinenggue as Jesucristo.</verse>
        <verse osisID='Acts.24.25'>Ya anae jaadingane pot y tininas, yan y minauleg, yan y jinisga ni ufato, ninamaañao si Felix, ya manope ilegña: Janao unjanao pago, ya yaguin guaja mauleg na lugat junamaagagange jao.</verse>
        <verse osisID='Acts.24.26'>Ya jananangga locue na uninae as Pablo salape para usinetta; enaomina jatago na ufafato cada rato, ya ujaatungo.</verse>
        <verse osisID='Acts.24.27'>Lao anae malofan dos años, si Porcio Festo mato gui cuatton Felix: ya si Felix malago na ufanue y Judios minagof, japolo si Pablo na umapreso.</verse>
      </chapter>
      <chapter osisID='Acts.25'>
        <verse osisID='Acts.25.1'>AYONAE jumalom si Festo gui provinsia, ya anae malofan tres na jaane cumajulo desde Sesarea asta Jerusalem.</verse>
        <verse osisID='Acts.25.2'>Ya y magas mamale yan y magas y Judios manatungo güe contra si Pablo, ya matayuyut,</verse>
        <verse osisID='Acts.25.3'>Magagagao finaborese contra si Pablo, na unajanao para Jerusalem; ya mananangga gui chalan para umapuno.</verse>
        <verse osisID='Acts.25.4'>Lao manope si Festo, na si Pablo umanasagaja Sesarea, ya güiyaja ujanao enseguidas.</verse>
        <verse osisID='Acts.25.5'>Ya ilegña: Ayo y mansiña guiya jamyo, ujadalalagyo papa, ya ujafaaela este na taotao, yaguin guaja taelaye guiya güiya.</verse>
        <verse osisID='Acts.25.6'>¶ Ya anae sumaga güije mas di dies na jaane, mapos papa Sesarea; ya y inagpaña matachong gui tribunal, ya manago na umaconie as Pablo.</verse>
        <verse osisID='Acts.25.7'>Ya anae mato, y Judios ni y manmato guinin Jerusalem, manojgue gui oriyaña, ya megae finaaelañija contra si Pablo, ya ti siña manamagajet nu sija.</verse>
        <verse osisID='Acts.25.8'>Ya manope si Pablo pot güiyaja, ilegña: Ni contra y lay y Judios, ni contra y templo, ni contra si Sesat, ti juisagüe.</verse>
        <verse osisID='Acts.25.9'>Lao malago si Festo na unafanmagof y Judios; jaope si Pablo ilegña: Malago jao jumanao julo Jersalem, ya unmajusga pot este sija gui menajo?</verse>
        <verse osisID='Acts.25.10'>Ya ilegña si Pablo: Gaegueyo gui tribunal Sesat anae debe di jumajusga: para y Judios, taya taelaye na finatinaso; ungostungoja.</verse>
        <verse osisID='Acts.25.11'>Sa yaguin taelaye na finatinaso, pat guinin jufatinas jafa na jumerese y finatae, ti jureusayo na jumatae: lao yaguin taya jafa pot este y finaaelañija; taya ni un taotao uentregayo guiya sija. Jugagao jinisgajo gui as Sesat.</verse>
        <verse osisID='Acts.25.12'>Ya anae munjayan manguentos si Festo yan y taotao inetnon, jaope si Pablo ilegña: Gui as Sesat nae malagojao jinisgamo? Unfalag as Sesat.</verse>
        <verse osisID='Acts.25.13'>¶ Ya malofan palo jaane, mato si ray Agripa yan Bernise guiya Sesarea para umasaluda si Festo.</verse>
        <verse osisID='Acts.25.14'>Ya anae mañaga güije megae na jaane, si Festo jadeclaraye si ray ni y causan Pablo, ilegña: Un taotao maprereso pot si Felix,</verse>
        <verse osisID='Acts.25.15'>Ni y anae estabayo Jerusalem, y magas mamale yan y manamco gui Judios mafaesenyo, sa manmalago na umacondena.</verse>
        <verse osisID='Acts.25.16'>Ya juope sija, na ti costumbren y Romano na umaentrega un taotao na umapuno, antes di umanaafana yan y fumaaela, ya uguaja lisensiaña manope pot y mafaaelaña.</verse>
        <verse osisID='Acts.25.17'>Enaomina anae mandaña guine, sinjufannangga, y inagpaña matachongyo gui tribunal, ya managoyo na jumaconie.</verse>
        <verse osisID='Acts.25.18'>Ya manestabaja y fumaaela, lao taya finaaelañija jafa ni ayo y jinasosoco:</verse>
        <verse osisID='Acts.25.19'>Lao guaja finaesenñija contra güiya, pot y superstisionñija, pot y religionñija yan pot y un Jesus ni y matae, ya jaasegura si Pablo na lâlâ.</verse>
        <verse osisID='Acts.25.20'>Ya ti juguestungo ayo sija na finaesen; jufaesen güe cao malago malag Jerusalem, ya ayo nae umajusga ni este sija.</verse>
        <verse osisID='Acts.25.21'>Lao si Pablo, anae jagagao na umanasaga, para y jinisgan Augusto, managoyo na umanasaga asta qui junajanao para as Sesat.</verse>
        <verse osisID='Acts.25.22'>Ayonae si Agripa ilegña as Festo; Malagoyo locue na jujungog y taotao. Ya ilegña: Agupa na unjungog güe.</verse>
        <verse osisID='Acts.25.23'>¶ Ya y inagpaña mato si Agripa yan Bernise, yan y minagasñija, ya jumalom gui tribunal, yan y mas magas y inetnon yan y mas manmagas gui siuda, ya manago si Festo na umacone si Pablo.</verse>
        <verse osisID='Acts.25.24'>Ya ilegña si Festo: Ray Agripa, yan todo y taotao ni y mangaegue güine na manjijita; inlie este na taotao ni y todo y linajyan Judios maqueja yan guajo guiya Jerusalem yan güine, elegñija na ti umanalâlâ mas.</verse>
        <verse osisID='Acts.25.25'>Lao anae jusoda na taya finatinasñajafa na umerese y finatae, ya anae güiyaja locue malago jinisgaña gui as Augusto, jujaso na junajanao.</verse>
        <verse osisID='Acts.25.26'>Ya taya jafa magajet na güinajaña para jutugue para y Señotjo. Enaomina jucone güe mona gui menanmiyo, yan y menamo, O Ray Agripa, para yaguin munjayan maegsamina, uguaja jafa para jutugue.</verse>
        <verse osisID='Acts.25.27'>Sa y jinasoco na taya rason na umanajanao y presonero, ya ti umanaclaro y isao ni y mapolo contra güiya.</verse>
      </chapter>
      <chapter osisID='Acts.26'>
        <verse osisID='Acts.26.1'>AYONAE si Agripa ilegña as Pablo: Jupetmite jao na uncuentos pot jago namaesa. Ayonae si Pablo jaestira mona y canaeña ya manope pot güiya namaesa.</verse>
        <verse osisID='Acts.26.2'>Magofyo ray, Agripa, sa jufanope pot guajo gui menamo pago na jaane, pot todo y mafaaelajo ni y Judio sija.</verse>
        <verse osisID='Acts.26.3'>Yan pot y jutungo na jago untungo todo y costumbre yan y finaesen gui entre y Judios; pot enaomina jutayuyut jao na con pasensiamo umaecungogyo.</verse>
        <verse osisID='Acts.26.4'>Y jaanejo desde y pinatgonjo, ni y finenana gui entre y nasionjo yan guiya Jerusalem, todo y Judios tumungo.</verse>
        <verse osisID='Acts.26.5'>Matungojayo desde y tutujonña, yaguin manmalago masangan, na taemanoja y mas tunas na secta y religionta, jumajanaoyo taegüije y Fariseo.</verse>
        <verse osisID='Acts.26.6'>Ya pago, tumotojgueyo ya majus gayo pot y ninanggan y promesa ni y jafatinas si Yuus gui mañaenata.</verse>
        <verse osisID='Acts.26.7'>Ni y manmaprometa y dose tribus, masestbeja si Yuus jaane yan puenge, mananangga na ufato. Ya pot ayo na ninangga ray Agripa, na mafaaelayo ni y Judio sija.</verse>
        <verse osisID='Acts.26.8'>Jaftaemano majusga y tijongguiyon entre jamyo, na si Yuus janacajulo y manmatae?</verse>
        <verse osisID='Acts.26.9'>Guajo magajet na jujaso gui jinalomjo, na nesesitayo jufatinas megae contra y naan Jesus Nasareno.</verse>
        <verse osisID='Acts.26.10'>Ya jufatinas este locue guiya Jerusalem; ya megae na mañantos jupreso, anae manresibeyo ninasiña guinin y magas mamale; ya anae para ufanmapuno, junae vosso contra sija.</verse>
        <verse osisID='Acts.26.11'>Ya jucastiga sija gui sinagoga, ya juprocura na junafanman chatfino contra si Yuus; ya pot gogoslalaloyo contra sija, jupetsigue sija achogja asta otro siuda sija.</verse>
        <verse osisID='Acts.26.12'>Ya anae jumajanaoyo para Damasco yan y ninasiña guinin y magas mamale sija,</verse>
        <verse osisID='Acts.26.13'>Y taloane, O ray, julie gui chalan y candet guinin y langet, na malagña qui y ininan y atdao, ya manina gui oriyajo yan ayo y mangachochongjo manjanao.</verse>
        <verse osisID='Acts.26.14'>Ya anae mamodongjam todo gui jilo oda, jujungog y inagang na jacuentuseyo gui fino Hebreo, ilegña: Saulo, Saulo, jafa na unpetsisigueyo? mapot para jago y unfamateg contra y títuca.</verse>
        <verse osisID='Acts.26.15'>Ya ilegco: Jaye jao Señot? ya ilegña: Guajo si Jesus ni y unpetsisigue.</verse>
        <verse osisID='Acts.26.16'>Lao, cajulo ya untojgue; sa jufatoigüe jao pot este na jinaso, para junaministro jao yan untestigo ni este sija na güinaja y liniimo, yan ayo sija y pot y jufatoigüe jao;</verse>
        <verse osisID='Acts.26.17'>Junalibre jao gui pueblo yan y Gentiles, ya pago junajanao jao para iya sija,</verse>
        <verse osisID='Acts.26.18'>Para unbaba y atadogñija, yan unbira sija gui jemjom para y manana, yan y ninasiñan Satanas para as Yuus, ya ujaresibe y inasiin y isaoñija, yan erensia gui entalo ayo sija y manafangasgas pot y jinenggue ni y gaegue guiya guajo.</verse>
        <verse osisID='Acts.26.19'>Ya pot ayo, ti chatmatagoyo, O ray Agripa, para y vision y langet:</verse>
        <verse osisID='Acts.26.20'>Lao jusangane finenana ayo sija y mangaegue Damasco, yan iya Jerusalem, yan todo y tano Judea, yan y Gentiles, na ufanmañotsot ya ujabira sija para as Yuus, yan ufanmachocho y chechoñija ni y para mañotsot.</verse>
        <verse osisID='Acts.26.21'>Sa pot este sija na maconeyo ni y Judios gui guimayuus para jumapuno.</verse>
        <verse osisID='Acts.26.22'>Lao jatacayo y inayudan Yuus, ya jusisigueja asta pago na jaane, mannanaeyo testimonio parejoja y diquique yan y dangculo; taya jusasangan na ayo y ufato ni y sinangan Moises yan y proteta sija;</verse>
        <verse osisID='Acts.26.23'>Na si Cristo, nesesitagüe ufamadese, ya güiya ufinenana, pot ucajulo guinin y manmatae, ufannae candet gui pueblo yan y Gentiles.</verse>
        <verse osisID='Acts.26.24'>¶ Ya anae cumuecuentos, umagang si Festo ni y dangculo na inagangña, ilegña: Caduco jao Pablo: megae na tiningo ninacaduco jao.</verse>
        <verse osisID='Acts.26.25'>Lao si Pablo ilegña: Ti caducoyo Festo; lao jusasangan y sinangan ni y magajet yan y tinas.</verse>
        <verse osisID='Acts.26.26'>Sa y ray jatungoja estesija, cumuentosyoja gui menaña locue libre; sa seguroyo na taya güine sija na güinaja umanaatog guiya güiya; sa estesija, ti manmafatinas gui rincon.</verse>
        <verse osisID='Acts.26.27'>Ray Agripa, unjonggue y profeta sija? jutungo na unjonggue.</verse>
        <verse osisID='Acts.26.28'>Ayonae si Agripa ilegña as Pablo, Canaja unnamamañañayo para juquilisyano.</verse>
        <verse osisID='Acts.26.29'>Ya si Pablo ilegña, Malagoyo as Yuus, na ti jagoja, lao todo ayo sija y jumungogyo pago na jaane, ufantaegüine iya guajo, fuera di y mapresujo.</verse>
        <verse osisID='Acts.26.30'>¶ Ya anae munjayan jasangan este, cumajulo y ray yan y magalaje, yan Bernise, yan ayo sija y mangachongñiñija manmatachong.</verse>
        <verse osisID='Acts.26.31'>Ya anae mañuja, manguentos uno yan y otro, ilegñija: Taya finatinasña este na taotao, na jamerese y finatae, pat umapreso.</verse>
        <verse osisID='Acts.26.32'>Ayonae ilegña si Agripa as Festo: Este na taotao, umanalibre, yaguin ti jagagao jinisgaña gui as Sesat.</verse>
      </chapter>
      <chapter osisID='Acts.27'>
        <verse osisID='Acts.27.1'>YA anae esta majasuye na para infanmaudae gui batco para Italia, maentrega si Pablo, yan otro manpreso gui uno na y naanña si Julio, senturion gui sendalon Augusto.</verse>
        <verse osisID='Acts.27.2'>Ya anae manjalomjam gui batcon Adrumeto, comoque janao para y costan Asia, manjanaojam; ya manjajame yan un Aristarcho, taotao Masedonio na sagaña Tesalónica.</verse>
        <verse osisID='Acts.27.3'>Ya y inagpaña na jaane, manmatojam Sidon: ya si Julio jagosgüaeya si Pablo, ya janae linibre na ujanao para y manamiguña para unamagof güe.</verse>
        <verse osisID='Acts.27.4'>Ya mamaudaejam gui batco manlayagjam papa jijot Chipre, desde ayo, sa y manglo contra.</verse>
        <verse osisID='Acts.27.5'>Ya anae manjanaojam gui tasen jijot Silisia yan Pamfilia, manmatojam Mira, gui siudad Lisia.</verse>
        <verse osisID='Acts.27.6'>Ya jasoda güije y senturion un batcon Alejandria, na jumajanao para Italia; ya janafanjalomjam.</verse>
        <verse osisID='Acts.27.7'>Ya manmaudaejam gui batco megae na jaane, sa mumayayama senñateng, yan canaja ti manmatojam guato Gnido, ti japolojam y manglo, ya manmayama jijot papa Creta, guiya Salmon;</verse>
        <verse osisID='Acts.27.8'>Ya gosmapot manmalofanjam umoriya inanaco güije na tase, manmatojam gui un lugat na mafanaan Bonito-Puerto, na jijot gui siuda Lasea.</verse>
        <verse osisID='Acts.27.9'>¶ Ya anae megae na tiempo malofan, ya senpiligro y jinanaomame, sa y Ayunat esta malofan, ya si Pablo mansinangane sija,</verse>
        <verse osisID='Acts.27.10'>Ya ilegña nu sija: Señores, julie na este na jinanao, guaja uninalamen yan megae uninafanaelaye, ya ti y catgaja yan y batco, lao asta y jaanita locue.</verse>
        <verse osisID='Acts.27.11'>Lao y senturion, jajonggueñaja y magas batco yan y gaeiyo y batco, qui ayo sija y sinangan Pablo.</verse>
        <verse osisID='Acts.27.12'>Sa taya puerto nae siña para ufañaga y tiempon manenggeng, ya mas megae majaso na ufanmalofan güije gui tase locue, para ujaquelie jaftaemano nae siña manmato Fenix, ya ayo nae ufañaga güije y tiempon manenggeng, gui puerton Creta, ni y jadalalalaque y sanjaya gui sanlichan yan y sanlago gui sanlichan.</verse>
        <verse osisID='Acts.27.13'>Ya anae manguaefe didide y manglo sanjaya, pinelonñija na ujataca y malagoñija, jadingo ayo ya manjanao guato oriyan Creta.</verse>
        <verse osisID='Acts.27.14'>Lao despues ti apmam na tiempo cajulo un dangculon manglo contra y batco, na mafanaan Euroclydon;</verse>
        <verse osisID='Acts.27.15'>Ya tinemba y batco ya tisiña injanao contra y manglo, inpelo na umachule ni y manglo.</verse>
        <verse osisID='Acts.27.16'>Ya malago asta y papa un isla na mafanaan Clauda, ya megae y chechomame pot y bote.</verse>
        <verse osisID='Acts.27.17'>Ni y anae manmajatsa julo, ya manmaayuda, magode y batco gui sampapa; ya manmaañao na umayute gui Sirte, manatunog y layag ya ayonae manmachule ni y manglo.</verse>
        <verse osisID='Acts.27.18'>Ya janafangoschatsagajam y pinagyo, ya y inagpaña na jaane, jayute gui tase y catga, manachadeg y batco,</verse>
        <verse osisID='Acts.27.19'>Ya y mina tres na jaane, inyite juyong ni y canaemameja y güinajan y batco.</verse>
        <verse osisID='Acts.27.20'>Ya megae na jaane na ti anog y atdao, ni y pution sija, ya ti didide na pagyo mato guiya jame, ya todo y ninangganmamame na infansatbo, malingo.</verse>
        <verse osisID='Acts.27.21'>Lao despues di apmam na timañocho, tumojgue si Pablo gui entaloñija ya ilegña: Señores, yaguin inecungogyo, ti tadingo Creta para tagana este na ninalamen yan minalingo.</verse>
        <verse osisID='Acts.27.22'>Lao pago juencatga jamyo na namauleg y inangoconmiyo; sa taya ni un taotao gui entre jamyo ufalingo y linâlâña, na y batcoja.</verse>
        <verse osisID='Acts.27.23'>Sa tumotojgue gui oriyajo pago na puenge y angjet Yuus, ni y jayeyo, yan jaye y jusetbe.</verse>
        <verse osisID='Acts.27.24'>Ya ilegña: Chamo maaañao Pablo; sa nesesita unmacone guato gui menan Sesat; ya estagüeja na ninae jao as Yuus ni ayo sija y mangachochongmo gui batco.</verse>
        <verse osisID='Acts.27.25'>Enaomina señores, namauleg y inangoconmiyo; sa jujonggue na si Yuus, utaegüijeja y esta jasanganeyo.</verse>
        <verse osisID='Acts.27.26'>Lao nesesita tayutejit gui jilo un isla.</verse>
        <verse osisID='Acts.27.27'>¶ Ya anae mato y mina catorse na puenge, taegüigüijeja jachuchulejajam papa yan julo tasen Adratico, ya y buente tatalopuenge, jinasonñija y marinero sija na esta manjijot gui un tano.</verse>
        <verse osisID='Acts.27.28'>Ya masondalea, ya masoda biente brasa; ya anae manjanao didide mona, masondalea talo, ya masoda quinse brasa.</verse>
        <verse osisID='Acts.27.29'>Ayonae manmaañaojam, na nosea infanbasnag gui jilo y acho, ya mayute cuatro na angcla juyong gui popa, ya madesesea na umanana.</verse>
        <verse osisID='Acts.27.30'>Ya y marinero cumequefanmalago gui batco anae esta manatunog y bote gui tase, ya jinasonñija na siña ujayute y angcla gui proa.</verse>
        <verse osisID='Acts.27.31'>Ya si Pablo ilegña ni y senturion yan y sendalo sija: Yaguin ti mañaga estesija gui batco, ti siña jamyo mansatbo.</verse>
        <verse osisID='Acts.27.32'>Ayonae y sendalo sija, jautot y tale todo gui bote, ya jasotta na upodong.</verse>
        <verse osisID='Acts.27.33'>Ya anae manana, si Pablo jagagao sija todos na ujafañocho, ilegña: Este y mina catorse na jaane ni y tanananggaja, sisiguejajit di manayunat, ti mañochojit ni jafa.</verse>
        <verse osisID='Acts.27.34'>Enaomina jutatayuyut jamyo na infañocho, sa este para linâlâmiyo: sa ni uno gui gapon ulonmiyo ufalingo guiya jamyo.</verse>
        <verse osisID='Acts.27.35'>Ya anae munjayan jasangan este, jachule y pan ya janae grasia si Yuus gui menañija todos: ya anae jaipe, jatutujon cumano.</verse>
        <verse osisID='Acts.27.36'>Ya ayo todo sija y manmauleg minagofñija, mañocho locue.</verse>
        <verse osisID='Acts.27.37'>Ya jame todos ni y manestaba gui batco, dosientos setenta y saes na taotao sija.</verse>
        <verse osisID='Acts.27.38'>Ya anae manjaspog, manañajlalang y batco, ya mayute y trigo gui jalom tase.</verse>
        <verse osisID='Acts.27.39'>Ya anae manana, ti matungo y tano: lao masoda un diquique na sadog na guaja oriyaña; ya jinasoñija na ujanajalom y batco.</verse>
        <verse osisID='Acts.27.40'>Ya anae manmajatsa y angcla ya masotta gui tase, ya manmapula y tale y timon, ya jajatsa y layag para y manglo, ya jatutujon manjanao para y oriyan tase.</verse>
        <verse osisID='Acts.27.41'>Ya podong gui jalom un lugat anae umasoda y dos tase, ya malago y batco gui jilo tano; ya y sanmena na patte cheton, ya sumagaja ti siña calamten, lao y santate na patte mayamag ni y finijom y napo sija.</verse>
        <verse osisID='Acts.27.42'>Ya manatungo y sendalo sija, na ujapuno todo y preso sija, na nosea uguaja guiya sija tumungo numango ya uescapa.</verse>
        <verse osisID='Acts.27.43'>Lao y senturion malago na unasatbo si Pablo, ya jaadaje sija gui jinasoñija; ya manago na y siña numango uyute sija finena gui tase, ya ujafanjanao para y tano.</verse>
        <verse osisID='Acts.27.44'>Ya y manetejnan, palo gui jilo tabbla, yan palo gui pidason mayamag batco, ya taegüenao nae manmalofan, ya todo sija mansatbo ya manescapa seguro para y tano.</verse>
      </chapter>
      <chapter osisID='Acts.28'>
        <verse osisID='Acts.28.1'>YA anae manescapa esta, ayonae matungo na y isla naanña Melita.</verse>
        <verse osisID='Acts.28.2'>Ya y taotao ti mangilisyano, jafamaulegjam: sa manmanotne guafe ya jaresibejam cada uno, sa pot y ichan, yan y manenggeng.</verse>
        <verse osisID='Acts.28.3'>Ya anae janafandaña si Pablo y palitun jayo, ya jamanojo ya japolo gui jilo y guate, jumuyong un vibora guinin y maipe, ya cheton gui canaeña.</verse>
        <verse osisID='Acts.28.4'>Ya anae malie ni y taotao ti mangilisyano y beneno na gâgâ na umacalaye gui canaeña, manasangane ilegñija: Este na taotao pegno, masqueseaja umescapa gui tase; lao ti upinelo ni y inenog na ulâlâ.</verse>
        <verse osisID='Acts.28.5'>Ya jasacude y gâgâ guato gui jalom guafe, ya ti ninalamen.</verse>
        <verse osisID='Acts.28.6'>Ya mataaatanja cao uninapogpog, pat upodong enseguidas ya umatae; lao anae esta laapmam na maatan, ya malie na ti ninalamen, jatulaeca y jinasoñija, ya ilegñija na yuus güe.</verse>
        <verse osisID='Acts.28.7'>¶ Ayo na lugat, guaja fangualuanña sija y magas y isla, na y naanña si Publio; ni y rumesibejam, ya janafañagajam tres na jaane.</verse>
        <verse osisID='Acts.28.8'>Ya y tatan Publio estaba na umaason sa malango calentura, yan jinaga: ya jumalom si Pablo, ya anae munjayan manaetae, japolo y canaeña gui jilo y malango, ya janajomlo.</verse>
        <verse osisID='Acts.28.9'>Ya anae munjayan este, y palo locue gui isla ni y guaja chetnotñija, manmato ya uninafanjomlo.</verse>
        <verse osisID='Acts.28.10'>Ya gosmegae manmatunanmame; ya anae majanaojam, manmacatgayejam ni ayo sija y innesesita,</verse>
        <verse osisID='Acts.28.11'>¶ Ya anae malofan tres meses, manjanaojam gui un batco Alejandrina, ni y estaba gui isla na mannanangga na ufalofan y tiempon manenggeng, na y señatña Castor yan Polux.</verse>
        <verse osisID='Acts.28.12'>Ya anae manmatojam Siracusa, mañagajam güije tres na jaane.</verse>
        <verse osisID='Acts.28.13'>Ya desde ayo manoriyajam, ya manmatojam guiya Regio; ya anae malofan un jaane na manguaefe y manglo sanjaya, manmatojam guiya Puteoli gui inagpaña.</verse>
        <verse osisID='Acts.28.14'>Ya manmañodajam mañelumame güije, ya manmalago na infañaga ya infanjame siete na jaane; ya ayonae infanmalag Roma.</verse>
        <verse osisID='Acts.28.15'>Ya desde ayo, anae manmajungogjam ni y mañelunmame, manmato para ujatagamjam, asta y Metcadon Appio, yan y Tres Taberna; ni y anae jalie si Pablo, janae grasia si Yuus, ya jaangoco.</verse>
        <verse osisID='Acts.28.16'>¶ Ya anae manmatojam Roma, y senturuon jaentrega y preso sija gui magas y guatdia: lao si Pablo mapolo na usaga namaesa yan un sendalo ni y umadadaje güe.</verse>
        <verse osisID='Acts.28.17'>Ya susede anae malofan tres na jaane, jaagang si Pablo y manmagas y Judio sija; ya anae manmato ya mandaña, ilegña nu sija: Guajo mañelujo lalaje, achogja taya finatinaso contra y taotao sija, ni contra y costumbren y mañaenata jumaentrega preso desde Jerusalem asta y canae y taotao Roma:</verse>
        <verse osisID='Acts.28.18'>Ni y para yaguin munjayan maegsaminayo, manmalago na jumasotta, sa taya jafa finatinaso para jumapuno.</verse>
        <verse osisID='Acts.28.19'>Lao anae macontra ni y Judio sija, nesesitayo na jugagao jinisga gui as Sesat; ti pot para jufaaela y nasionjo.</verse>
        <verse osisID='Acts.28.20'>Ya pot este rason juagang jamyo, para julie jamyo, yan para utafanguentos: sa pot y ninanggan Israel na magodeyo ni este na cadena.</verse>
        <verse osisID='Acts.28.21'>Ya ilegñija nu güiya: Jame taya rinesibenmame carta guiya Judea pot jago, ni uno gui mañelo ni y manmato, cumuentos pat manmañangane jafa pot jago.</verse>
        <verse osisID='Acts.28.22'>Lao manmalagojam na injingog jao, jafa jinasosomo; sa este na secta, intingoja na masqueseaja mano guato masangan contra.</verse>
        <verse osisID='Acts.28.23'>¶ Ya anae esta matanchue un jaane, manmato megae guiya güiya, gui sagaña; ya jasangane yan janamatungo y raenon Yuus: janafanmañaña sija pot si Jesus, yan pot y tinago Moises, yan pot y profeta sija; desde y egaan asta y pupuenge.</verse>
        <verse osisID='Acts.28.24'>Ya palo, manmanjonggue ni y sinangan, palo ti manmanjonggue.</verse>
        <verse osisID='Acts.28.25'>Ya anae ti unoja corasonñija, manjanao anae munjayan jasangan si Pablo un sinangan: Mauleg sinanganña y Espiritu Santo pot y profeta Isaias gui mañaenata,</verse>
        <verse osisID='Acts.28.26'>Ilegña: Janao fanmalag este sija na taotao, ya inalog, Inecungog, ya injingog, ya ti incomprende; ya y inquelie, inlie, ya ti intingo.</verse>
        <verse osisID='Acts.28.27'>Sa y corason este sija na taotao, manmajetog, ya y talanganñija mapot manmanjungog, ya jajuchom y atadogñija; sa noseaja ufanmanlie ni y atadogñija, yan ufanmanjungog ni y talanganñija, yan ujatungo ni y corasonñija, ya ufanmañotsot, ya janafanjomlo sija.</verse>
        <verse osisID='Acts.28.28'>Enaomina tingo na y este satbasion gui as Yuus manajanao para y Gentiles sija; ya sija ujajungog.</verse>
        <verse osisID='Acts.28.29'>(Ya anae munjayan jasangan este sija na sinangan, manjanao y Judio sija, ya gueguesmanafaesen entre sija;)</verse>
        <verse osisID='Acts.28.30'>Ya si Pablo sumaga dos años gui inatquilaña na guma; ya jaresibe todo ayo sija y manmato guiya güiya,</verse>
        <verse osisID='Acts.28.31'>Japredidica y raenon Yuus, yan mamananagüe ni ayo sija y pot y Señot Jesucristo, contodo y linibriña, ya taya ni un taotao chumoma.</verse>
      </chapter>
    </div>
  </osisText>
</osis>
