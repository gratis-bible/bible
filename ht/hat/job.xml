<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='hat' xml:lang='ht'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='hat'>
        <title>Haitian Creole Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Spelling: IPA with the following modifications:
  		oral vowel + [n] = nasal vowel
  		[y] = /j/
  		[?] = front open-mid unrounded vowel
  		[?] = back open-mid rounded vowel
  		[ou] = /u/
  		[u] = Voiceless labial-palatal approximant, i.e. semi-vowel corresponding to /y/
  		[ch] = Voiceless postalveolar fricative
  		[j] = Voiced postalveolar fricative
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>hat</identifier>
        <source>ftp://unboundftp.biola.edu/pub/haitian_creole_utf8.zip</source>
        <language type='IETF'>ht</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Job'>
      <chapter osisID='Job.1'>
        <verse osisID='Job.1.1'>¶ Te gen yon nonm yo te rele Jòb. Li te rete nan peyi Ouz. Se te yon nonm san repwòch ki te mache dwat nan tou sa l'ap fè. Li te gen krentif pou Bondye, li te toujou ap chache fè sa ki byen.</verse>
        <verse osisID='Job.1.2'>Li te gen sèt pitit gason ak twa pitit fi.</verse>
        <verse osisID='Job.1.3'>Li te gen sètmil (7.000) mouton, twamil (3.000) chamo, mil (1.000) tèt bèf, senksan (500) fenmèl bourik. Li te gen anpil anpil moun ap sèvi avè l'. Nonm sa a, se li ki te pi grannèg nan peyi bò solèy leve a.</verse>
        <verse osisID='Job.1.4'>¶ Pitit gason Jòb yo te konn reyini yonn lakay lòt pou fè gwo resepsyon. Konsa, yo chak te gen jou pa yo. Yo te toujou envite twa sè yo vin manje, vin bwè ansanm ak yo tou.</verse>
        <verse osisID='Job.1.5'>Chak lè yo fin fete konsa, Jòb fè yo tout vini lakay li. Nan maten, anvan bajou kase, li leve, li boule ofrann bay Bondye pou mande padon pou yo chak. Li te toujou fè sa, paske li t'ap di nan kè l': Ou pa janm konnen. Pitit gason m' yo ka fè peche, yo ka di sa yo pa t' dwe di sou Bondye, san yo pa fè espre.</verse>
        <verse osisID='Job.1.6'>¶ Yon jou tout zanj Bondye yo te reyini devan Seyè a, Satan vini tou nan mitan yo.</verse>
        <verse osisID='Job.1.7'>Seyè a mande l' konsa: -Kote ou soti? Satan reponn: -M' sot moute desann toupatou sou latè. Mwen t'ap pwonmennen gade!</verse>
        <verse osisID='Job.1.8'>Seyè a di Satan konsa: -Eske ou te wè Jòb, sèvitè m' lan? Pa gen tankou l' sou tout latè. Se yon nonm san repwòch ki mache dwat nan tou sa l'ap fè. Li gen krentif pou Bondye, li toujou ap chache fè sa ki byen.</verse>
        <verse osisID='Job.1.9'>Satan reponn li: -Atò, se pou gremesi Jòb gen krentif pou ou konsa a?</verse>
        <verse osisID='Job.1.10'>Ou toujou pwoteje l', li menm, moun lakay li ansanm ak tou sa li genyen. Ou beni tou sa l'ap fè. Bèt li yo plen peyi a.</verse>
        <verse osisID='Job.1.11'>Men, kite ou manyen byen li yo pou ou wè, m' garanti ou, l'ap di sa l' pa t' dwe di sou ou nan figi ou!</verse>
        <verse osisID='Job.1.12'>Seyè a di Satan: -Bon! Ou mèt fè sa ou vle ak byen l' yo. Men, m' tou pale ou, li menm, pa manyen l'! Se konsa Satan vire do l', li ale.</verse>
        <verse osisID='Job.1.13'>¶ Yon jou, pitit gason ak pitit fi Jòb yo te nan gwo resepsyon kay pi gran frè a. Yo t'ap manje, yo t'ap bwè diven.</verse>
        <verse osisID='Job.1.14'>Yon mesaje kouri vin jwenn Jòb, li di l' konsa: -Nou t'ap raboure tè ak bèf yo, fenmèl bourik yo t'ap manje toupre,</verse>
        <verse osisID='Job.1.15'>lè yon bann moun Seba tonbe sou nou, yo pran tout bèt yo, yo touye tout moun ou yo. Se renk mwen menm ki resi chape vin di ou sa.</verse>
        <verse osisID='Job.1.16'>Msye pa t' ankò fin pale lè yon lòt moun kouri vini. Li di konsa: -Loraj tonbe sou mouton yo, li boule ni bèt yo ni gadò yo. Se renk mwen menm ki resi chape vin fè ou konn sa.</verse>
        <verse osisID='Job.1.17'>Msye pa t' ankò fin pale lè yon lòt moun rive, li di konsa: -Twa bann moun Kalde tonbe sou chamo ou yo, yo pran yo, y' ale ak yo. Yo touye tout moun ou yo. Se renk mwen menm ki resi chape vin di ou sa.</verse>
        <verse osisID='Job.1.18'>Msye t'ap pale toujou lè yon lòt moun vin rive, li di konsa: -Pitit gason ak pitit fi ou yo t'ap manje, yo t'ap bwè diven lakay premye pitit gason ou lan,</verse>
        <verse osisID='Job.1.19'>lè yon sèl gwo van tanpèt leve soti nan dezè a. Li kraze kay la, li touye tout moun. Se renk mwen menm ki resi chape vin di ou sa.</verse>
        <verse osisID='Job.1.20'>¶ Lè Jòb tande sa, li leve. Yon sèl lapenn pran l', li chire rad sou li, li koupe tout cheve nan tèt li, li lage kò l' atè, li bese tèt li.</verse>
        <verse osisID='Job.1.21'>Epi li di: -San anyen m' soti nan vant manman m'. San anyen m'ap tounen anba tè. Seyè a bay! Seyè a pran! Lwanj pou Seyè a!</verse>
        <verse osisID='Job.1.22'>Malgre tout malè sa yo ki te rive l', Jòb pa t' fè ankenn peche, ni li pa janm di sa li pa t' dwe di sou Bondye.</verse>
      </chapter>
      <chapter osisID='Job.2'>
        <verse osisID='Job.2.1'>¶ Yon jou tout zanj Bondye yo te reyini devan Seyè a, Satan vini tou nan mitan yo.</verse>
        <verse osisID='Job.2.2'>Seyè a mande l': -Kote ou soti? Satan reponn: -Mwen sot moute desann toupatou sou latè, mwen t'ap pwonmennen gade.</verse>
        <verse osisID='Job.2.3'>Seyè a di Satan konsa: -Eske ou te wè Jòb, sèvitè m' lan? Pa gen tankou l' sou tout latè. Se yon nonm san repwòch ki mache dwat nan tou sa l'ap fè. Li gen krentif pou Bondye, li toujou ap chache fè sa ki byen. Se koulye a li kenbe m'. Ou wè se pou gremesi ou t'ap pouse m' pou m' te fini avè l'.</verse>
        <verse osisID='Job.2.4'>Satan reponn li: -Lavi miyò pase byen! Yon moun va bay tou sa li genyen pou l' pa mouri.</verse>
        <verse osisID='Job.2.5'>Men, si ou manyen kò pa l' menm, ou mèt sèten fwa sa a, l'ap di sa li pa t' dwe di sou ou nan figi ou.</verse>
        <verse osisID='Job.2.6'>Seyè a di Satan konsa: -Ou mèt fè sa ou vle avè l'. Men, pa touye l' pou mwen.</verse>
        <verse osisID='Job.2.7'>¶ Lamenm, Satan vire do l', li ale. Li fè gwo bouton pete sou tout kò Jòb, depi anba pla pye l' jouk nan po tèt li.</verse>
        <verse osisID='Job.2.8'>Lè sa a, Jòb soti, li al chita nan pil sann kote yo boule fatra. Li pran yon moso krich kraze pou grate kò l'.</verse>
        <verse osisID='Job.2.9'>Madanm li di l' konsa: -Ou nan kenbe pye Bondye fèm toujou? Joure l' byen joure, epi mouri mouri ou kont fini!</verse>
        <verse osisID='Job.2.10'>Jòb di li: -Pe bouch ou la, madanm! W'ap pale tankou moun fou! Lè Bondye ban nou benediksyon, nou kontan. Atò poukisa pou nou plenyen lè li voye malè sou nou? Malgre tou sa ki te rive l', Jòb pa t' kite ankenn move pawòl soti nan bouch li pou li fè peche kont Bondye.</verse>
        <verse osisID='Job.2.11'>¶ Twa nan zanmi Jòb yo vin konnen tout malè ki te tonbe sou li. Yo kite peyi yo, yo vin wè Job. Se te Elifaz, moun Teman, Bildad, moun Chwak, epi Sofa, moun Naama. Yo fè lide vin ansanm pou plenn sò li epi pou ba li kouraj.</verse>
        <verse osisID='Job.2.12'>Yo te yon bèl ti distans toujou lè yo wè Jòb. Yo pa t' rekonèt li. Lè yo rekonèt li, dlo vin nan je yo, yo konmanse rele, yo kriye. Yo chire rad sou yo, yo voye pousyè tè sou tèt yo tèlman sa te fè yo lapenn.</verse>
        <verse osisID='Job.2.13'>Apre sa, yo chita atè a bò kot Jòb pandan sèt jou sèt nwit san di yon mo, paske yo te wè jan l'ap soufri.</verse>
      </chapter>
      <chapter osisID='Job.3'>
        <verse osisID='Job.3.1'>¶ Bout pou bout, Jòb louvri bouch li, li pran madichonnen jou l' te fèt la.</verse>
        <verse osisID='Job.3.2'>Li di konsa:</verse>
        <verse osisID='Job.3.3'>-Se pou Bondye efase jou m' te fèt la. Se pou l' efase jou lannwit m' te konmanse devlope nan vant manman m' lan.</verse>
        <verse osisID='Job.3.4'>Fè jou sa a tounen fènwa, Bondye! Kote ou chita anwo a, pa janm chonje jou sa a ankò. Pa janm kite limyè solèy klere l'.</verse>
        <verse osisID='Job.3.5'>Se pou fènwa anvayi jou sa a. Se pou nwaj kouvri l' nèt. Se pou lonbraj lanmò bouche l' nèt.</verse>
        <verse osisID='Job.3.6'>Jou lannwit sa a, se pou fènwa pran l' pou li nèt. Se pou l' disparèt nèt nan lanne a pou yo pa janm konte l' nan almanak ankò.</verse>
        <verse osisID='Job.3.7'>Se pou jou lannwit sa a fè cheve nan tèt moun kanpe, pou yo pa tande pèsonn ap ri!</verse>
        <verse osisID='Job.3.8'>Se pou chòche yo bay jou lannwit sa a madichon, yo menm ki konn ki jan pou yo eksite levyatan an!</verse>
        <verse osisID='Job.3.9'>Pa kite gwo zetwal devanjou a klere jou sa a. Pa janm fè bajou kase pou li, pou l' pa janm wè solèy leve.</verse>
        <verse osisID='Job.3.10'>Paske li pa t' enpoze m' soti nan vant manman m', li pa t' egzante m' tout soufrans sa yo.</verse>
        <verse osisID='Job.3.11'>¶ Poukisa mwen pa t' mouri depi nan vant manman m'? Poukisa mwen pa t' tou mouri nan pasaj kite sa?</verse>
        <verse osisID='Job.3.12'>Poukisa mwen te jwenn yon manman ki pran m' sou jenou li epi ki ban m' tete?</verse>
        <verse osisID='Job.3.13'>Si m' te mouri, atò konsa mwen pa ta nan tout lapenn sa a. Mwen ta kouche yon kote ap dòmi ak kè poze,</verse>
        <verse osisID='Job.3.14'>ansanm ak wa yo ak gwo chèf yo, ki fè bati gwo tonm pou yo nan mitan dezè.</verse>
        <verse osisID='Job.3.15'>Mwen ta kouche ap dòmi ansanm ak chèf ki te gen kay yo plen lò ak ajan.</verse>
        <verse osisID='Job.3.16'>Ou ankò, mwen ta tankou yon timoun ki fèt anvan tèm, tankou timoun ki fèt tou mouri.</verse>
        <verse osisID='Job.3.17'>Kote yo ye anba tè a, mechan yo sispann bay kò yo mouvman. Anba tè a, sa ki bouke travay ap poze kò yo.</verse>
        <verse osisID='Job.3.18'>Anba tè a, tout prizonye gen kè poze. Yo p'ap tande vwa majò prizon an nan zòrèy yo.</verse>
        <verse osisID='Job.3.19'>Anba tè a, se menm bagay pou grannèg kou malere. Ata esklav pa gen mèt ankò!</verse>
        <verse osisID='Job.3.20'>¶ Poukisa, Bondye, ou kite moun ki nan mizè ap viv? Poukisa ou bay moun ki nan gwo lapenn lavi?</verse>
        <verse osisID='Job.3.21'>Y'ap tann lanmò konsa. Men, lanmò pa vini! Yo ta pito lanmò pase nenpòt gwo richès!</verse>
        <verse osisID='Job.3.22'>Yo pa gen kè kontan toutotan yo pa mouri, toutotan yo pa ale anba tè.</verse>
        <verse osisID='Job.3.23'>Yo pa konn sa pou yo fè. Bondye sènen yo kote yo pase.</verse>
        <verse osisID='Job.3.24'>Mwen pa ka manje. Se plenn m'ap plenn. M'ap soufri, dlo nan je m' tankou larivyè k'ap koule.</verse>
        <verse osisID='Job.3.25'>Sa m' pè rive m' lan, se li k'ap rive m'. Sa m' pa ta vle wè a, se li ki tonbe sou mwen.</verse>
        <verse osisID='Job.3.26'>Kè m' pa poze. Tèt mwen pa la. Mwen pa ka dòmi. Se soti nan ka tonbe nan ka.</verse>
      </chapter>
      <chapter osisID='Job.4'>
        <verse osisID='Job.4.1'>¶ Elifaz, moun Teman an, pran lapawòl, li di konsa:</verse>
        <verse osisID='Job.4.2'>-Jòb, si m' pale avè ou, ou p'ap fache, vye frè? Mwen pa ka pa pale.</verse>
        <verse osisID='Job.4.3'>Yon lè, se ou ki te konn moutre moun anpil bagay, se ou ki te konn bay moun fòs lè yo fèb.</verse>
        <verse osisID='Job.4.4'>Pawòl nan bouch ou te yon ankourajman pou moun ki te dekouraje. Ou te ede yo kanpe sou de pye yo ankò.</verse>
        <verse osisID='Job.4.5'>Koulye a, paske se tou pa ou, ou pèdi tèt ou. Malè tonbe sou ou, w'ap depale.</verse>
        <verse osisID='Job.4.6'>W'ap sèvi Bondye, ou fèt pou genyen l' konfyans. Ou mennen bak ou byen, ou pa fèt pou dekouraje.</verse>
        <verse osisID='Job.4.7'>¶ Repase tèt ou byen. Ou janm konnen yon inonsan ki mouri mal? Ou janm wè yo touye yon moun ki mache dwat?</verse>
        <verse osisID='Job.4.8'>M'ap di sa m' wè ak je m': Moun ki kouve mechanste nan kè yo epi k'ap mache bay moun lapenn, se mechanste ak lapenn yo rekòlte.</verse>
        <verse osisID='Job.4.9'>Lè Bondye fache, li soufle sou yo, yo mouri. Lè van tanpèt Bondye a leve, yo disparèt.</verse>
        <verse osisID='Job.4.10'>Mechan yo rele kou lyon, yo gwonde kou bèt sovaj. Men, Bondye fèmen bouch yo, li kase dan nan bouch yo.</verse>
        <verse osisID='Job.4.11'>Yo mouri tankou lyon ki pa jwenn bèt pou yo manje. Tout pitit yo gaye nan bwa.</verse>
        <verse osisID='Job.4.12'>¶ Yon lè, mwen tande Bondye t'ap pale tou dousman nan zòrèy mwen. Mwen pa t' fin tande nèt sa li t'ap di.</verse>
        <verse osisID='Job.4.13'>Tankou yon move rèv nan mitan lannwit, li mete yon bann vye lide nan tèt mwen. M' pa ka dòmi tèlman mwen pè.</verse>
        <verse osisID='Job.4.14'>Mwen pran tranble, mwen santi yon frison mache nan tout kò m'. Tout zo nan kò m' ap krake.</verse>
        <verse osisID='Job.4.15'>Yon souf pase bò figi m', tout cheve nan tèt mwen kanpe.</verse>
        <verse osisID='Job.4.16'>Mwen rete konsa mwen wè yon moun kanpe devan m'. Mwen pa t' rekonèt ki moun li ye. Men, fòm moun lan te la devan je m'. Mwen pa tande yon ti bri menm. Apre sa, mwen tande yon vwa ki t'ap pale tou dousman, li t'ap di:</verse>
        <verse osisID='Job.4.17'>Ki moun ki ka di li mache dwat devan Bondye? Ki moun ki san repwòch devan Bondye ki kreye l' la?</verse>
        <verse osisID='Job.4.18'>Bondye pa janm fin fye sèvitè l' yo nèt. Ata zanj li yo, li jwenn bagay pou l' repwoche yo.</verse>
        <verse osisID='Job.4.19'>Ale wè atò pou moun ki fèt ak labou, pou moun ki soti nan pousyè tè, pou moun yo kapab kraze tankou poudbwa!</verse>
        <verse osisID='Job.4.20'>Yon sèl jou kont pou yo tounen pousyè, yo disparèt nèt. Pesonn pa wè sa.</verse>
        <verse osisID='Job.4.21'>Yo rete konsa yo kase kòd. Yo mouri san yo pa janm rive fin gen bon konprann.</verse>
      </chapter>
      <chapter osisID='Job.5'>
        <verse osisID='Job.5.1'>¶ Rele non, Jòb! W'a wè si gen moun k'ap reponn ou! Ak kilès nan zanj Bondye yo ou ta vle pale?</verse>
        <verse osisID='Job.5.2'>Se moun fou ki kite chagren ap minen yo. Se moun sòt ki kite move san touye yo.</verse>
        <verse osisID='Job.5.3'>Mwen menm, mwen wè moun fou ki te kwè zafè yo bon. M' rete konsa, mwen wè madichon tonbe sou kay yo.</verse>
        <verse osisID='Job.5.4'>Pitit yo pa ka jwenn yon moun pou pwoteje yo. Pa gen pesonn pou pran defans yo nan tribinal.</verse>
        <verse osisID='Job.5.5'>Se moun grangou ki pral manje rekòt jaden yo. Yo pral pran ata sa ki donnen nan raje pikan. Se moun akrèk ki pral mete men sou tout byen yo.</verse>
        <verse osisID='Job.5.6'>¶ Non. Lafliksyon pa tonbe sou moun konsa konsa. Ni moun pa rete konsa pou l' tonbe anba soufrans.</verse>
        <verse osisID='Job.5.7'>Menm jan tensèl dife fèt pou vole, konsa tou, moun fèt pou soufri.</verse>
        <verse osisID='Job.5.8'>Si m' te nan plas ou, Job, se Bondye m' ta rele. Mwen ta mete sitiyasyon an devan l'.</verse>
        <verse osisID='Job.5.9'>Se li menm ki fè yon bann bèl bagay nou pa ka fin konprann, yon dal mèvèy nou pa ka fin konte.</verse>
        <verse osisID='Job.5.10'>Li voye lapli sou latè, li wouze tout jaden.</verse>
        <verse osisID='Job.5.11'>Moun ki t'ap mache tèt bese yo, se li menm ki fè yo leve tèt yo. Se li menm ki konsole moun ki te nan lapenn yo.</verse>
        <verse osisID='Job.5.12'>Li gate mannigèt bakoulou yo. Li pa janm kite yo rive fè sa yo te mete nan tèt yo.</verse>
        <verse osisID='Job.5.13'>Li pran moun entelijan yo nan pèlen yo te tann. Li pa kite mètdam yo reyalize plan yo te fè.</verse>
        <verse osisID='Job.5.14'>Gwo lajounen y'ap bite tankou nan fènwa. Gwo midi, y'ap tatonnen tankou nan mitan lannwit.</verse>
        <verse osisID='Job.5.15'>Men, Bondye sove pòv la anba dan yo. Li delivre malere anba ponyèt grannèg k'ap peze yo.</verse>
        <verse osisID='Job.5.16'>Li bay pòv yo espwa. Li fèmen bouch mechan yo.</verse>
        <verse osisID='Job.5.17'>¶ Ala bon sa bon pou yon moun lè Bondye ap korije l'! Lè Bondye ki gen tout pouvwa a ap pini ou, pa pran sa an jwèt!</verse>
        <verse osisID='Job.5.18'>Lè li blese ou, se li menm ankò k'ap mete renmèd pou ou. Lè li frape ou, se li menm ankò k'ap geri ou.</verse>
        <verse osisID='Job.5.19'>Lapo delivre ou nan tout move pa. Ankenn malè p'ap tonbe sou ou.</verse>
        <verse osisID='Job.5.20'>Nan grangou, li p'ap kite ou mouri. Nan lagè, li p'ap kite yo touye ou.</verse>
        <verse osisID='Job.5.21'>L'a pwoteje ou anba kout lang. Ou p'ap bezwen pè lè w'a wè gwo malè ap pwoche.</verse>
        <verse osisID='Job.5.22'>W'a pase ni malè ni grangou nan rizib. Ou p'ap pè bèt nan bwa.</verse>
        <verse osisID='Job.5.23'>Jaden w'ap travay yo p'ap gen wòch ladan yo. Bèt nan bwa p'ap janm atake ou.</verse>
        <verse osisID='Job.5.24'>Lè sa a, w'a viv ak kè poze lakay ou. Lè w'a vizite pak zannimo ou yo, w'a kontan.</verse>
        <verse osisID='Job.5.25'>W'a gen anpil pitit. Y'a pouse tankou plant nan jaden.</verse>
        <verse osisID='Job.5.26'>Menm jan se lè mayi fin mi yo kase l', konsa tou se lè ou fin vye granmoun, w'a mouri.</verse>
        <verse osisID='Job.5.27'>Jòb monchè, nou te kalkile sou bagay sa yo anpil. Se konsa sa ye, tande. Pa fè tèt di. Asepte verite a.</verse>
      </chapter>
      <chapter osisID='Job.6'>
        <verse osisID='Job.6.1'>¶ Jòb pran lapawòl, li di konsa:</verse>
        <verse osisID='Job.6.2'>-Si yo te ka pran pèz lapenn mwen, si yo te ka peze tout malè mwen yo nan balans,</verse>
        <verse osisID='Job.6.3'>yo ta jwenn yo pi lou pase tout sab ki bò lanmè. Lè sa a, nou pa ta sezi tande m' pale jan m'ap pale a.</verse>
        <verse osisID='Job.6.4'>Bondye ki gen tout pouvwa a plante flèch li yo sou mwen. Pwazon yo a anvayi tout kò m'. Bondye voye sou mwen tout kalite malè pou fè kè m' kase.</verse>
        <verse osisID='Job.6.5'>Bourik mawon pa ranni lè li gen zèb pou l' manje. Ni bèf pa rele lè li gen manje devan l'.</verse>
        <verse osisID='Job.6.6'>Moun pa manje manje ki san gou, manje ki san sèl. Blan ze pa gen bon gou nan bouch.</verse>
        <verse osisID='Job.6.7'>Mwen pa menm gen apeti pou bagay konsa. Tou sa mwen manje fè kè m' tounen.</verse>
        <verse osisID='Job.6.8'>¶ Si Bondye te ka ban mwen sa m' mande l' la! Si li te ka fè m' jwenn sa m'ap tann lan!</verse>
        <verse osisID='Job.6.9'>Si sèlman sa ta fè l' plezi pou l' touye m'! Si li ta vle lonje men l' pou l' disparèt mwen!</verse>
        <verse osisID='Job.6.10'>Se ta va yon gwo konsolasyon pou mwen. Malgre tout soufrans mwen yo, mwen ta danse, mwen ta fè fèt, paske mwen konnen mwen pa janm dezobeyi lòd Bondye ki apa a bay.</verse>
        <verse osisID='Job.6.11'>Mwen pa gen fòs pou m' tann ankò. Pa gen ankenn espwa pou mwen. Sa m' bezwen viv toujou fè?</verse>
        <verse osisID='Job.6.12'>Se pa wòch mwen ye. Se pa bout fè kò m' ye.</verse>
        <verse osisID='Job.6.13'>Mwen pa gen fòs ankò pou m' kenbe. Kote m' vire, mwen pa jwenn sekou.</verse>
        <verse osisID='Job.6.14'>¶ Nan tray m'ap pase koulye a, mwen bezwen bon zanmi ki pou soutni m', menm si mwen ta vire do bay Bondye.</verse>
        <verse osisID='Job.6.15'>Men, frè m' yo, nou p'ap di m' anyen la a. Nou tankou ravin chèch ki pa gen dlo depi lapli pa tonbe.</verse>
        <verse osisID='Job.6.16'>Nan sezon fredi, lè lanèj ap fonn, yo plen dlo sal ki frèt kou glas.</verse>
        <verse osisID='Job.6.17'>Men, nan sezon lesèk, pa yon gout dlo! Chalè solèy la cheche yo nèt.</verse>
        <verse osisID='Job.6.18'>Bann vwayajè yo kite chemen yo pou y' al dèyè dlo. Yo pèdi nan dezè a. Yo mouri.</verse>
        <verse osisID='Job.6.19'>Vwayajè ki soti nan peyi Cheba ak nan peyi Saba ap touye tèt yo chache dlo.</verse>
        <verse osisID='Job.6.20'>Yo pa ka jwenn. Rive devan ravin lan, yo pa konn sa pou yo fè.</verse>
        <verse osisID='Job.6.21'>Wi, mezanmi. Nou tankou yon ravin chèch pou mwen. Nou wè nan ki eta mwen ye, nou pè, n'ap renka kò nou dèyè.</verse>
        <verse osisID='Job.6.22'>¶ Eske m' te mande nou pou nou fè m' kado kichòy? Osinon pou nou fè yon moun kado pou mwen nan sa nou genyen?</verse>
        <verse osisID='Job.6.23'>Eske mwen te mande nou pou nou vin wete m' anba grif yon lènmi, osinon pou nou delivre m' anba men yon moun k'ap fè m' soufri?</verse>
        <verse osisID='Job.6.24'>Bon. Pale avè m'. Si m' antò, fè m' wè kote m' antò a. Lè sa a, m'a pe bouch mwen. M'a koute nou.</verse>
        <verse osisID='Job.6.25'>Pawòl ki pale verite bon pou tande. Men, m' pa wè sa nou vle di m' la a.</verse>
        <verse osisID='Job.6.26'>Ou di mwen fin dekouraje. Se depale m'ap depale. Poukisa atò w'ap kritike pawòl mwen yo konsa?</verse>
        <verse osisID='Job.6.27'>Konsa tou, ou ta rive jwe lajan sou tèt timoun san papa. Ou ta fè lajan sou tèt bon zanmi ou.</verse>
        <verse osisID='Job.6.28'>Koulye a, monchè, tanpri, gade m' nan je. Mwen p'ap ba ou manti.</verse>
        <verse osisID='Job.6.29'>Tounen non! Pa fè m' lenjistis sa a! Tounen, mwen di ou. Se kòz mwen m'ap defann.</verse>
        <verse osisID='Job.6.30'>Eske se manti m'ap bay? Dapre nou, mwen pa konnen sa ki byen ak sa ki mal?</verse>
      </chapter>
      <chapter osisID='Job.7'>
        <verse osisID='Job.7.1'>¶ Lavi yon nonm sou latè, se tankou sèvis militè l'ap fè. Li tankou moun k'ap vann jounen!</verse>
        <verse osisID='Job.7.2'>Li tankou yon esklav k'ap tann lannwit pou l' poze, tankou yon travayè k'ap tann kòb jounen travay li.</verse>
        <verse osisID='Job.7.3'>Depi kèk mwa, m' pa wè poukisa m'ap viv. Tout lannwit se soufri m'ap soufri.</verse>
        <verse osisID='Job.7.4'>M' poko kouche nan kabann mwen, m'ap mande kilè pou l' jou. Nwit la long. M' pa ka dòmi, yon bann vye lide ap pase nan tèt mwen jouk solèy leve.</verse>
        <verse osisID='Job.7.5'>Tout kò m' plen vè ak gwo plak bouton toupatou. Po m' fann fann, l'ap bay postim.</verse>
        <verse osisID='Job.7.6'>Jou m' yo pase pi vit pase zegwi nan men moun k'ap maye senn. Yo disparèt, pa gen anyen m'ap tann ankò.</verse>
        <verse osisID='Job.7.7'>¶ Bondye o! Pa bliye, lavi m' tankou yon nwaj k'ap pase. Lè m'a fèmen je m', mwen p'ap janm kapab jwi lavi a ankò.</verse>
        <verse osisID='Job.7.8'>Ou wè m' koulye a, men ou p'ap janm wè m' ankò. W'a chache m', ou p'ap jwenn mwen.</verse>
        <verse osisID='Job.7.9'>Tankou yon nwaj ki ale nèt, ki disparèt, lè yon moun mouri, pa gen leve pou li ankò.</verse>
        <verse osisID='Job.7.10'>Li p'ap janm tounen lakay li. Moun lakay li tou bliye l'.</verse>
        <verse osisID='Job.7.11'>Se poutèt sa, m' pa ka pa pale. Kè m' sere. Kite m' pale pale m'. Lapenn kaye nan kè m'. Kite m' plenyen plenyen m'.</verse>
        <verse osisID='Job.7.12'>Poukisa ou mete moun veye m' konsa? M' pa lanmè. M' pa gwo bèt lanmè.</verse>
        <verse osisID='Job.7.13'>M' te di nan kè m': M' pral lage kò m' yon kote. M'a pran yon ti kanpo. Si m' dòmi, m'a jwenn yon ti soulajman!</verse>
        <verse osisID='Job.7.14'>Men, ou fè m' fè yon bann vye rèv k'ap fè m' pè. M'ap fè yon bann vye vizyon k'ap fè m' tranble.</verse>
        <verse osisID='Job.7.15'>Lè konsa, pito moun te trangle m'. Pito m' te mouri pase pou m' soufri tout doulè sa yo.</verse>
        <verse osisID='Job.7.16'>Se fini m'ap fini. Fòk mwen mouri yon jou! Kite m' pou kont mwen. Lavi m' prèt pou bout!</verse>
        <verse osisID='Job.7.17'>¶ Kisa lèzòm ye pou ou pran ka yo konsa? Kisa yo ye menm pou w'ap okipe yo konsa?</verse>
        <verse osisID='Job.7.18'>Chak maten ou pase wè jan yo ye. Chak lè, w'ap gade nan fon kè yo, w'ap sonde yo.</verse>
        <verse osisID='Job.7.19'>Kilè w'a sispann gade m'? Ban m' yon ti souf non kont pou m' vale krache m'!</verse>
        <verse osisID='Job.7.20'>Si m' fè peche, kisa m' fè ou? Di m' non, ou menm k'ap veye tou sa moun ap fè? Poukisa w'ap plante tout flèch ou yo nan kò m' konsa? Poukisa ou fè m' tounen yon chay pou ou?</verse>
        <verse osisID='Job.7.21'>Se sipòte ou pa ka sipòte ankò sa mwen fè ki mal? Se padonnen ou pa ka padonnen peche m' yo? Talè konsa mwen pral anba tè. W'a chache m', ou p'ap jwenn mwen ankò.</verse>
      </chapter>
      <chapter osisID='Job.8'>
        <verse osisID='Job.8.1'>¶ Lè sa a, Bildad, moun peyi Chwa a, pran lapawòl, li di konsa:</verse>
        <verse osisID='Job.8.2'>-Kilè w'a sispann pale jan w'ap pale a? Se bri ase w'ap fè tankou kalbas gran bouch!</verse>
        <verse osisID='Job.8.3'>Bondye pa nan lenjistis. Bondye ki gen tout pouvwa a ap toujou fè sa ki dwat.</verse>
        <verse osisID='Job.8.4'>Si pitit ou yo te dezobeyi lòd li yo, li fè yo peye sa yo fè a.</verse>
        <verse osisID='Job.8.5'>Ou menm menm, rele Bondye. Lapriyè nan pye Bondye ki gen tout pouvwa a.</verse>
        <verse osisID='Job.8.6'>Si li pa gen anyen pou l' repwoche ou, si ou toujou mache dwat devan li, lè sa a, ou mèt sèten, l'a fè kichòy pou ou, l'ap renmèt ou tou sa ou te genyen.</verse>
        <verse osisID='Job.8.7'>Tou sa ou te gen anvan an p'ap anyen devan sa Bondye pral ba ou a.</verse>
        <verse osisID='Job.8.8'>¶ Chache konnen sa ki te pase nan tan lontan. Gade sa ki te rive zansèt nou yo.</verse>
        <verse osisID='Job.8.9'>Nou menm, nou se moun ayè. Nou pa konn anyen. Se pase n'ap pase sou tè a.</verse>
        <verse osisID='Job.8.10'>Men, granmoun tan lontan yo va moutre ou anpil bagay. Y'a pale avè ou. Tande sa y'ap di ou.</verse>
        <verse osisID='Job.8.11'>Se nan marekay ou jwenn jon. Wozo pa pouse kote ki pa gen dlo.</verse>
        <verse osisID='Job.8.12'>Nan tan chechrès, li te mèt tou piti, tou vèt, lè lesèk tonbe, anvan menm yo koupe l', premye zèb ki fennen se li menm.</verse>
        <verse osisID='Job.8.13'>Se menm bagay la tou pou moun ki bliye si gen Bondye. Moun ki vire do bay Bondye p'ap jwenn sa y'ap tann lan.</verse>
        <verse osisID='Job.8.14'>Konfyans yo pa chita sou anyen. Se tankou si y'ap apiye sou bwa pouri.</verse>
        <verse osisID='Job.8.15'>Si yo panche sou li, li ale. Si yo kenbe l' fò, y'ap blayi atè ansanm avè l'.</verse>
        <verse osisID='Job.8.16'>Mechan yo pouse tankou move zèb nan solèy. Yo pran tout jaden an pou yo.</verse>
        <verse osisID='Job.8.17'>Rasin yo mache nan mitan tout fant wòch yo. Se la yo jwenn sa yo bezwen pou yo viv.</verse>
        <verse osisID='Job.8.18'>Rache ou rache yo pa gen moun ki pou konnen kote yo te ye a.</verse>
        <verse osisID='Job.8.19'>Talè konsa, l'ap pouri bò chemen an. Se lòt k'ap pouse nan plas li.</verse>
        <verse osisID='Job.8.20'>¶ Non, monchè! Bondye pa janm lage moun ki kenbe pye l' fèm. Ni li pa janm lonje men l' pou l' soutni mechan yo.</verse>
        <verse osisID='Job.8.21'>L'a fè kè ou kontan ankò, bouch ou pral chante bèl chante pou li.</verse>
        <verse osisID='Job.8.22'>Men, l'ap fè moun ki pa vle wè ou yo wont. Fanmi mechan yo va disparèt.</verse>
      </chapter>
      <chapter osisID='Job.9'>
        <verse osisID='Job.9.1'>¶ Lè sa a, Jòb pran lapawòl, li di konsa:</verse>
        <verse osisID='Job.9.2'>-Wi, mwen konnen se konsa sa ye. Men, ki jan pou yon moun ka gen rezon devan Bondye?</verse>
        <verse osisID='Job.9.3'>Si li vle plede ak Bondye, Bondye ap mande l' venmil keksyon, li p'ap ka reponn yonn menm.</verse>
        <verse osisID='Job.9.4'>Bondye sitèlman gen bon konprann, li sitèlman gen fòs, pa gen moun ki ka kenbe tèt avè l' pou yo pa peye sa.</verse>
        <verse osisID='Job.9.5'>Li deplase mòn yo lè lide l' di l'. Lè li an kòlè, li voye yo jete byen lwen.</verse>
        <verse osisID='Job.9.6'>Bondye fè tè a tranble kote l' chita a. Li souke poto ki soutni l' yo.</verse>
        <verse osisID='Job.9.7'>Li annik bay yon lòd, epi solèy la pa leve. Li fè zetwal yo pa klere lannwit.</verse>
        <verse osisID='Job.9.8'>Li te pou kont li lè li t'ap louvri syèl la anwo tè a. Li mache sou lanmè a jan li vle.</verse>
        <verse osisID='Job.9.9'>Se li ki fè zetwal yo: Gwo Kabwèt la, Oryon, Lapousiyè ak zetwal Sid yo.</verse>
        <verse osisID='Job.9.10'>Se li menm ki fè yon bann bèl bagay nou pa ka fin konprann, yon dal mèvèy nou pa ka fin konte.</verse>
        <verse osisID='Job.9.11'>Bondye te mèt ap pase toupre m', mwen pa ka wè l'. Li glise kò l', li ale.</verse>
        <verse osisID='Job.9.12'>Li pran sa l' bezwen. Pa gen moun ki pou enpoze l' fè l'. Pa gen moun ki ka penmèt yo mande l': Sa w'ap fè la a?</verse>
        <verse osisID='Job.9.13'>Bondye pa ka kenbe kòlè l' ankò! Li fè tout patizan Raab yo bese tèt devan li.</verse>
        <verse osisID='Job.9.14'>¶ Se mwen menm atò ki pou ta kenbe tèt avè l'? Se mwen menm atò ki pou ta plede avè l'?</verse>
        <verse osisID='Job.9.15'>Menm si m' te gen rezon, sa m' bezwen defann tèt mwen fè? Se li k'ap jije m', se padon ase pou m' mande l'.</verse>
        <verse osisID='Job.9.16'>Menm si li ta reponn mwen lè m' rele l', mwen pa kwè li ta koute sa m'ap di l'.</verse>
        <verse osisID='Job.9.17'>Li rete konsa li kraze m' pou anyen. Li blese m' nan tout kò m', san m' pa fè anyen.</verse>
        <verse osisID='Job.9.18'>Li pa ban m' tan pou m' pran yon ti souf menm. Li voye malè sou mwen yonn apre lòt.</verse>
        <verse osisID='Job.9.19'>Mwen ta seye fè fòs avè l'? Fòs, se nan men l' sa ye. Mwen ta rele l' tribinal? Ki jij ki va voye manda ba li?</verse>
        <verse osisID='Job.9.20'>M' te mèt gen rezon, pawòl nan bouch mwen ap kondannen m'. M' te mèt inonsan, tou sa m'ap di ap ban m' tò.</verse>
        <verse osisID='Job.9.21'>Eske m' inonsan? M' pa menm ka di sa. Lavi pa di m' anyen ankò!</verse>
        <verse osisID='Job.9.22'>¶ Si gen yon bagay m' ka di: inonsan ou koupab, se menm bagay. Bondye ap toujou detwi nou.</verse>
        <verse osisID='Job.9.23'>Si yon malè konmanse ap simen lanmò, inonsan te mèt ap rele, Bondye ri sa.</verse>
        <verse osisID='Job.9.24'>Lè yon peyi tonbe anba men moun ki mechan, Bondye bouche je tout jij yo. Si se pa li ki fè sa, ki moun ki pou fè l'?</verse>
        <verse osisID='Job.9.25'>¶ Jou yo pase pou mwen pi vit pase dlo larivyè. Pa gen yonn ki ban m' kè kontan.</verse>
        <verse osisID='Job.9.26'>Yo kouri tankou bwa fouye sou larivyè, tankou malfini k'ap plonje sou ti poul.</verse>
        <verse osisID='Job.9.27'>Si mwen di: Bon. M' p'ap plenyen ankò. M'ap chanje figi m', m'ap fè yon ti ri,</verse>
        <verse osisID='Job.9.28'>soufrans yo vin pi rèd sou mwen. Mwen pè, paske mwen konnen pou Bondye mwen pa inonsan.</verse>
        <verse osisID='Job.9.29'>Si m' antò, sa m' bezwen bat kò m' pou gremesi fè?</verse>
        <verse osisID='Job.9.30'>Pa gen dlo ki ka lave m'. Pa gen savon ki ka blanchi m'.</verse>
        <verse osisID='Job.9.31'>Bondye voye m' jete nan yon pil fatra. Ata rad m' pa ka mete sou mwen.</verse>
        <verse osisID='Job.9.32'>Men, Bondye pa yon moun tankou m'. M' pa ka diskite avè l'. Nou pa ka al lajistis.</verse>
        <verse osisID='Job.9.33'>Pa gen moun ki ka mete ola nan koze a. Pa gen moun ki ka jije m' ansanm avè l'.</verse>
        <verse osisID='Job.9.34'>Pa gen moun ki ka kenbe men l' pou li sispann fè m' pè.</verse>
        <verse osisID='Job.9.35'>Men, mwen pa pè l'. M'ap pale, paske se mwen ki konnen sa ki nan kè m'.</verse>
      </chapter>
      <chapter osisID='Job.10'>
        <verse osisID='Job.10.1'>¶ M' degoute ak lavi a. M' pa ka kenbe ankò. Kite m' plenn sò mwen! Kite m' di tout lapenn ki nan kè mwen!</verse>
        <verse osisID='Job.10.2'>M'a di Bondye: Tanpri, pa kondannen m'. Fè m' konnen poukisa ou leve dèyè m' konsa.</verse>
        <verse osisID='Job.10.3'>Eske ou gen rezon pou ou fè m' tou sa w'ap fè m' lan, pou ou meprize sa ou fè ak men ou, pou ou ri lè mechan yo ap fè konfyolo yo?</verse>
        <verse osisID='Job.10.4'>Eske ou wè sa k'ap fèt sou latè tankou nou menm moun nou wè l' la?</verse>
        <verse osisID='Job.10.5'>Lavi ou pa tankou lavi pa nou. Nou gen pou nou mouri, ou menm w'ap toujou la.</verse>
        <verse osisID='Job.10.6'>W'ap chache dènye ti peche moun fè. Ou dèyè pou ou konnen tou sa mwen fè ki mal.</verse>
        <verse osisID='Job.10.7'>Ou konnen m' pa antò. Pa gen moun ki ka sove m' anba men ou!</verse>
        <verse osisID='Job.10.8'>¶ Se ak men ou ou te fè m'. Se avè l' ou te ban m' fòm mwen. Epi se ak menm men sa yo ou vle detwi m' ankò?</verse>
        <verse osisID='Job.10.9'>Chonje se ou menm ki fè m' ak labou tè wouj. Koulye a, ou pral kraze m' fè m' tounen pousyè?</verse>
        <verse osisID='Job.10.10'>Se ou menm ki bay papa m' fòs pou li fè m'. Ou fè m' devlope nan vant manman mwen.</verse>
        <verse osisID='Job.10.11'>Ou fè tout zo ak tout venn nan kò m'. Ou kouvri yo ak vyann epi ak po.</verse>
        <verse osisID='Job.10.12'>Lèfini, ou fè m' kado lavi. Ou veye avèk prekosyon pou m' pa mouri.</verse>
        <verse osisID='Job.10.13'>Men, ou te gen yon lòt lide dèyè tèt ou. Koulye a, mwen konnen ou te pare yon lòt bagay pou mwen.</verse>
        <verse osisID='Job.10.14'>¶ Ou t'ap veye m' pou wè si m' t'ap fè sa m' pa t' dwe fè. Ou pa t'ap kite anyen pase pou mwen.</verse>
        <verse osisID='Job.10.15'>Si m' antò, zafè m' pa bon! Mwen te mèt inonsan, m' pa ka leve tèt devan ou. Mwen wont, se yon pòv malere mwen ye devan ou.</verse>
        <verse osisID='Job.10.16'>Si m' leve tèt mwen, ou fann dèyè m' tankou yon lyon dèyè bèt pou l' manje. Ou rive fè mirak pou ou ka fè m' lapenn.</verse>
        <verse osisID='Job.10.17'>Ou toujou pare pou fè yon atak sou mwen. Chak jou w'ap vin pi ankòlè. Se san pran souf w'ap voye lafliksyon sou mwen yonn apre lòt.</verse>
        <verse osisID='Job.10.18'>Bondye, poukisa ou te kite m' soti nan vant manman m'? Mwen ta mouri anvan pesonn ta wè m'.</verse>
        <verse osisID='Job.10.19'>Soti nan vant, ale nan simityè, se tankou si m' pa t' janm fèt.</verse>
        <verse osisID='Job.10.20'>Mwen pa rete lontan pou m' viv ankò. Kite m' pou kont mwen! Ban m' yon ti kanpo. Kite m' jwi de twa jou ki rete m' yo non!</verse>
        <verse osisID='Job.10.21'>Talè konsa mwen prale pou m' pa janm tounen. Mwen prale nan peyi kote ki fè nwa a, kote moun pè a,</verse>
        <verse osisID='Job.10.22'>nan peyi kote se fènwa ak dezòd ase ki gen toutan, kote menm gwo lajounen fè nwa tankou lannwit!</verse>
      </chapter>
      <chapter osisID='Job.11'>
        <verse osisID='Job.11.1'>¶ Lè sa a, Sofa, moun Naama a, pran lapawòl, li di konsa:</verse>
        <verse osisID='Job.11.2'>-Atò pesonn p'ap reponn gwo paladò sa a? Pale anpil pa ka bay moun rezon.</verse>
        <verse osisID='Job.11.3'>Pa konprann pale anpil ou a ka enpoze moun louvri bouch yo reponn ou. Paske w'ap pase moun nan betiz la, atò yo pa ka fè ou wont?</verse>
        <verse osisID='Job.11.4'>Ou pretann sa ou di a se verite. Pou ou, ou san repwòch devan Bondye!</verse>
        <verse osisID='Job.11.5'>Pa pito Bondye ta pale pou l' reponn ou!</verse>
        <verse osisID='Job.11.6'>Li ta fè ou wè gen anpil lòt bagay ou poko konnen, bagay moun pa ka konprann. Lè sa a, ou ta wè Bondye pa fè ou peye pou tou sa ou fè.</verse>
        <verse osisID='Job.11.7'>¶ Ou konprann ou ka konnen sa ki nan kè Bondye, ou ka konnen tout bagay nèt sou Bondye ki gen tout pouvwa a?</verse>
        <verse osisID='Job.11.8'>Li pi wo pase syèl la. Sa ou ka fè pou sa? Li pi fon pase peyi kote mò yo ye a. Sa ou ka konnen la?</verse>
        <verse osisID='Job.11.9'>Li pi long pase longè tout tè a. Li pi laj pase lanmè a.</verse>
        <verse osisID='Job.11.10'>Si Bondye arete ou, li mete ou nan prizon, li trennen ou nan tribinal, ki moun ki ka di l' non?</verse>
        <verse osisID='Job.11.11'>Bondye konnen tout moun k'ap bay manti. Je l' byen louvri, li wè tout mechanste moun ap fè.</verse>
        <verse osisID='Job.11.12'>Konsa, moun fou va konmanse gen konprann. Bourik sovaj yo va donte.</verse>
        <verse osisID='Job.11.13'>¶ Annou wè, monchè! Pran tèt ou! Louvri bra ou devan Bondye.</verse>
        <verse osisID='Job.11.14'>Sispann fè vye bagay k'ap sal men ou yo. Pa kite mechanste chita lakay ou.</verse>
        <verse osisID='Job.11.15'>Lè sa a, w'a leve tèt ou pou gade moun nan je. W'a byen fèm, ou p'ap pè anyen.</verse>
        <verse osisID='Job.11.16'>W'a bliye lapenn ou yo. Tankou yon inondasyon ki fin pase, ou p'ap chonje yo ankò.</verse>
        <verse osisID='Job.11.17'>Lavi ou pral klere pi bèl pase gwo solèy midi. Move pa yo pral tankou yon douvan jou.</verse>
        <verse osisID='Job.11.18'>Ou pral viv san kè sote. Ou p'ap dekouraje. Bondye va pwoteje ou, l'a ba ou kè poze.</verse>
        <verse osisID='Job.11.19'>Lè w'ap dòmi, pesonn p'ap deranje ou. Anpil moun va vin achte figi ou.</verse>
        <verse osisID='Job.11.20'>Men, mechan yo ap voye je yo bouske toupatou, yo p'ap jwenn kote pou yo chape kò yo. Sèl espwa yo, se lanmò y'ap tann.</verse>
      </chapter>
      <chapter osisID='Job.12'>
        <verse osisID='Job.12.1'>¶ Jòb pran lapawòl, li di:</verse>
        <verse osisID='Job.12.2'>-Apa nou k'ap pale pou pèp la! Mouri nou mouri, bon konprann kaba!</verse>
        <verse osisID='Job.12.3'>Men, mwen menm tou, mwen gen lespri menm jan avè nou. Mwen pa pi mal pase nou. Sa nou sot di la a, tout moun konnen l'.</verse>
        <verse osisID='Job.12.4'>Koulye a, menm zanmi m' ap pase m' nan rizib. Y'ap ri m', mwen menm yon moun Bondye pa gen anyen pou l' repwoche, yon moun Bondye te konn reponn lè m' rele l'.</verse>
        <verse osisID='Job.12.5'>Se konsa, moun ki pa nan pwoblèm meprize moun ki nan lafliksyon. Yo wè yon moun k'ap tonbe, yo ba l' bourad fè l' tonbe pi vit.</verse>
        <verse osisID='Job.12.6'>¶ Piyajè yo byen trankil lakay yo. Moun k'ap fè Bondye fache yo ap viv alèz. Bondye yo se fòs ponyèt yo.</verse>
        <verse osisID='Job.12.7'>Manyè fè ti koze ak zannimo yo, ak zwezo yo. Yo gen anpil bagay pou yo moutre nou.</verse>
        <verse osisID='Job.12.8'>Bèt k'ap trennen sou vant va ban nou leson, pwason nan lanmè va di nou sa yo konnen.</verse>
        <verse osisID='Job.12.9'>Pa gen yonn ladan yo ki pa konnen se Bondye ki fè tout bagay ak men li.</verse>
        <verse osisID='Job.12.10'>Bondye gen nanm tout sa ki vivan nan men li. Wi, lavi tout moun nan men li.</verse>
        <verse osisID='Job.12.11'>Bèl pawòl fè plezi zòrèy menm jan bon manje gou nan bouch.</verse>
        <verse osisID='Job.12.12'>¶ Yo di se vye granmoun ki gen konesans, se laj ki bay bon konprann.</verse>
        <verse osisID='Job.12.13'>Men, Bondye gen konesans, lèfini li gen pouvwa. Li gen bon konprann, lèfini li fè sa li vle.</verse>
        <verse osisID='Job.12.14'>Lè Bondye kraze yon bagay, pesonn pa ka refè l'. Lè li mete yon moun nan prizon, pesonn pa ka lage l'.</verse>
        <verse osisID='Job.12.15'>Lè li pa bay lapli, sèk tonbe sou latè. Lè li bay lapli, dlo fè dega toupatou.</verse>
        <verse osisID='Job.12.16'>Bondye gen fòs, li konn sa l'ap fè. Ni moun k'ap bay manti, ni moun k'ap pran manti, se anba ponyèt li yo ye.</verse>
        <verse osisID='Job.12.17'>Li fè moun k'ap bay konsèy yo pèdi tèt yo. Li fè chèf yo aji tankou moun fou.</verse>
        <verse osisID='Job.12.18'>Li wete tout pouvwa nan men wa yo. Li mare yon tanga nan ren yo jete yo nan prizon.</verse>
        <verse osisID='Job.12.19'>Li fè prèt yo mache pye atè. Li mete gwo zotobre atè!</verse>
        <verse osisID='Job.12.20'>Li fèmen bouch moun k'ap bay bon konsèy. Li fè granmoun yo depale.</verse>
        <verse osisID='Job.12.21'>Li fè pase grannèg yo nan betiz. Li wete pouvwa gwo chèf yo nan men yo.</verse>
        <verse osisID='Job.12.22'>Li klere twou fon kote ki fè nwa a, li mete twou lanmò a aklè.</verse>
        <verse osisID='Job.12.23'>Li fè nasyon yo fè pwogrè, lèfini, li fè yo deperi. Li fè yon pèp pran elan, lèfini, li fè l' disparèt.</verse>
        <verse osisID='Job.12.24'>Li fè chèf pèp yo pèdi tèt yo, li fè yo moute desann nan dezè, san yo pa konn kote yo prale.</verse>
        <verse osisID='Job.12.25'>Y'ap tatonnen nan fènwa, y'ap titibe tankou moun sou.</verse>
      </chapter>
      <chapter osisID='Job.13'>
        <verse osisID='Job.13.1'>¶ Wi, mwen wè tou sa ak de je m'. Mwen tande tou sa ak de zòrèy mwen epi mwen konprann.</verse>
        <verse osisID='Job.13.2'>Sa nou konnen an, mwen konnen l' tou. M' pa pi sòt pase nou.</verse>
        <verse osisID='Job.13.3'>Men, mwen menm, se ak Bondye ki gen tout pouvwa m' annafè. Se avè l' mwen vle pale pou m' defann kòz mwen.</verse>
        <verse osisID='Job.13.4'>Nou menm, kote nou pa konnen nou bay manti. Nou tankou dòktè ki pa janm geri pyès moun.</verse>
        <verse osisID='Job.13.5'>Pito nou pe bouch nou! Lè sa a, n'a pase pou moun ki gen bon konprann.</verse>
        <verse osisID='Job.13.6'>Koute sa mwen gen sou kè m'. Louvri zòrèy nou pou n' tande jan m' pral plede kòz mwen.</verse>
        <verse osisID='Job.13.7'>Se defann nou vle defann Bondye kifè n'ap bay tout manti sa yo, kifè n'ap pale kwochi konsa?</verse>
        <verse osisID='Job.13.8'>Se pou li n'ap pran? Se kòz li nou ranmase?</verse>
        <verse osisID='Job.13.9'>Pou li, li ta bon pou nou si li t'ap chache konnen sa nou gen nan fon kè nou! Pa konprann nou ka woule Bondye tankou nou woule moun!</verse>
        <verse osisID='Job.13.10'>Li ta regle nou byen regle, paske li ta tou wè se figi l' n'ap achte anba chal.</verse>
        <verse osisID='Job.13.11'>Nou pa pè gwo pouvwa Bondye a? Nou pa pè li kraze nou?</verse>
        <verse osisID='Job.13.12'>Bèl pawòl nou yo pa gen plis valè pase pousyè tè. Repons n'ap ban mwen yo pa kenbe, yo tankou miray sab.</verse>
        <verse osisID='Job.13.13'>¶ Koulye a, pe bouch nou! Ban m' yon chans pou m' pale. Sa ki pou rive a te mèt rive!</verse>
        <verse osisID='Job.13.14'>Mwen mèt mouri! Zafè! M' mare ren m', m' sere dan m'!</verse>
        <verse osisID='Job.13.15'>Bondye te mèt touye m'. Sèl chans mwen se pou m' esplike avè l'.</verse>
        <verse osisID='Job.13.16'>Nou pa janm konnen, se sa ki ka sove m', paske moun ki fè mal pa ka parèt devan Bondye.</verse>
        <verse osisID='Job.13.17'>Koute byen sa m' pral di la a. Louvri zòrèy nou pou n' tande deklarasyon mwen.</verse>
        <verse osisID='Job.13.18'>M' pare pou m' defann kòz mwen, paske mwen konnen mwen nan dwa m'.</verse>
        <verse osisID='Job.13.19'>Bondye, èske se ou ki pral plede avè m'? M' tou pare pou m' pe bouch mwen, pou m' asepte lanmò m'.</verse>
        <verse osisID='Job.13.20'>De sèl ti chans ase m'ap mande ou. Apre sa, m' p'ap kache pou ou ankò.</verse>
        <verse osisID='Job.13.21'>Sispann leve men ou sou mwen. Sispann fè m' pè tout pè sa a.</verse>
        <verse osisID='Job.13.22'>Ou mèt pale anvan, m'a reponn ou. Osinon, kite m' pale anvan, w'a reponn mwen.</verse>
        <verse osisID='Job.13.23'>¶ Konbe peche, konbe bagay mal mwen fè? Kisa m' fè mwen pa t' dwe fè? Kisa m' fè ki mal?</verse>
        <verse osisID='Job.13.24'>Poukisa w'ap kache pou mwen konsa? Poukisa ou fè tankou si se lènmi ou mwen ye?</verse>
        <verse osisID='Job.13.25'>Poukisa w'ap chache fè m' pè? Poukisa ou leve dèyè m' konsa? M' tou fini, m' tankou fèy bwa, tankou pay chèch van ap pote ale.</verse>
        <verse osisID='Job.13.26'>W'ap akize m' yon bann bagay k'ap fè m' mal. W'ap fè m' peye tou sa m' te fè lè m' te jenn gason.</verse>
        <verse osisID='Job.13.27'>Ou mete pye m' nan sèp. Ou veye tout vire tounen m'. Ou gade tout kote m'ap mete pye m'.</verse>
        <verse osisID='Job.13.28'>M'ap dekale tankou bwa pouri, tankou rad sizo ap manje.</verse>
      </chapter>
      <chapter osisID='Job.14'>
        <verse osisID='Job.14.1'>¶ Nou menm moun, se nan vant fanm nou soti. Lavi nou kout, men li pa manke traka!</verse>
        <verse osisID='Job.14.2'>Nou parèt tankou yon flè. Epi lamenm nou fennen. Nou disparèt tankou yon nwaj k'ap pase.</verse>
        <verse osisID='Job.14.3'>Epi, Bondye, se sa w'ap louvri je ou gade. Se sa w'ap fè kanpe devan ou pou jije l'?</verse>
        <verse osisID='Job.14.4'>Ki moun ki ka fè dlo pwòp soti nan yon sous sal? Pesonn moun.</verse>
        <verse osisID='Job.14.5'>Tan chak moun gen pou l' viv la fikse deja depi lontan. Kantite mwa li gen pou l' viv la, se nan men ou sa rete. Anyen pa ka chanje.</verse>
        <verse osisID='Job.14.6'>Tanpri, wete je ou sou mwen. Kite m' pran yon ti souf. Tankou moun ki fin pase yon jounen ap travay di, kite m' pran yon ti kanpo.</verse>
        <verse osisID='Job.14.7'>¶ Toujou gen yon ti espwa pou yon pyebwa. Yo te mèt koupe l', l'ap toujou pouse ankò, li p'ap mouri.</verse>
        <verse osisID='Job.14.8'>Rasin li yo te mèt fin vye nan tè a, bout chouk la te mèt fin chèch,</verse>
        <verse osisID='Job.14.9'>depi li jwenn dlo, l'ap boujonnen, l'ap pouse kreyòl.</verse>
        <verse osisID='Job.14.10'>Men moun, depi yo mouri, yo tounen kadav. Lè yo kase kòd, ou pa wè kote yo fè.</verse>
        <verse osisID='Job.14.11'>Letan ka cheche, larivyè ka sispann koule.</verse>
        <verse osisID='Job.14.12'>Men, kote yon moun mouri kouche a, pa gen leve pou li ankò. Poul va fè dan anvan y'a leve vivan ankò, anvan y'a leve soti nan dòmi yo a.</verse>
        <verse osisID='Job.14.13'>Si sèlman ou ta vle kache m' nan peyi kote mò yo ye a? Si ou te ka kite m' la jouk kòlè ou la fin pase? Apre sa, ou ta fikse yon dat pou chonje m' ankò.</verse>
        <verse osisID='Job.14.14'>Men, sa m'ap di la a? Eske moun mouri ka leve? Sa pa fè anyen. Mwen ta tann move tan sa a fin pase, jouk sa ta bon pou mwen ankò.</verse>
        <verse osisID='Job.14.15'>Lè sa a, ou ta rele m', mwen ta reponn ou. Ou ta kontan wè sa ou te fè ak men ou lan.</verse>
        <verse osisID='Job.14.16'>¶ Lè sa a, ou ta gade jan m'ap mache a, men, ou pa ta chonje sa m' te konn fè ki mal.</verse>
        <verse osisID='Job.14.17'>Ou ta padonnen m' peche m' yo, ou ta mare yo tout fè yon pakèt voye jete.</verse>
        <verse osisID='Job.14.18'>Rive yon lè se pou mòn yo anfale, se pou wòch yo woule desann.</verse>
        <verse osisID='Job.14.19'>Rive yon lè dlo ap fin manje wòch yo, lapli ap fin bwote tout tè a desann. Konsa tou, rive yon lè ou wete tout espwa nan kè moun.</verse>
        <verse osisID='Job.14.20'>Ou kraze yo nèt anba men ou, epi yo mouri. Ou fè moun pa ka rekonèt yo, epi ou voye yo ale.</verse>
        <verse osisID='Job.14.21'>Moun fè lwanj pitit mò yo, men mò yo menm yo pa konn anyen. Moun pase yo nan betiz, men yo menm, sa pa di yo anyen.</verse>
        <verse osisID='Job.14.22'>Yon sèl soufrans yo santi se sa k'ap manje yo nan tout kò yo a. Se pou tèt pa yo ase y'ap plenyen!</verse>
      </chapter>
      <chapter osisID='Job.15'>
        <verse osisID='Job.15.1'>¶ Fwa sa a, Elifaz, moun lavil Teman an, pran lapawòl ankò, li di konsa:</verse>
        <verse osisID='Job.15.2'>-Lè yon moun gen bon konprann, se pa avèk pawòl anlè pou li reponn. Li p'ap chita ap fè jazè.</verse>
        <verse osisID='Job.15.3'>Li p'ap rete ap defann tèt li ak mo ki pa vle di anyen, ak bèl diskou ki pa sèvi anyen.</verse>
        <verse osisID='Job.15.4'>Ou menm menm, ou al pi lwen. Dapre sa ou di la a, moun pa bezwen gen krentif pou Bondye ankò. Pa gen nesesite pou moun lapriyè Bondye.</verse>
        <verse osisID='Job.15.5'>Jan ou pale a, yo wè ou se yon moun ki mechan nan fon kè ou. Ou pale tankou moun k'ap kache yon bagay.</verse>
        <verse osisID='Job.15.6'>Se bouch ou menm k'ap kondannen ou. Se pa mwen. Se pawòl nan bouch ou menm k'ap fini avè ou.</verse>
        <verse osisID='Job.15.7'>Manyè di m' non: Eske se ou menm premye moun Bondye te fè? Eske ou te fèt anvan tout mòn yo?</verse>
        <verse osisID='Job.15.8'>Eske ou te la lè Bondye t'ap fè plan travay li, kifè ou konnen pase tout moun?</verse>
        <verse osisID='Job.15.9'>Kisa ou konnen nou menm nou pa konnen? Kisa ou konprann nou menm nou pa ka konprann?</verse>
        <verse osisID='Job.15.10'>Se nan bouch granmoun lontan, granmoun cheve blan ki pi gran pase papa ou nou pran tout konesans pa nou.</verse>
        <verse osisID='Job.15.11'>Poukisa ou pa asepte ankourajman Bondye voye ba ou a? Poukisa ou pa koute nou? N'ap pale byen dousman avè ou la a.</verse>
        <verse osisID='Job.15.12'>Men, gade jan ou move! W'ap louvri je ou sou nou!</verse>
        <verse osisID='Job.15.13'>W'ap pase kòlè ou sou Bondye. W'ap plede joure l'.</verse>
        <verse osisID='Job.15.14'>Ki jan ou ta vle pou moun san repwòch devan Bondye? Pou moun ki soti nan vant fanm gen rezon devan Bondye?</verse>
        <verse osisID='Job.15.15'>Ata zanj li yo, Bondye pa fè yo konfyans. Yo menm tou yo pa fin bon nèt nan je l'.</verse>
        <verse osisID='Job.15.16'>Ale wè atò pou moun, ki pèvèti, ki pa vo anyen, ki fè mechanste tankou yo bwè dlo!</verse>
        <verse osisID='Job.15.17'>¶ Koulye a, Jòb, koute m'. Kite m' esplike avè ou! Mwen pral di ou sa mwen menm mwen wè.</verse>
        <verse osisID='Job.15.18'>Moun ki gen bon konprann moutre m' anpil verite. Yo pa t' kache m' anyen. Yo menm, se nan bouch granmoun lontan yo te pran l'.</verse>
        <verse osisID='Job.15.19'>Granmoun sa yo t'ap viv nan peyi Bondye te ba yo pou yo menm ase, san ankenn moun lòt nasyon pa t' mele ak yo.</verse>
        <verse osisID='Job.15.20'>Mechan yo pase tout lavi yo nan tèt chaje. Moun k'ap plede maltrete parèy yo p'ap viv lontan.</verse>
        <verse osisID='Job.15.21'>Rèl moun k'ap soufri yo ap kònen nan zòrèy yo. Lè zafè yo pi bon, se lè sa a vòlè tonbe sou yo.</verse>
        <verse osisID='Job.15.22'>Yo pa gen espwa chape nan fènwa a, paske manchèt pare ap tann yo.</verse>
        <verse osisID='Job.15.23'>Y'ap kouri adwat agoch, y'ap chache manje. Yo konnen wè pa wè y'ap pran yo.</verse>
        <verse osisID='Job.15.24'>Lanmò fè yo pè. Malè ak lafliksyon ap tonbe sou yo tankou yon wa ki tou pare pou batay.</verse>
        <verse osisID='Job.15.25'>Men sa k'ap tann moun k'ap lonje men nan figi Bondye, moun ki pa pè kenbe tèt ak Bondye.</verse>
        <verse osisID='Job.15.26'>Yo kache dèyè pwotèj anfe yo epi yo fonse sou Bondye.</verse>
        <verse osisID='Job.15.27'>Figi yo gra kou chat. Men gwosè vant yo ak grès!</verse>
        <verse osisID='Job.15.28'>Yo rete nan lavil ki fin kraze, nan kay moun kouri kite, kay ki fin tounen mazi.</verse>
        <verse osisID='Job.15.29'>Yo p'ap janm rich toutan. Sa yo genyen an la pou yon tan. Menm lonbray yo ap disparèt.</verse>
        <verse osisID='Job.15.30'>Yo p'ap ka kouri pou fènwa a. Y'ap tankou yon pyebwa dife boule tout branch li yo epi van bwote tout flè l' yo ale.</verse>
        <verse osisID='Job.15.31'>Yo pa bezwen konte sou pozisyon yo. Nou konnen sa p'ap sèvi yo anyen.</verse>
        <verse osisID='Job.15.32'>Anvan yo donnen, branch yo ap fennen. boujon yo p'ap pouse fèy ankò.</verse>
        <verse osisID='Job.15.33'>Y'ap tankou yon pye rezen ki pèdi tout grap rezen vèt yo, tankou yon pye oliv ki pèdi tout flè l'.</verse>
        <verse osisID='Job.15.34'>Wi, mechan yo p'ap gen pitit. Dife ap boule tout kay yo bati ak lajan yo volè.</verse>
        <verse osisID='Job.15.35'>Lè yon moun ap chache fè moun mal, se sou li malè a tonbe. Se pwòp tèt li l'ap twonpe.</verse>
      </chapter>
      <chapter osisID='Job.16'>
        <verse osisID='Job.16.1'>¶ Jòb pran lapawòl ankò, li di konsa:</verse>
        <verse osisID='Job.16.2'>-Mwen bouke tande pawòl sa yo! Pase nou konsole moun, se plis lapenn n'ap ba yo.</verse>
        <verse osisID='Job.16.3'>Kilè n'a sispann tout pale anpil sa a? Sa k'ap pouse nou konsa? Nou toujou pare pou reponn moun!</verse>
        <verse osisID='Job.16.4'>Si m' te nan plas nou, epi nou menm nan plas mwen, m' ta ka pale jan nou pale a tou, m' ta pase nou nan yon wonn tenten, m' ta vide bèl diskou sou nou.</verse>
        <verse osisID='Job.16.5'>M' ta remoute kouraj nou ak konsèy, m' ta pale ak nou jouk nou ta soulaje.</verse>
        <verse osisID='Job.16.6'>¶ Men, lè mwen pale, doulè a la pi rèd pou mwen. Lè mwen pa pale, se pa sa k'ap fè l' ban m' yon ti louga.</verse>
        <verse osisID='Job.16.7'>Koulye a, Bondye, se fini ou fini avè m'. Ou kite yo touye tout fanmi m'.</verse>
        <verse osisID='Job.16.8'>Ou mete men sou mwen, ou pa vle wè m' ankò. Mwen tounen zo ak po. Yo di se paske mwen antò ki fè sa rive m'.</verse>
        <verse osisID='Job.16.9'>Nan kòlè li, Bondye ap dechire m' moso pa moso. L'ap devore m' anba dan l'. L'ap louvri je l' sou mwen, li pa vle wè m'!</verse>
        <verse osisID='Job.16.10'>Moun prèt pou manje m'. Yo kouri sou mwen, y'ap joure m', y'ap touye m' anba souflèt.</verse>
        <verse osisID='Job.16.11'>Bondye lage m' nan men mechan yo. Li jete m' anba grif san manman yo.</verse>
        <verse osisID='Job.16.12'>Mwen t'ap viv tou dousman, li bouskile m'. Li pran m' dèyè nwa kou, li kraze m', li fè m' tounen jwèt li.</verse>
        <verse osisID='Job.16.13'>L'ap voye flèch li sou mwen kote m' vire. Li pèse tout kò m', li san pitye pou mwen, li mete san m' deyò.</verse>
        <verse osisID='Job.16.14'>Kote m' vire li blese m', li vare sou mwen tankou yon sòlda nan lagè.</verse>
        <verse osisID='Job.16.15'>Mwen fè rad sak mete sou mwen, mwen woule kò m' nan pousyè tèlman mwen te nan lapenn.</verse>
        <verse osisID='Job.16.16'>Je m' vin wouj afòs mwen kriye. Tout anba je m' gonfle vin tou nwa.</verse>
        <verse osisID='Job.16.17'>¶ Men, mwen konnen mwen pa fè ankenn moun mechanste. Mwen lapriyè Bondye ak tout kè m'.</verse>
        <verse osisID='Job.16.18'>Ou menm latè, pa kache mizè mwen. Pa kite yo fèmen bouch mwen lè m'ap rele nan pye Bondye!</verse>
        <verse osisID='Job.16.19'>Paske mwen konnen gen yon moun nan syèl la k'ap kanpe pou mwen, gen yon moun anwo a k'ap pran defans mwen.</verse>
        <verse osisID='Job.16.20'>Zanmi m' yo ap pase m' nan betiz, men, m'ap kriye nan pye Bondye.</verse>
        <verse osisID='Job.16.21'>Mwen bezwen moun pou plede kòz mwen ak Bondye a, menm jan yon moun plede kòz zanmi l'.</verse>
        <verse osisID='Job.16.22'>M' pa lontan mouri. Mwen pral pran chemen kote moun pa janm tounen an.</verse>
      </chapter>
      <chapter osisID='Job.17'>
        <verse osisID='Job.17.1'>¶ Souf mwen prèt pou koupe. Mwen pa lwen mouri. Se pou simityè ase mwen bon.</verse>
        <verse osisID='Job.17.2'>Kote m' vire, se moun k'ap pase m' nan betiz. Vye pawòl jouman yo enpoze m' dòmi.</verse>
        <verse osisID='Job.17.3'>Ou mèt kwè m', Bondye! Se ou menm ankò ki pou bay garanti pou mwen. M' pa gen pesonn lòt ki ka tope ak yo.</verse>
        <verse osisID='Job.17.4'>Ou fèmen lespri yo pou yo pa konprann. Pa kite yo gen rezon sou mwen.</verse>
        <verse osisID='Job.17.5'>Pawòl la di: Yon moun ap fè gwo fèt pou zanmi l', epi pitit li yo ap mouri grangou anndan lakay li.</verse>
        <verse osisID='Job.17.6'>Yo fè koze sou mwen nan pèp la. Yo vin krache nan figi m'!</verse>
        <verse osisID='Job.17.7'>Mwen sitèlman nan lapenn, m' pa ka louvri je m'. Mwen fin tounen zo ak po. Ata lonbraj mwen pa fè!</verse>
        <verse osisID='Job.17.8'>Moun k'ap mache dwat yo sezi lè yo wè sa. Inonsan yo fin debòde sou mechan an ki vire do bay Bondye.</verse>
        <verse osisID='Job.17.9'>Moun k'ap mennen yon vi dwat, se yo ki gen rezon. Sa ki pa mete men yo nan ankenn move zafè kanpe pi rèd sou pozisyon yo.</verse>
        <verse osisID='Job.17.10'>¶ Nou tout mèt vin kanpe devan m', mwen p'ap jwenn yonn ladan nou ki gen bon konprann.</verse>
        <verse osisID='Job.17.11'>Mwen fin viv! Tout plan m' te gen nan tèt mwen kraze. Mwen pa gen ankenn espwa ankò.</verse>
        <verse osisID='Job.17.12'>Yo pretann lannwit se lajounen. Lè fènwa, yo di limyè a pa lwen.</verse>
        <verse osisID='Job.17.13'>Se lanmò m'ap tann. Se al kouche nan simityè ki sèl espwa m'.</verse>
        <verse osisID='Job.17.14'>Mwen di tonm lan ou se papa m'. Mwen di vèmen ki pral manje m' yo: nou se manman m' ak sè m'.</verse>
        <verse osisID='Job.17.15'>Kote ki gen espwa pou mwen ankò? Ki moun ki wè yon bon lavi pou mwen ankò?</verse>
        <verse osisID='Job.17.16'>Lè m'a mouri, lè m'a fin desann nan peyi kote mò yo ye a, èske m'a ka pote espwa m' yo ansanm avè m'?</verse>
      </chapter>
      <chapter osisID='Job.18'>
        <verse osisID='Job.18.1'>¶ Bildad, moun peyi Chwa a, pran lapawòl, li di konsa:</verse>
        <verse osisID='Job.18.2'>-Jòb monchè, ou pa ka pe bouch ou yon ti kadè? Si ou te fè yon ti sispann, nou ta pale avè ou!</verse>
        <verse osisID='Job.18.3'>Poukisa ou pran nou pou moun san konprann? Poukisa ou pran nou pou zannimo?</verse>
        <verse osisID='Job.18.4'>Si ou ankòlè, se pwòp tèt ou ase w'ap fè mal. Atò, poutèt ou, se pou tout moun sou latè te mouri? Se pou Bondye te deplase mòn yo pou fè ou plezi?</verse>
        <verse osisID='Job.18.5'>¶ Wi, y'ap touye limyè mechan an, flanm dife l' la p'ap klere ankò.</verse>
        <verse osisID='Job.18.6'>Lanp lakay li ap mouri, limyè lakay li ap tenyen.</verse>
        <verse osisID='Job.18.7'>Li te konn mache byen enganm, koulye a se ti pa ti pa, l'ap bite. Se plan li t'ap fè yo ki lakòz sa rive l'.</verse>
        <verse osisID='Job.18.8'>Li pile yon pèlen, pye l' pran ladan l'.</verse>
        <verse osisID='Job.18.9'>Kòd la mare nan je pye l', l'ap sere l' byen sere.</verse>
        <verse osisID='Job.18.10'>Yo kache yon chita tann pou li anba tè. Yo moute yon pèlen sou wout li.</verse>
        <verse osisID='Job.18.11'>¶ Kote l' vire, malè ap tann li. Kote l' pase, yo la dèyè l'.</verse>
        <verse osisID='Job.18.12'>Grangou nan kò l' fini ak kouraj li. Malè kanpe la bò kote l' ap tann li.</verse>
        <verse osisID='Job.18.13'>Yon sèl maladi po pete sou tout kò l'. L'ap manje tout janm li ak tout bra li yo. Se tè ki pou geri l'.</verse>
        <verse osisID='Job.18.14'>Yo rale l' mete deyò anba tant kote li te al kache a. Yo trennen l' devan jeneral Lanmò.</verse>
        <verse osisID='Job.18.15'>Koulye a, nenpòt moun gen dwa pran kay li a pou yo. Y'ap dezenfèkte l' nèt ak souf.</verse>
        <verse osisID='Job.18.16'>Anba tè, rasin li yo ap mouri. Anwo tè, branch li yo ap fennen.</verse>
        <verse osisID='Job.18.17'>p'ap gen pesonn k'ap chonje l' ankò sou latè. Y'ap bliye l' nèt nan tout peyi a.</verse>
        <verse osisID='Job.18.18'>Y'ap pouse l' soti nan limyè ale nan fènwa. Y'ap depòte l' byen lwen nan peyi san chapo.</verse>
        <verse osisID='Job.18.19'>Li p'ap kite ni pitit, ni ankenn lòt fanmi nan mitan pèp la. Yo tout ap mouri anvan l'.</verse>
        <verse osisID='Job.18.20'>Depi solèy leve jouk solèy kouche, tout moun pral sezi wè jan li fini.</verse>
        <verse osisID='Job.18.21'>Wi, men sa k'ap tann lakou moun k'ap fè mechanste yo, fanmi moun ki pa respekte Bondye yo.</verse>
      </chapter>
      <chapter osisID='Job.19'>
        <verse osisID='Job.19.1'>¶ Jòb pran lapawòl, li di konsa:</verse>
        <verse osisID='Job.19.2'>-Manyè sispann vire lòlòj mwen non! Manyè sispann kraze kouraj mwen ak tout pawòl sa yo?</verse>
        <verse osisID='Job.19.3'>Tout tan n'ap plede joure m', n'ap trennen m' nan labou. Nou pa wont jan n'ap malmennen m' la a?</verse>
        <verse osisID='Job.19.4'>Menm si mwen ta fè sa m' pa t' dwe fè, ki jan pou sa ta ka fè nou mal?</verse>
        <verse osisID='Job.19.5'>Nou konprann nou pi bon pase m'. Nou di se paske mwen antò kifè m'ap pase tray sa a.</verse>
        <verse osisID='Job.19.6'>Nou pa wè se Bondye k'ap manyen avè m'. Se li menm ki pran m' nan pèlen.</verse>
        <verse osisID='Job.19.7'>Si m' rele anmwe ansasen, pesonn p'ap reponn. Si m' mande jistis, pesonn p'ap kanpe pou defann mwen.</verse>
        <verse osisID='Job.19.8'>¶ Bondye bare tout chemen devan mwen. M' pa ka pase. Li fè m' wè tou nwa devan mwen.</verse>
        <verse osisID='Job.19.9'>Li fè yo ban m' move non. Li fè m' pèdi tout byen m'.</verse>
        <verse osisID='Job.19.10'>Li minen m' tout jan. M'ap deperi. Li wete tout espwa m'. Mwen tankou yon pyebwa yo derasinen.</verse>
        <verse osisID='Job.19.11'>Bondye ankòlè nèt sou mwen. Li konsidere m' tankou yon lènmi.</verse>
        <verse osisID='Job.19.12'>Li voye yon bann malè sou mwen yon grenn kou, tankou yon lame k'ap atake m'. Yo rive sou mwen san m' pa wè sa. Yo sènen m' anndan lakay mwen.</verse>
        <verse osisID='Job.19.13'>Bondye fè frè m' yo renka kò yo sou mwen. Zanmi m' yo kouri pou mwen.</verse>
        <verse osisID='Job.19.14'>Tout fanmi mwen yo, tout bon zanmi m' yo disparèt. Moun mwen te konn resevwa lakay mwen bliye m'.</verse>
        <verse osisID='Job.19.15'>Ata sèvant lakay mwen pa rekonèt mwen. Pou yo, yo pa janm konnen m'.</verse>
        <verse osisID='Job.19.16'>Si mwen rele yon domestik, li pa reponn mwen. Mwen te mèt lapriyè nan pye l', li pa okipe m'.</verse>
        <verse osisID='Job.19.17'>Madanm mwen pa ka pran sant mwen. Ata pwòp pitit mwen yo pè pwoche bò kote m'.</verse>
        <verse osisID='Job.19.18'>Tout timoun ap pase m' nan betiz. Si m' fè yon ti kanpe, yo pase m' nan tenten.</verse>
        <verse osisID='Job.19.19'>Pi bon zanmi m' yo ap gade m' ak degoutans. Sa m' pi renmen yo ap pale sou do m'.</verse>
        <verse osisID='Job.19.20'>Mwen tounen zo ak po. Sa ki rete pou m' mouri a pa anyen.</verse>
        <verse osisID='Job.19.21'>Nou se zanmi m'. Pitye pou mwen! Pitye! Se Bondye menm ki leve men sou mwen.</verse>
        <verse osisID='Job.19.22'>Poukisa pou nou leve dèyè m' tou menm jan ak Bondye? Koulye a, nou pa pèsekite m' kont nou?</verse>
        <verse osisID='Job.19.23'>¶ Si sèlman te gen yon moun pou kouche pawòl mwen yo, pou ekri yo sou papye,</verse>
        <verse osisID='Job.19.24'>pou grave yo ak sizo sou wòch plat, pou yo toujou rete make!</verse>
        <verse osisID='Job.19.25'>Mwen menm, mwen konnen moun ki gen pou vin pran defans mwen an byen vivan. Se li menm an dènye k'ap kanpe sou latè pou pale pou mwen.</verse>
        <verse osisID='Job.19.26'>Apre m' fin mouri, l'ap mete m' kanpe bò kote l'. M'a wè Bondye ak pwòp je m'.</verse>
        <verse osisID='Job.19.27'>Se mwen menm menm k'ap wè l'. Se p'ap yon lòt moun! Kè m' ap fann,</verse>
        <verse osisID='Job.19.28'>paske n'ap mande ki jan pou n' fè m' pase mizè ankò? Ki rezon n'ap jwenn nan mwen pou nou atake m'?</verse>
        <verse osisID='Job.19.29'>Men, atansyon pou se pa sou nou nepe a tonbe, lè Bondye va soti pou pini moun ki antò yo. Lè sa a, n'a konnen gen yon moun k'ap jije tout bon.</verse>
      </chapter>
      <chapter osisID='Job.20'>
        <verse osisID='Job.20.1'>¶ Lè sa a, Sofa, moun lavil Naama a, pran lapawòl, li di konsa:</verse>
        <verse osisID='Job.20.2'>-Mwen gen yon bann lide k'ap travay nan tèt mwen. Mwen pa ka tann ankò. Se pou m' reponn ou.</verse>
        <verse osisID='Job.20.3'>Tou sa ou di la a vekse m'. Men, mwen konnen jan pou m' reponn ou.</verse>
        <verse osisID='Job.20.4'>Ou konnen, depi nan tan lontan, depi premye moun Bondye te mete sou tè a,</verse>
        <verse osisID='Job.20.5'>mechan yo pa janm gen kè kontan pou lontan. Plezi moun k'ap fè mal yo se pou yon ti tan.</verse>
        <verse osisID='Job.20.6'>Yo te mèt grandi jouk pou yo rive wotè syèl la, jouk pou tèt yo ta rive nan nwaj yo,</verse>
        <verse osisID='Job.20.7'>y'ap rete konsa, y'ap disparèt tankou yon pil fatra yo boule. Moun ki te konnen yo va mande kote yo pase.</verse>
        <verse osisID='Job.20.8'>Moun bliye yo tankou yon rèv yo fè yo pa ka chonje, tankou yon vizyon yo fè lannwit, yo p'ap janm wè ankò.</verse>
        <verse osisID='Job.20.9'>Moun ki te konn wè yo p'ap wè yo ankò. Menm moun lakay yo p'ap konnen kote yo pase.</verse>
        <verse osisID='Job.20.10'>¶ Pitit yo va peye pòv yo pou tou sa yo te fè yo. Se pwòp pitit yo ak men yo ki va renmèt pòv yo sa yo te pran pa fòs.</verse>
        <verse osisID='Job.20.11'>Mechan yo te gen tout fòs jenn gason yo sou yo toujou. Men koulye a, tou sa pral tounen pousyè ansanm ak yo.</verse>
        <verse osisID='Job.20.12'>Lè l' t'ap fè sa ki mal sa te sitèlman gou nan bouch li, li te kenbe ti gout anba lang li.</verse>
        <verse osisID='Job.20.13'>Li pa t' kite l' fin twò vit nan bouch li, pou l' te ka jwi gou a pandan lontan.</verse>
        <verse osisID='Job.20.14'>Men, rive manje a rive nan lestonmak li, li vin anmè kou fyèl. Anndan vant li pran boule l' tankou si li te vale pwazon.</verse>
        <verse osisID='Job.20.15'>Mechan an gen pou l' vonmi tout richès li te vòlò yo, paske Bondye ap foure dwèt nan gòj li.</verse>
        <verse osisID='Job.20.16'>Tou sa li te vale tounen pwazon pou li. L'ap mouri tankou si se yon sèpan laspik ki mòde l'.</verse>
        <verse osisID='Job.20.17'>Li p'ap viv pou l' wè lwil koule tankou dlo larivyè, ni siwo myèl ak lèt koule tankou lavalas.</verse>
        <verse osisID='Job.20.18'>L'ap blije bay tou sa li te travay fè. Li p'ap gen chans jwi richès li yo.</verse>
        <verse osisID='Job.20.19'>Paske li te piye kay pòv malere yo, li te pito vòlò kay moun pase pou l' bati.</verse>
        <verse osisID='Job.20.20'>Li pa t' janm gen kont li. Men, richès li p'ap ka delivre l'.</verse>
        <verse osisID='Job.20.21'>Pesonn pa t' ka chape anba men l' sitèlman li te akrèk. Non. Tout richès li yo pa la pou lontan.</verse>
        <verse osisID='Job.20.22'>Atout li gen tout richès sa yo, li pral gen kè sere. Tout kalite mizè pral tonbe sou li.</verse>
        <verse osisID='Job.20.23'>¶ Pandan l'ap manje plen vant li, Bondye pral move kont move sou li. Malè pral tonbe dri sou li.</verse>
        <verse osisID='Job.20.24'>Lè l'ap chache kouri pou yon nepe fèt an fè, yon flèch an kwiv pral pèse l' pak an pak.</verse>
        <verse osisID='Job.20.25'>Yon flèch ap pèse kò l'. San li ap degoute konsa nan pwent flèch la. Kè l' sere, li wè lanmò anfas.</verse>
        <verse osisID='Job.20.26'>Li pèdi tou sa li te sere. Yon dife pesonn pa limen ap boule l'. L'ap devore tou sa ki lakay li.</verse>
        <verse osisID='Job.20.27'>Syèl la fè konnen tou sa li te fè ki mal. Latè kanpe pou denonse l'.</verse>
        <verse osisID='Job.20.28'>Yon sèl dlo desann va pote kay li ale, jou Bondye va fè kolè sa a sou li.</verse>
        <verse osisID='Job.20.29'>Wi, se sa Bondye sere pou mechan yo. Se sa mechan yo pral resevwa nan men Bondye.</verse>
      </chapter>
      <chapter osisID='Job.21'>
        <verse osisID='Job.21.1'>¶ Lè sa a, Jòb pran lapawòl ankò, li di konsa:</verse>
        <verse osisID='Job.21.2'>-Manyè tande sa m' pral di nou la a, non! Tanpri, charite m' ti ankourajman sa a!</verse>
        <verse osisID='Job.21.3'>Ban m' yon ti chans pou m' pale. Lè m'a fini, nou mèt pase m' nan betiz kont nou!</verse>
        <verse osisID='Job.21.4'>Se pa avèk yon moun mwen annafè. Mwen gen rezon si m' pa ka tann ankò!</verse>
        <verse osisID='Job.21.5'>Voye je nou gade m' byen. N'a sezi. N'a mete men nan bouch.</verse>
        <verse osisID='Job.21.6'>Mwen menm, lè m' chonje sa ki rive m', m' pè. Tout kò m' pran tranble.</verse>
        <verse osisID='Job.21.7'>¶ Poukisa Bondye kite mechan yo ap viv? Li kite yo rive vye granmoun, epi tout zafè yo mache byen?</verse>
        <verse osisID='Job.21.8'>Yo gen pitit ak pitit pitit. Yo wè yo ap grandi devan je yo.</verse>
        <verse osisID='Job.21.9'>Bondye pa voye malè sou yo pou pini yo. Y'ap viv alèz lakay yo san ankenn danje.</verse>
        <verse osisID='Job.21.10'>Wi, bèf yo kwaze san mank, yo fè pitit san pèdi pòte.</verse>
        <verse osisID='Job.21.11'>Timoun yo ap kouri tankou ti mouton nan savann. Y'ap jwe, y'ap sote tankou ti kabrit.</verse>
        <verse osisID='Job.21.12'>Y'ap chante, y'ap jwe gita, y'ap bat tanbou, y'ap danse pandan moun ap jwe fif pou yo.</verse>
        <verse osisID='Job.21.13'>Jouk jou yo mouri, kè yo kontan. Yo desann nan peyi kote mò yo ye a ak kè poze.</verse>
        <verse osisID='Job.21.14'>Se yo menm k'ap plede di Bondye: Kite n' an repo! Nou pa bezwen konnen jan ou vle pou moun viv la.</verse>
        <verse osisID='Job.21.15'>Kisa Bondye ki gen tout pouvwa a ye menm pou nou sèvi l' la? Kisa sa ap rapòte nou lè nou lapriyè l'?</verse>
        <verse osisID='Job.21.16'>Yo pretann tou sa yo genyen se kouraj yo ki ba yo l'. Yo pa t' janm mete Bondye nan koze yo. Mwen pa dakò ak jan y'ap pale a, non.</verse>
        <verse osisID='Job.21.17'>¶ Ou janm wè limyè mechan an mouri? Ou janm tande malè rive yo? On jan wè Bondye fè kolè pou l' pini malveyan yo,</verse>
        <verse osisID='Job.21.18'>pou van bwote yo ale tankou zèb chèch, pou van tanpèt chase yo tankou pay pitimi?</verse>
        <verse osisID='Job.21.19'>Yo pretann di Bondye va pini pitit pou peche papa yo! Poukisa se pa papa yo menm li pini pou yo ka pran leson?</verse>
        <verse osisID='Job.21.20'>Se pou mechan yo te wè chatiman yo. Se yo menm ki te pou santi kòlè Bondye ki gen tout pouvwa a pa dous.</verse>
        <verse osisID='Job.21.21'>Ki mele yo sa ki rive pitit yo, lè yo fin ale, lè yo fin viv tan pou yo te viv la?</verse>
        <verse osisID='Job.21.22'>Men, Bondye ki jije ata zanj ki nan syèl la, ki moun ki ka moutre l' sa pou li fè?</verse>
        <verse osisID='Job.21.23'>Gen moun ki pa janm malad jouk yo mouri. Jouk jou yo antre anba tè, yo kontan, yo pa gen tèt chaje.</verse>
        <verse osisID='Job.21.24'>Yo gra nan tout kò yo, tout zo yo plen ak mwèl.</verse>
        <verse osisID='Job.21.25'>Yon lòt menm pa janm konnen sa ki rele kè kontan. Li pase tout lavi l' nan nesesite, li mouri nan mizè.</verse>
        <verse osisID='Job.21.26'>Men, lè tou de mouri, yo antere yo, vèmen kouvri kadav yo menm jan.</verse>
        <verse osisID='Job.21.27'>¶ Men wi, mwen konnen sa ki nan tèt nou. Mwen konnen ki move lide n'ap fè sou mwen koulye a.</verse>
        <verse osisID='Job.21.28'>N'ap mande kote kay gwo zotobre a. Sa ki rive kay nèg ki te konn fè sa ki mal la.</verse>
        <verse osisID='Job.21.29'>Kouman? Nou pa pale ak moun ki vwayaje? Nou pa konn ki nouvèl y'ap bay?</verse>
        <verse osisID='Job.21.30'>Jou Bondye ankòlè, lè l'ap pini an, se toujou mechan yo ki resi chape kò yo!</verse>
        <verse osisID='Job.21.31'>Men, ki moun ki ka kanpe devan yo pou akize yo? Ki moun ki ka fè yo peye sa yo fè a?</verse>
        <verse osisID='Job.21.32'>Yo fè bèl lantèman pou yo. Yo mete moun veye tonm yo.</verse>
        <verse osisID='Job.21.33'>Foul moun ap swiv sèkèy yo, yon pati moun devan, yon pati moun dèyè. Menm tè a chita dous sou kadav yo.</verse>
        <verse osisID='Job.21.34'>Lèfini, n'ap chache konsole m' ak yon bann pawòl san sans. Tou sa n'ap reponn mwen la a se manti.</verse>
      </chapter>
      <chapter osisID='Job.22'>
        <verse osisID='Job.22.1'>¶ Lè sa a, Elifaz, moun lavil Teman an, pran lapawòl. Li di konsa:</verse>
        <verse osisID='Job.22.2'>-Eske yon moun ka itil Bondye? Non! Ata moun ki gen bon konprann yo, se tèt yo ase yo itil.</verse>
        <verse osisID='Job.22.3'>Lè ou fè sa ki byen, ki enterè Bondye ki gen tout pouvwa a jwenn nan sa? Sa sa rapòte l' lè ou mennen bak ou dwat?</verse>
        <verse osisID='Job.22.4'>Eske se paske ou gen krentif pou Bondye kifè l'ap rale zòrèy ou konsa, kifè l'ap trennen ou nan tribinal li?</verse>
        <verse osisID='Job.22.5'>¶ Non. Se paske ou fè anpil peche. Se paske ou te san limit nan fè mechanste.</verse>
        <verse osisID='Job.22.6'>Ou fè frè ou ba ou garanti pou lajan li pa t' dwe ou. Ou pran ata rad ki sou li, ou kite l' toutouni.</verse>
        <verse osisID='Job.22.7'>Ou refize bay moun ki te swaf yo ti gout dlo. Ou refize bay moun ki te grangou yo moso pen.</verse>
        <verse osisID='Job.22.8'>Ou pwofite fòs ou ak pozisyon ou pou pran tout peyi a pou ou.</verse>
        <verse osisID='Job.22.9'>Ou refize lonje men ou bay vèv yo. Ou maltrete timoun ki san papa yo.</verse>
        <verse osisID='Job.22.10'>Se poutèt sa, kote ou rive se pèlen yo pare pou ou. Ou rete konsa, kè ou kase.</verse>
        <verse osisID='Job.22.11'>Sitèlman fè nwa, ou pa ka wè. Ou nan dlo jouk nan kou!</verse>
        <verse osisID='Job.22.12'>Eske se pa anwo nèt nan syèl la Bondye rete? Se anba pou li voye je l' pou l' ka wè zetwal yo.</verse>
        <verse osisID='Job.22.13'>Ou konn sa, epi w'ap di: Sa Bondye ka konnen? Li kache dèyè nwaj yo, ki jan pou l' jije sa k'ap pase sou latè?</verse>
        <verse osisID='Job.22.14'>Nwaj yo twò pwès, li pa ka wè. Se sou fetay syèl la l'ap mache.</verse>
        <verse osisID='Job.22.15'>¶ Ou vle mache pye pou pye dèyè mechan yo, nan move chemen yo te toujou pran depi lontan an!</verse>
        <verse osisID='Job.22.16'>Yo mouri anvan lè yo tou. Yo tankou lavalas: anvan ou bat je ou, yo pase.</verse>
        <verse osisID='Job.22.17'>Yo menm tou yo t'ap di Bondye: Wete kò ou sou nou! Kisa Bondye ki gen tout pouvwa a ka fè nou?</verse>
        <verse osisID='Job.22.18'>Atò, se Bondye menm ki te plen kay yo ak richès. Mwen pa janm konprann ki jan mechan yo ka fè di sa.</verse>
        <verse osisID='Job.22.19'>Men, lè y'ap pini mechan yo, moun ki mache dwat yo va kontan, inonsan yo va pase yo nan rizib.</verse>
        <verse osisID='Job.22.20'>Gade jan grannèg yo fini non! Dife boule tou sa yo te genyen.</verse>
        <verse osisID='Job.22.21'>¶ Jòb monchè, byen ak Bondye ankò, tande! Sispann chache l' kont!</verse>
        <verse osisID='Job.22.22'>Koute pawòl li t'ap di ou yo. Kenbe yo nan kè ou.</verse>
        <verse osisID='Job.22.23'>Wi, tounen vin jwenn li, san lògèy nan kè ou. Sispann fè sa ki mal lakay ou.</verse>
        <verse osisID='Job.22.24'>Voye tout lò ou jete nan fatra. Pi bon pyès lò ou yo, jete yo nan galèt larivyè.</verse>
        <verse osisID='Job.22.25'>Se Bondye ki gen tout pouvwa a ki va tout lò ou. Se li menm ki va gwo pil lajan byen wo pou ou.</verse>
        <verse osisID='Job.22.26'>Paske, lè sa a, se nan Bondye ki gen tout pouvwa a w'a jwenn tout plezi ou. Se sou Bondye w'a toujou gade.</verse>
        <verse osisID='Job.22.27'>Lè w'a lapriyè nan pye l', l'a reponn ou. W'a kenbe tout pwomès ou fè l' yo.</verse>
        <verse osisID='Job.22.28'>Tout zafè ou va mache byen. Limyè va klere byen bèl sou tout wout ou.</verse>
        <verse osisID='Job.22.29'>Bondye kraze lògèy moun awogan. Men, li sove moun ki bese tèt devan li.</verse>
        <verse osisID='Job.22.30'>L'ap delivre ou si ou inonsan. L'a sove ou, si ou pa janm sal men ou nan anyen.</verse>
      </chapter>
      <chapter osisID='Job.23'>
        <verse osisID='Job.23.1'>¶ Lè sa a, Jòb pran lapawòl, li di konsa:</verse>
        <verse osisID='Job.23.2'>-Fwa sa a ankò, m'ap kenbe tèt ak Bondye, m'ap plenyen nan pye l'. Se plenn m'ap plenn pou sa m'ap pase anba men l'.</verse>
        <verse osisID='Job.23.3'>Si m' te ka konnen kote pou m' jwenn li, mwen ta rive kote l' ye a.</verse>
        <verse osisID='Job.23.4'>M' ta defann kòz mwen devan li. M' ta di l' dènye sa ki nan lide m' pou defann tèt mwen.</verse>
        <verse osisID='Job.23.5'>M' ta konnen jan l'ap reponn mwen, m' ta tande sa l'ap di m'.</verse>
        <verse osisID='Job.23.6'>Eske Bondye tapral sèvi ak tout fòs li pou diskite avè m'? Non. Li ta rete koute m' ase.</verse>
        <verse osisID='Job.23.7'>Li ta wè moun k'ap pale avè l' la se yon moun ki toujou mache dwat. Li menm k'ap jije m' lan, li ta rekonèt mwen inonsan.</verse>
        <verse osisID='Job.23.8'>¶ M' ale bò solèy leve, Bondye pa la. M' ale bò solèy kouche, mwen pa wè l' tou.</verse>
        <verse osisID='Job.23.9'>Mwen moute nan nò al chache l', m' pa wè l'. Mwen desann nan sid, bichi!</verse>
        <verse osisID='Job.23.10'>Men, Bondye konnen tout ti vire tounen mwen. Si li sonde m', l'a wè m' bon tankou bon lò ki pase nan dife.</verse>
        <verse osisID='Job.23.11'>M' mache pye pou pye dèyè l'. M' swiv chemen li mete devan m' lan. M' pa janm devire ni adwat ni agoch.</verse>
        <verse osisID='Job.23.12'>Mwen toujou fè tou sa li bay lòd fè. Mwen te fè volonte l', mwen pa fè sa m' te gen nan tèt mwen.</verse>
        <verse osisID='Job.23.13'>¶ Men, lè Bondye fin deside yon bagay, ki moun ki ka fè l' chanje lide? Ki moun ki ka enpoze l' fè sa li vle fè a?</verse>
        <verse osisID='Job.23.14'>L'ap toujou fè m' sa li vle fè m' lan. Sa se yonn nan tout bagay li deside fè yo.</verse>
        <verse osisID='Job.23.15'>Se poutèt sa, m'ap tranble devan l'. Lè m' chonje sa, mwen soti pè l'.</verse>
        <verse osisID='Job.23.16'>Men wi, se Bondye k'ap kraze kouraj mwen. Se Bondye menm mwen soti pè. Se pa fènwa a.</verse>
        <verse osisID='Job.23.17'>Fènwa a kache Bondye pou m' pa wè l'. L' enpoze m' santi prezans li. Se tout!</verse>
      </chapter>
      <chapter osisID='Job.24'>
        <verse osisID='Job.24.1'>¶ Poukisa Bondye ki gen tout pouvwa a pa fikse yon dat pou li jije tout moun, yon jou pou li rann tout moun k'ap sèvi l' yo jistis?</verse>
        <verse osisID='Job.24.2'>Mechan yo deplase bòn tè moun. Yo vòlò mouton lòt moun, mete ansanm avèk bann mouton pa yo.</verse>
        <verse osisID='Job.24.3'>Yo pran bourik ki pou timoun san papa yo. Yo sezi bèf vèv la jouk li resi peye dèt li.</verse>
        <verse osisID='Job.24.4'>Yo enpoze pòv yo jwenn sa ki vin pou yo. Yo fòse tout pòv malere kouri al kache.</verse>
        <verse osisID='Job.24.5'>Tankou bourik mawon, pòv yo soti al nan dezè a, y' al chache lavi pou pitit yo ki grangou. Pa gen lòt kote yo ka ale.</verse>
        <verse osisID='Job.24.6'>Y'ap ranmase rekòt pou lòt moun. Y'ap keyi rezen nan jaden pou mechan yo.</verse>
        <verse osisID='Job.24.7'>Lè yo toutouni, yo pa gen rad pou mete sou yo. Lannwit, yo pa gen anyen pou chofe kò yo lè yo frèt.</verse>
        <verse osisID='Job.24.8'>Lapli k'ap tonbe sou mòn yo mouye yo jouk nan zo. Yo kwoupi kò yo dèyè wòch pou pare lapli.</verse>
        <verse osisID='Job.24.9'>Mechan yo wete timoun san papa yo nan men manman yo pou fè yo tounen esklav. Yo pran rad pòv malere yo pou garanti dèt yo.</verse>
        <verse osisID='Job.24.10'>Pòv yo menm ap mache yon men devan yon men dèyè, san rad pou mete sou yo. Y'ap mache ranmase rekòt nan jaden, men y'ap mouri grangou.</verse>
        <verse osisID='Job.24.11'>Nan lakou mechan yo y'ap moulen grenn oliv fè lwil. Y'ap kraze rezen fè diven. Men y'ap mouri swaf dlo.</verse>
        <verse osisID='Job.24.12'>Nan lavil yo, ou tande moun k'ap mouri yo ap plenn. Ou tande moun ki blese yo ap rele anmwe. Men, Bondye fè tankou li pa tande yo.</verse>
        <verse osisID='Job.24.13'>¶ Se moun sa yo ki pa vle wè limyè a. Yo derefize konprann limyè a. Yo pa vle pran chemen limyè a nan tou sa y'ap fè.</verse>
        <verse osisID='Job.24.14'>Anvan bajou kase, ansasen an gen tan leve, pou li al touye pòv malere yo. Lannwit, se vòlò l'ap mache vòlò.</verse>
        <verse osisID='Job.24.15'>Mouche marye k'ap fè adiltè a ap tann solèy kouche konsa. Li bouche figi l' pou pesonn pa wè l'.</verse>
        <verse osisID='Job.24.16'>Lannwit, vòlè ap kraze kay moun. Lajounen yo kache, y'ap kouri pou solèy.</verse>
        <verse osisID='Job.24.17'>Yo pè limyè lajounen an. Men, pa gen anyen ki pou fè yo pè nan fènwa a.</verse>
        <verse osisID='Job.24.18'>¶ Lè sa a, Sofa di konsa: -Men dlo desann pote mechan yo ale. Madichon Bondye tonbe sou tout tè ki pou yo. Yo pa soti al travay nan jaden rezen yo.</verse>
        <verse osisID='Job.24.19'>Menm jan chalè fonn lanèj, lèfini tè sèk bwè dlo a, se konsa moun k'ap fè peche yo ap disparèt ale nan peyi kote mò yo ye a.</verse>
        <verse osisID='Job.24.20'>Tout moun bliye yo. Ata manman ki fè yo pa chonje yo. Se vè k'ap manje kadav yo. Yo fini tankou yon pyebwa yo koupe jete.</verse>
        <verse osisID='Job.24.21'>Tou sa rive konsa, paske li maltrete fanm ki pa ka fè pitit. Li san pitye pou vèv yo.</verse>
        <verse osisID='Job.24.22'>Lè sa a, Bondye detwi gwo chèf yo ak fòs ponyèt li. Li annik parèt, mechan an konnen li mouri.</verse>
        <verse osisID='Job.24.23'>Bondye kite l' viv alèz san pwoblèm, men, se toutan l'ap veye tou sa l'ap fè.</verse>
        <verse osisID='Job.24.24'>Zafè mechan yo mache byen pou yon tan. Men, apre sa, yo fennen tankou zèb savann, tankou tèt ble yo koupe.</verse>
        <verse osisID='Job.24.25'>Si se pa konsa sa ye, ki moun ki ka demanti sa m' di la a? Ki moun ki ka fè wè pawòl mwen yo pa vo anyen?</verse>
      </chapter>
      <chapter osisID='Job.25'>
        <verse osisID='Job.25.1'>¶ Bildad, moun lavil Chwa a, pran lapawòl, li di konsa:</verse>
        <verse osisID='Job.25.2'>-Bondye se chèf. Li fè tout moun respekte l'. Li fè tout moun nan peyi ki nan syèl la viv ak kè poze.</verse>
        <verse osisID='Job.25.3'>Ki moun ki ka konte kantite zanj k'ap sèvi l'? Pa gen kote limyè Bondye a pa klere.</verse>
        <verse osisID='Job.25.4'>Atò, moun ka konprann yo gen rezon devan Bondye? Pitit fanm pouse met atè ka san repwòch devan li?</verse>
        <verse osisID='Job.25.5'>Nan je Bondye, menm lalin lan pa klere ase. Pa gen yonn nan zetwal yo ki bon nèt pou li.</verse>
        <verse osisID='Job.25.6'>Ale wè pou moun, yon vètè, yon ti krebete! Kisa yo vo nan je Bondye?</verse>
      </chapter>
      <chapter osisID='Job.26'>
        <verse osisID='Job.26.1'>¶ Jòb pran lapawòl ankò, li di l' konsa:</verse>
        <verse osisID='Job.26.2'>-Ou gen tan konn konsole moun ki nan lafliksyon! Ou gen tan konn lonje men bay moun ki san fòs!</verse>
        <verse osisID='Job.26.3'>Ala bon konsèy ou bay moun ki san konprann lan! Ou gen tan gen anpil konesans nan ou!</verse>
        <verse osisID='Job.26.4'>Men, pou ki moun tout bèl diskou sa yo? Ki moun ki mete pawòl sa yo nan bouch ou?</verse>
        <verse osisID='Job.26.5'>¶ Bildad pran lapawòl ankò li di: -Nanm moun mouri k'ap viv nan fon lanmè a ap tranble anba tè a.</verse>
        <verse osisID='Job.26.6'>Peyi kote mò yo ye a louvri aklè devan je Bondye. Pa gen anyen ki pou anpeche Bondye wè sa k'ap pase ladan l'.</verse>
        <verse osisID='Job.26.7'>Se li menm ki louvri syèl ki sou bò nò a anlè, san anyen pou soutni l'. Li pandye tè a ankò san anyen pou kenbe l'.</verse>
        <verse osisID='Job.26.8'>Se li menm ki plen nwaj yo dlo. Se li menm ki pa kite pèz dlo a pete nwaj yo.</verse>
        <verse osisID='Job.26.9'>Se li menm ki kache lalin plenn lan dèyè yon nwaj.</verse>
        <verse osisID='Job.26.10'>Se li menm ki trase yon wonn sou lanmè a, li separe limyè ak fènwa.</verse>
        <verse osisID='Job.26.11'>Lè li bay poto ki soutni syèl la yon prigad, yo sezi, yo pran tranble sitèlman yo pè.</verse>
        <verse osisID='Job.26.12'>Avèk fòs ponyèt li, li fè lanmè a vin dou devan li. Avèk ladrès li, li kraze Raab, gwo bèt lèd la.</verse>
        <verse osisID='Job.26.13'>Avèk souf li, li fè syèl la vin klè. Avèk men li, li touye gwo koulèv ki t'ap kouri chape a.</verse>
        <verse osisID='Job.26.14'>Sa se yon ti kal nan tou sa li fè. Se sa ase ki resi rive nan zòrèy nou! Men, ki moun ki ka konnen tou sa Bondye fè?</verse>
      </chapter>
      <chapter osisID='Job.27'>
        <verse osisID='Job.27.1'>¶ Jòb pran lapawòl ankò pou l' bay rès repons li a. Li di konsa:</verse>
        <verse osisID='Job.27.2'>-Mwen fè sèman, mwen pran Bondye vivan an pou temwen, Bondye ki gen tout pouvwa a, li menm ki refize rann mwen jistis la, li menm ki ban m' degoutans ak lavi a,</verse>
        <verse osisID='Job.27.3'>toutotan mwen poko mouri, toutotan Bondye ban m' yon ti souf toujou,</verse>
        <verse osisID='Job.27.4'>mwen p'ap janm kite ankenn move pawòl soti nan bouch mwen, ni m' p'ap janm bay ankenn manti.</verse>
        <verse osisID='Job.27.5'>Pa janm konprann m'ap ban nou rezon! M'ap kenbe ak nou mwen inonsan jouk mwen rann dènye souf mwen.</verse>
        <verse osisID='Job.27.6'>Mwen soti pou m' defann kòz mwen. Mwen p'ap fè bak. Konsyans mwen pa repwoche m' anyen. M' pa gen anyen ki pou fè m' wont.</verse>
        <verse osisID='Job.27.7'>¶ Se pou tout moun ki pa vle wè m' yo sibi menm sò ak mechan yo. Se pou lènmi m' yo gen menm sò ak moun ki pa mache dwat yo.</verse>
        <verse osisID='Job.27.8'>Ki espwa ki gen pou mechan an lè Bondye rele l', lè li pral pran nanm li?</verse>
        <verse osisID='Job.27.9'>Lè malè ap tonbe sou mechan an, èske Bondye ap tande rèl li yo?</verse>
        <verse osisID='Job.27.10'>Li pa t' janm pran plezi l' nan fè volonte Bondye. Li pa t' lapriyè Bondye tout tan.</verse>
        <verse osisID='Job.27.11'>¶ Kite m' moutre nou jan Bondye konnen sa l'ap fè. Mwen p'ap kache di nou sa ki nan tèt Bondye ki gen tout pouvwa a.</verse>
        <verse osisID='Job.27.12'>Sa m'ap di la a? Nou wè tou sa ak je nou byen pwòp tou. Poukisa atò tout pale anpil sa a ki pa vle di anyen?</verse>
        <verse osisID='Job.27.13'>Lè sa a, Sofa, moun lavil Naama a, pran lapawòl. Epi li di: -Men kisa Bondye pare pou mechan yo. Men sa li sere pou chèf k'ap peze pèp la.</verse>
        <verse osisID='Job.27.14'>Yo te mèt gen anpil pitit gason, yo tout ap mouri nan lagè. Pitit yo p'ap janm gen kont manje pou yo manje.</verse>
        <verse osisID='Job.27.15'>Sa ki chape nan lagè, move maladi ap pote yo ale. Ata vèv yo p'ap ka rele pou yo jou lanmò yo.</verse>
        <verse osisID='Job.27.16'>Mechan an te mèt anpile lajan kou l' pa konnen, li te mèt gen rad depase sa l' bezwen,</verse>
        <verse osisID='Job.27.17'>se moun dwat yo ki va mete rad yo, se pou moun inonsan yo lajan an va rete.</verse>
        <verse osisID='Job.27.18'>Kay li bati tankou twal anasi, tankou yon ti kay jaden.</verse>
        <verse osisID='Job.27.19'>Nan aswè, li moute kabann li rich. Lè li leve, li pa jwenn anyen.</verse>
        <verse osisID='Job.27.20'>Malè tonbe sou li tankou lavalas k'ap desann. Yon sèl nwit lan, yon gwo van pote l' ale.</verse>
        <verse osisID='Job.27.21'>Yon van lès leve, li pote l' ale. Li rache l' nan kay kote l' ye a.</verse>
        <verse osisID='Job.27.22'>Van an ap vante sou li san pitye. Li menm l'ap fè sa li kapab pou l' chape anba l'.</verse>
        <verse osisID='Job.27.23'>Moun kontan wè jan li fini. Kote l' pase, y'ap rele chalbari dèyè l'.</verse>
      </chapter>
      <chapter osisID='Job.28'>
        <verse osisID='Job.28.1'>¶ Gen mi n anba tè kote yo jwenn ajan. Gen kote se la yo netwaye lò.</verse>
        <verse osisID='Job.28.2'>Yo fouye tè pou jwenn fè. Yo fonn wòch pou jwenn kwiv.</verse>
        <verse osisID='Job.28.3'>Yo desann ak limyè anba tè, kote ki fè nwa anpil, yo fouye byen fon nan vant latè, mezi yo kapab. Y' al chache wòch ki kache kote ki fè nwa anpil la.</verse>
        <verse osisID='Job.28.4'>Byen lwen, kote moun pa ka rete, kote moun pa janm mete pye yo, moun ap fouye gwo koridò anba tè. Y'ap travay pou kont yo, ak yon kòd pase nan ren yo, y'ap balanse nan twou yo.</verse>
        <verse osisID='Job.28.5'>Manje soti nan tè. Men, nan zantray latè a dife fin debòde.</verse>
        <verse osisID='Job.28.6'>Wòch latè a gen bèl pyè safi ladan l'. Nan pousyè a yo jwenn ti grenn lò.</verse>
        <verse osisID='Job.28.7'>Koukou pa janm konnen chemen pou ale la. Karanklou pa janm wè kote sa a ak je l'.</verse>
        <verse osisID='Job.28.8'>Ni lyon, ni ankenn lòt bèt nan bwa, pa janm mete pye yo la.</verse>
        <verse osisID='Job.28.9'>Yo fouye nan wòch dife. Yo fè gwo twou byen fon nan pye mòn yo.</verse>
        <verse osisID='Job.28.10'>Yo fè gwo koridò byen long nan wòch yo. Yo jwenn tout kalite bèl pyè bijou ki koute chè.</verse>
        <verse osisID='Job.28.11'>Yo fouye nan sous tèt dlo yo tou. Yo mete deyò tou sa ki te kache.</verse>
        <verse osisID='Job.28.12'>Men, kote nou ka jwenn konesans lan? Kote bon konprann lan ye menm?</verse>
        <verse osisID='Job.28.13'>Lèzòm pa konnen sa pou yo fè pou yo mete men sou li. Yo pa jwenn li ankenn kote sou latè.</verse>
        <verse osisID='Job.28.14'>¶ Fon lanmè a deklare li pa gen bagay konsa. Lanmè a deklare bon konprann pa lakay li.</verse>
        <verse osisID='Job.28.15'>Ou te mèt gen lò, ou pa ka achte l'. Ou pa ka bay lajan pou ou genyen l'.</verse>
        <verse osisID='Job.28.16'>Li gen plis valè pase lò peyi Ofi a. Bèl pyè oniks ak safi pa ka parèt la.</verse>
        <verse osisID='Job.28.17'>Yo pa ka konpare l' ni ak lò ni ak bèl kristal. Yo pa ka boukante l' pou yon bèl veso fèt an lò.</verse>
        <verse osisID='Job.28.18'>Pou grenn koray ak wòch kristal menm, yo pa ka parèt la. Pito ou al dèyè bon konprann pase ou ale dèyè bèl pyè lanbi.</verse>
        <verse osisID='Job.28.19'>Topaz peyi Letiopi pa vo anyen devan l'. Pi bon lò a pa ka konpare ak bon konprann.</verse>
        <verse osisID='Job.28.20'>¶ Men, kote nou ka jwenn konesans lan? Kote bon konprann lan ye menm?</verse>
        <verse osisID='Job.28.21'>Pa gen moun, pa gen bèt ki ka wè l', pa menm zwazo k'ap vole nan syèl la.</verse>
        <verse osisID='Job.28.22'>Ata lanmò ak simityè di se tande yo tande nonmen non l'.</verse>
        <verse osisID='Job.28.23'>Se Bondye ase ki konn chemen an. Se li ase ki konnen kote li rete.</verse>
        <verse osisID='Job.28.24'>Paske Bondye wè dènye bout latè. Li voye je l', li gade tou sa ki anba syèl la.</verse>
        <verse osisID='Job.28.25'>Lè Bondye t'ap bay van yo pèz yo, lè li t'ap bay dlo lanmè a mezi kote pou l' rive a,</verse>
        <verse osisID='Job.28.26'>lè li t'ap bay lòd kote pou lapli tonbe ak chemen pou loraj yo pran lè y'ap gwonde,</verse>
        <verse osisID='Job.28.27'>se lè sa a li te wè bon konprann, li wè sa li vo. Li egzaminen l' byen egzaminen, li sonde l' byen sonde.</verse>
        <verse osisID='Job.28.28'>Apre sa, Bondye di moun konsa: -Gen krentif pou Bondye, se sa ki rele bon konprann. Vire do bay sa ki mal, men sa ki rele gen lespri.</verse>
      </chapter>
      <chapter osisID='Job.29'>
        <verse osisID='Job.29.1'>¶ Jòb tanmen pale ankò, li di:</verse>
        <verse osisID='Job.29.2'>-Ki moun ki va fè m' viv tan lontan an, lè Bondye t'ap voye je sou mwen an?</verse>
        <verse osisID='Job.29.3'>Lè sa a, Bondye te toujou la avèk mwen. Limyè li te klere anwo tèt mwen, li t'ap moutre m' kote pou m' mete pye m' nan fènwa a.</verse>
        <verse osisID='Job.29.4'>Nan tan sa a, tout zafè m' t'ap mache byen. Bondye te zanmi m'. Li t'ap pwoteje kay mwen.</verse>
        <verse osisID='Job.29.5'>Bondye ki gen tout pouvwa a te toujou la avèk mwen. Mwen t'ap viv nan mitan tout pitit gason m' yo.</verse>
        <verse osisID='Job.29.6'>Bèf ak kabrit mwen yo te konn bay anpil lèt. Pye oliv mwen yo te donnen menm nan tè wòch.</verse>
        <verse osisID='Job.29.7'>¶ Lè mwen parèt pòtay lavil la, lè mwen pran plas mwen nan mitan chèf fanmi yo,</verse>
        <verse osisID='Job.29.8'>wè yo wè m', jenn gason yo mete kò yo sou kote, granmoun yo leve kanpe pa respè pou mwen.</verse>
        <verse osisID='Job.29.9'>Notab yo sispann pale, yo fèmen bouch yo.</verse>
        <verse osisID='Job.29.10'>Ata chèf yo pa ka pale ankò! Lang yo vin lou nan bouch yo.</verse>
        <verse osisID='Job.29.11'>Tout moun ki te wè m' t'ap mache fè lwanj mwen, tout moun ki te tande m' te kontan avè m'.</verse>
        <verse osisID='Job.29.12'>Mwen lonje men bay pòv malere ki nan ka ansanm ak timoun san papa ki san sekou.</verse>
        <verse osisID='Job.29.13'>Moun ki te nan pi gwo mizè t'ap fè lwanj mwen. Mwen te fè kè vèv yo kontan.</verse>
        <verse osisID='Job.29.14'>Mwen te toujou fè sa ki dwat. Mwen pa t' janm nan patipri.</verse>
        <verse osisID='Job.29.15'>Se mwen ki te wè pou avèg yo. Se mwen ki te mache pou kokobe yo.</verse>
        <verse osisID='Job.29.16'>Mwen te yon papa pou pòv malere yo. Mwen te kanpe pou defann kòz etranje yo.</verse>
        <verse osisID='Job.29.17'>Mwen te kraze pouvwa malveyan yo. Mwen sove moun ki te anba men yo.</verse>
        <verse osisID='Job.29.18'>¶ Mwen t'ap di nan kè m': M'a viv kont viv mwen. M'a mouri sou kabann mwen ak kè poze.</verse>
        <verse osisID='Job.29.19'>Mwen te tankou yon pyebwa plante bò larivyè. Sou tout branch li yo se lawouze.</verse>
        <verse osisID='Job.29.20'>Moun pa ta janm sispann fè lwanj mwen. Mwen t'ap toujou gen tout fòs mwen sou mwen.</verse>
        <verse osisID='Job.29.21'>Lè m'ap pale, tout moun fèmen bouch yo. Yo louvri zòrèy yo, y'ap tann konsa konsèy m'ap bay.</verse>
        <verse osisID='Job.29.22'>Pawòl mwen tonbe nan kè yo tankou grenn lapli. Lè m' fin pale, pesonn pa gen anyen pou di ankò.</verse>
        <verse osisID='Job.29.23'>Yo t'ap tann mwen pale tankou tè sèk k'ap tann lapli. Yo rete bouch louvri pou ranmase sa m'ap di.</verse>
        <verse osisID='Job.29.24'>Lè yo dekouraje, mwen fè yon ti ri ak yo. Sa te kont pou remoute kouraj yo.</verse>
        <verse osisID='Job.29.25'>Mwen te kanpe alatèt yo. Mwen mennen yo tankou yon wa k'ap mennen sòlda li yo. Mwen di yo sa pou yo fè. Mwen te ba yo kouraj lè yo nan lafliksyon.</verse>
      </chapter>
      <chapter osisID='Job.30'>
        <verse osisID='Job.30.1'>¶ Men koulye a, moun ki pi jenn pase m' yo ap pase m' nan rizib. Papa yo se moun mwen pa t' pran pou anyen, moun mwen pa ta menm mete ak chen m' pou gade mouton.</verse>
        <verse osisID='Job.30.2'>Epitou, yo te twò fèb pou fè anyen pou mwen. Se te yon bann gason san kouraj.</verse>
        <verse osisID='Job.30.3'>Mizè ak grangou te fini ak yo. Lannwit se grenn bwa yo te konn al souse nan savann kote moun pa rete.</verse>
        <verse osisID='Job.30.4'>Yo pran fèy raje pou yo manje. Ata rasin bayawonn pase.</verse>
        <verse osisID='Job.30.5'>Kote yo pase moun mete yo deyò, yo rele bare dèyè yo tankou vòlè.</verse>
        <verse osisID='Job.30.6'>Yo te blije al rete nan twou wòch, nan twou tè sou bò ravin yo.</verse>
        <verse osisID='Job.30.7'>Y'ap rele tankou bèt mawon nan raje a. Yo fè pil sou pil nan savann lan.</verse>
        <verse osisID='Job.30.8'>Se te yon bann sanzave ki pa t' menm gen non. Yo te mete yo deyò nan peyi a.</verse>
        <verse osisID='Job.30.9'>Koulye a, y'ap fè chante sou mwen. Y'ap bay istwa sou do m'.</verse>
        <verse osisID='Job.30.10'>Yo pè pwoche bò kote m' pou m' pa sal yo. Yo menm krache nan figi m'.</verse>
        <verse osisID='Job.30.11'>Paske Bondye kraze kouraj mwen, li lage m' atè, kifè, mapou tonbe, kabrit manje fèy li.</verse>
        <verse osisID='Job.30.12'>Bann moun sa yo leve dèyè m', y'ap fè m' kouri. Yo lage dèyè m' pou yo pran m'.</verse>
        <verse osisID='Job.30.13'>Yo sènen m' toupatou pou yo ka fini avè m'. Pa gen pesonn pou di yo pa fè sa.</verse>
        <verse osisID='Job.30.14'>Yo pase nan fant barikad, yo tonbe sou mwen. Yo pilonnen m' anba pye yo.</verse>
        <verse osisID='Job.30.15'>¶ Yon sèl latranblad pran mwen. Tankou yon kout van li kraze kouraj mwen. Tankou yon nwaj k'ap pase, tout byen m' yo disparèt.</verse>
        <verse osisID='Job.30.16'>Koulye a, mwen prèt pou m' mouri. Lafliksyon ap fini avè m'.</verse>
        <verse osisID='Job.30.17'>Lannwit, tout zo nan kò m' ap fè m' mal. Doulè ap manje m' anndan san rete.</verse>
        <verse osisID='Job.30.18'>Bondye ponyen m' nan kòlèt, l'ap chifonnen tout rad sou mwen.</verse>
        <verse osisID='Job.30.19'>Li voye m' jete nan labou. Mwen pa pi bon pase pousyè tè ak sann dife.</verse>
        <verse osisID='Job.30.20'>Mwen rele nan pye ou, Bondye! Ou pa reponn mwen. Mwen kanpe devan ou, ou pa okipe m' menm.</verse>
        <verse osisID='Job.30.21'>Ou pa menm moun lan ankò. W'ap malmennen m'. Ou soti pou pèsekite m' ak tout fòs ou.</verse>
        <verse osisID='Job.30.22'>Ou fè van pote m' ale. M'ap vole tankou pay. Ou voye yon van tanpèt boulvèse m'.</verse>
        <verse osisID='Job.30.23'>Wi, mwen konnen byen pwòp w'ap mennen m' pou m' al mouri, pou m' al sibi sò k'ap tann tout moun lan.</verse>
        <verse osisID='Job.30.24'>Poukisa w'ap atake yon moun ki tou fin mouri, yon moun ki pa ka fè anyen ankò pase mande padon?</verse>
        <verse osisID='Job.30.25'>Eske mwen pa t' nan lapenn ansanm ak moun ki te nan mizè? Eske kè m' pa t' fè m' mal pou moun ki pa t' gen anyen menm yo?</verse>
        <verse osisID='Job.30.26'>Mwen t'ap tann kontantman, se malè ki vini. Mwen t'ap tann limyè, se fènwa ki kouvri m'.</verse>
        <verse osisID='Job.30.27'>Tout zantray mwen ap bouyi san rete. Chak jou m'ap soufri pi rèd.</verse>
        <verse osisID='Job.30.28'>M'ap mache kagou, san pesonn pou konsole m'. Mwen kanpe nan mitan tout moun, m'ap mande sekou.</verse>
        <verse osisID='Job.30.29'>Vwa mwen tankou vwa koukou. Mwen rele tankou frize.</verse>
        <verse osisID='Job.30.30'>Po m' vin tou nwa, l'ap dekale. Lafyèb ap manje m' nan zo.</verse>
        <verse osisID='Job.30.31'>Lontan se mizik gita ak fif ase ki te nan zòrèy mwen. Men, koulye a, se plenn, se kriye ase m'ap tande.</verse>
      </chapter>
      <chapter osisID='Job.31'>
        <verse osisID='Job.31.1'>¶ Mwen te fè sèman pou m' pa janm gade yon jenn fi avèk move lide.</verse>
        <verse osisID='Job.31.2'>Kisa Bondye ki anwo a ap fè nou konsa? Kisa Bondye ki gen tout pouvwa a sere pou nou?</verse>
        <verse osisID='Job.31.3'>Li voye malè pou moun ki pa mache dwat. Li voye tribilasyon pou moun k'ap fè mechanste.</verse>
        <verse osisID='Job.31.4'>Eske Bondye pa konnen tou sa n'ap fè? Eske li pa wè tout vire tounen m'?</verse>
        <verse osisID='Job.31.5'>Eske mwen janm nan bay manti? Eske mwen janm chache twonpe moun?</verse>
        <verse osisID='Job.31.6'>Se pou Bondye peze m' nan bon balans li a. Se pou Bondye wè jan m' toujou mache dwat.</verse>
        <verse osisID='Job.31.7'>Si mwen janm pran chemen kwochi pou mwen, si mwen te kite lanvi anvayi kè m', si mwen janm mete men m' nan sa ki mal,</verse>
        <verse osisID='Job.31.8'>se pou lòt moun rekòlte sa mwen plante. Se pou yo rache tout ti plant k'ap pouse nan jaden m'.</verse>
        <verse osisID='Job.31.9'>¶ Si mwen te kite yon lòt fanm pran tèt mwen, pou m' al kache devan pòt yon frè mwen ap veye,</verse>
        <verse osisID='Job.31.10'>se pou madanm mwen fè manje pou yon lòt gason. Se pou lòt gason kouche avè l'.</verse>
        <verse osisID='Job.31.11'>Se yon gwo bagay sal mwen ta fè la a. Se bagay pou yo ta touye m'.</verse>
        <verse osisID='Job.31.12'>Se ta tankou yon gwo dife mwen limen pou fini avè m' nèt. Li ta boule dènye sa m' genyen.</verse>
        <verse osisID='Job.31.13'>Lè domestik mwen osinon sèvant mwen gen kont avè m', si mwen ta refize mete rezon an kote l' ye a,</verse>
        <verse osisID='Job.31.14'>kisa mwen ta fè, lè Bondye parèt devan m'? Lè l'a mande m' kont, kisa m'a reponn li?</verse>
        <verse osisID='Job.31.15'>Menm Bondye ki fè m' nan vant manman m' lan, se li menm tou ki fè yo nan vant manman pa yo. Se li menm ki kreye nou tout.</verse>
        <verse osisID='Job.31.16'>¶ Mwen pa janm refize ede yon pòv. Ni mwen pa janm kite vèv yo nan nesesite.</verse>
        <verse osisID='Job.31.17'>Mwen pa janm kite timoun san papa yo rete grangou pou m'ap manje manje m' pou kont mwen.</verse>
        <verse osisID='Job.31.18'>Okontrè, depi m' fèt, m' sèvi ak timoun sa yo tankou papa ak pitit. Depi m' soti nan vant manman m', m'ap pran swen vèv yo.</verse>
        <verse osisID='Job.31.19'>Lè m' jwenn yon malere toutouni osinon yon pòv endijan san yon bout dra,</verse>
        <verse osisID='Job.31.20'>mwen ba yo rad pou mete sou yo, mwen pran lenn sou do mouton m' pou m' ba yo chofe.</verse>
        <verse osisID='Job.31.21'>Si m' te janm aji mal ak yon timoun san papa paske mwen konnen y'a toujou ban m' rezon nan tribinal,</verse>
        <verse osisID='Job.31.22'>enben, se pou zepòl mwen dejwente, se pou de bra m' kase.</verse>
        <verse osisID='Job.31.23'>Paske, mwen pè jijman Bondye. Mwen pa ka kanpe devan l'.</verse>
        <verse osisID='Job.31.24'>¶ Mwen pa janm mete konfyans mwen nan lò pou m' ta di se sa k'ap pwoteje m'.</verse>
        <verse osisID='Job.31.25'>Mwen pa janm vante tèt mwen dèske mwen gen anpil byen, dèske mwen fè anpil lajan ak men mwen.</verse>
        <verse osisID='Job.31.26'>Mwen pa janm adore solèy ak lalin lè yo klere byen bèl nan syèl la.</verse>
        <verse osisID='Job.31.27'>Mwen pa janm pèdi tèt mwen pou m' sèvi yo an kachèt.</verse>
        <verse osisID='Job.31.28'>Sa a tou, yo ta mèt touye m' si m' ta fè l', paske mwen ta nye Bondye ki gen tout pouvwa a.</verse>
        <verse osisID='Job.31.29'>Mwen pa janm kontan lè lènmi m' ap soufri. Mwen pa janm fè fèt lè malè tonbe sou yo.</verse>
        <verse osisID='Job.31.30'>Mwen pa janm kite bouch mwen chape pou m' ta ba yo madichon, pou m' ta rive mande lanmò pou yo.</verse>
        <verse osisID='Job.31.31'>Tout moun k'ap viv nan kay avè m' konnen mwen toujou byen resevwa tout moun lakay mwen.</verse>
        <verse osisID='Job.31.32'>Vwayajè pa janm dòmi deyò nan lari. Pòt kay mwen toujou louvri pou yo.</verse>
        <verse osisID='Job.31.33'>¶ Mwen pa janm kache peche m' pou pesonn. Ni mwen pa janm fè sa ki mal an kachèt.</verse>
        <verse osisID='Job.31.34'>Mwen pa janm pè sa moun ap di. Mwen pa janm pè louvri bouch mwen ni pè mete pwent tèt mwen deyò, paske mwen ta pè pou moun pa lonje dwèt sou mwen.</verse>
        <verse osisID='Job.31.35'>Pa gen pesonn pou koute sa m'ap di la a? Mwen fin di sa pou m' di a. Koulye a, se Bondye ki pou reponn mwen. Si moun ki pa vle wè m' lan ta voye papye nan tribinal pou mwen,</verse>
        <verse osisID='Job.31.36'>mwen ta pote papye sa a sou zepòl mwen san ankenn wont. Mwen ta mare l' sou tèt mwen, tankou yon kouwòn.</verse>
        <verse osisID='Job.31.37'>Mwen ta di Bondye dènye sa mwen fè. Mwen ta kenbe tèt mwen dwat devan l'.</verse>
        <verse osisID='Job.31.38'>Si se vòlò mwen te vòlò tè m'ap travay la kifè koulye a tè a ap mande m' kont,</verse>
        <verse osisID='Job.31.39'>si mwen te manje rekòt jaden an san peye travayè yo kifè koulye a y'ap pote plent pou mwen,</verse>
        <verse osisID='Job.31.40'>enben, se pikan ak chadwon ki pou leve nan jaden m' kote ble ak lòj te konn pouse. Se konsa Jòb te fin pale.</verse>
      </chapter>
      <chapter osisID='Job.32'>
        <verse osisID='Job.32.1'>¶ Jòb te sitèlman sèten li te inonsan, twa mesye yo kite sa, yo pa chache reponn li ankò.</verse>
        <verse osisID='Job.32.2'>Men, Eliyou ki te kanpe la fè yon sèl kòlè. Eliyou sa a, se pitit Barakèl, moun fanmi Bouz, nan branch fanmi Ranm lan. Li fè yon sèl kòlè sou Jòb, paske Jòb t'ap bay tèt li rezon, li t'ap bay Bondye tò.</verse>
        <verse osisID='Job.32.3'>Li te ankòlè sou twa zanmi Jòb yo tou. Yo pa t' jwenn anyen pou yo reponn Jòb. Konsa, yo menm tou, se Bondye yo te bay tout tò a.</verse>
        <verse osisID='Job.32.4'>Antan yo twa a t'ap pale, Eliyou te rete la san di anyen, paske yo te pi gran pase l'.</verse>
        <verse osisID='Job.32.5'>Lè li wè mesye yo pa t' jwenn anyen ankò pou reponn Jòb, li fè yon sèl kòlè.</verse>
        <verse osisID='Job.32.6'>¶ Li pran lapawòl, li di konsa: -Mwen menm, se jenn gason mwen ye. Nou menm, se granmoun nou ye. Se poutèt sa mwen te yon ti jan wont. Mwen te pè antre nan koze a.</verse>
        <verse osisID='Job.32.7'>Mwen t'ap di nan kè m': Kite granmoun pale! Kite sa ki gen laj sou tèt yo mete bon konprann yo deyò.</verse>
        <verse osisID='Job.32.8'>Men, pou di vre, se lespri Bondye ki gen tout pouvwa a sèl ki pou antre nan tèt yon moun pou ba li bon konprann!</verse>
        <verse osisID='Job.32.9'>Se pa laj ki bay moun bon konprann. Se pa cheve blan ki fè moun konnen sa ki dwat.</verse>
        <verse osisID='Job.32.10'>Koulye a, mwen ta renmen nou koute m'. Kite m' di nou sa m' konnen sou koze a.</verse>
        <verse osisID='Job.32.11'>Mwen tande byen tande tou sa nou di. Mwen te louvri zòrèy mwen gran louvri pou m' pa manke anyen nan pawòl nou yo, pandan n'ap chache mo pou nou di.</verse>
        <verse osisID='Job.32.12'>Mwen t'ap swiv sa n'ap di. Men, yonn nan nou pa rive fè Jòb fèmen bouch li. Nou yonn pa rive demanti msye.</verse>
        <verse osisID='Job.32.13'>Pa vin di m' nou konprann koulye a se Bondye ki pou reponn. Lèzòm pa kapab.</verse>
        <verse osisID='Job.32.14'>Se avè nou Jòb t'ap pale. Se pa avè m'. Konsa, mwen pral reponn msye yon lòt jan.</verse>
        <verse osisID='Job.32.15'>¶ Jòb, ou wè mesye yo pa konn sa pou yo di ou. Yo pa jwenn anyen pou reponn ou ankò.</verse>
        <verse osisID='Job.32.16'>Mwen t'ap tann yo. Men, koulye a yo fèmen bouch yo. Yo sispann pale, yo pa reponn ou.</verse>
        <verse osisID='Job.32.17'>Atòkile, se mwen ki pral pale, mwen pral di ou sa m' konnen nan koze a.</verse>
        <verse osisID='Job.32.18'>Mwen plen pawòl nan bouch mwen. Si m' pa pale m'a toufe.</verse>
        <verse osisID='Job.32.19'>Pawòl ki nan tèt mwen, ou ta di yon diven k'ap fèmante. Li prèt pou pete veso kote l' ye a.</verse>
        <verse osisID='Job.32.20'>Se pou m' pale pou m' ka soulaje konsyans mwen. Se pou m' louvri bouch mwen reponn ou.</verse>
        <verse osisID='Job.32.21'>Mwen p'ap pran defans pyès moun. Mwen pa pral achte figi nou yonn la a.</verse>
        <verse osisID='Job.32.22'>Mwen pa konn flate moun. Lèfini, si m' ta fè sa, Bondye ki kreye m' lan ta disparèt mwen lapoula.</verse>
      </chapter>
      <chapter osisID='Job.33'>
        <verse osisID='Job.33.1'>¶ Atòkile, Jòb, tanpri, koute sa m'ap di ou. Louvri zòrèy ou byen pou ou tande m'.</verse>
        <verse osisID='Job.33.2'>M' pare pou m' di dènye sa ki vin nan bouch mwen.</verse>
        <verse osisID='Job.33.3'>M' pral di tou sa ki nan kè m'. Se verite a tou senp mwen pral pale.</verse>
        <verse osisID='Job.33.4'>Se lespri Bondye a ki fè m'. Se souf Bondye ki gen tout pouvwa a ki ban m' lavi.</verse>
        <verse osisID='Job.33.5'>Si ou kapab, w'a reponn mwen. Pare kò ou. Pran pozisyon batay ou avè m'.</verse>
        <verse osisID='Job.33.6'>Ou menm avè m', devan Bondye nou tout se menm. Nou tou de, se ak labou li fè nou.</verse>
        <verse osisID='Job.33.7'>Ou wè! Ou pa bezwen pè m'! Mwen pa ka fè ou anyen!</verse>
        <verse osisID='Job.33.8'>¶ Mwen te tande ou ak de zòrèy mwen. Ki jan ou fè ka di:</verse>
        <verse osisID='Job.33.9'>Mwen menm, mwen inonsan. M' pa fè ankenn peche! M' pa gen anyen sou konsyans mwen.</verse>
        <verse osisID='Job.33.10'>Men, se Bondye ki pretann mwen ba l' jwen pou l' atake m'. Se li menm k'ap aji avè m' tankou si mwen te lènmi l'.</verse>
        <verse osisID='Job.33.11'>Li mete de pye m' nan sèp. L'ap veye tou sa m'ap fè.</verse>
        <verse osisID='Job.33.12'>La, Jòb monchè, m'ap reponn ou: ou antò. Paske Bondye pa kanmarad moun.</verse>
        <verse osisID='Job.33.13'>Poukisa w'ap chache Bondye kont konsa? Se paske li pa reponn lè w'ap plenyen nan pye l'?</verse>
        <verse osisID='Job.33.14'>¶ Bondye pale divès jan. Men, pesonn pa okipe sa l'ap di.</verse>
        <verse osisID='Job.33.15'>Lè moun kouche nan kabann yo, lè yo fon nan dòmi lannwit, Bondye pale ak yo nan rèv, nan vizyon.</verse>
        <verse osisID='Job.33.16'>Li fè yo konnen sa li gen pou l' di yo. Li ba yo avètisman pou yo mache sou piga yo.</verse>
        <verse osisID='Job.33.17'>Li vle pou yo kite move chemen y'ap swiv la, pou yo pa kite lògèy vire tèt yo.</verse>
        <verse osisID='Job.33.18'>Konsa, yo p'ap mouri. Y'a sove lavi yo.</verse>
        <verse osisID='Job.33.19'>¶ Bondye avèti moun tou lè li voye maladi sou yo. Li ba yo doulè nan tout kò yo.</verse>
        <verse osisID='Job.33.20'>Li bay yo degoutans manje. Yo pèdi anvi manje menm lò manje a gou.</verse>
        <verse osisID='Job.33.21'>Y'ap depafini, tout moun wè jan y'ap vin mèg. Tout zo nan kò yo griyen.</verse>
        <verse osisID='Job.33.22'>Sa ki rete pou yo mouri a, pou y' ale nan peyi san chapo a pa anyen.</verse>
        <verse osisID='Job.33.23'>Lè sa a, yon zanj Bondye ka vin bò kote l', yonn nan milyonven zanj Bondye yo ki la pou fè moun chonje devwa yo.</verse>
        <verse osisID='Job.33.24'>Zanj lan va gen pitye pou li. L'a di Bondye: -Tanpri, pa kite l' mouri. M'ap peye pou sove lavi li.</verse>
        <verse osisID='Job.33.25'>Kò li va refè, l'a vin fre tankou lè l' te jenn.</verse>
        <verse osisID='Job.33.26'>Li lapriyè Bondye, Bondye reponn li. li al adore Bondye ak kè kontan. Bondye padonnen l' devan tout moun.</verse>
        <verse osisID='Job.33.27'>L'ap mache bay Bondye lwanj toupatou. L'ap di: -Mwen te peche, mwen te fè sa ki mal. Men, Bondye pa fè m' peye pou sa m' te fè a.</verse>
        <verse osisID='Job.33.28'>Li egzante m' lanmò. Li ban m' lavi ankò.</verse>
        <verse osisID='Job.33.29'>¶ Men tou sa Bondye ap fè, de fwa, twa fwa pou lèzòm,</verse>
        <verse osisID='Job.33.30'>pou l' pa kite yo mouri, pou l' ba yo lavi ak kè kontan.</verse>
        <verse osisID='Job.33.31'>Koulye a, Jòb, louvri zòrèy ou! Koute byen sa m'ap di! Pe bouch ou la! Kite m' fin pale!</verse>
        <verse osisID='Job.33.32'>Men, si ou gen kichòy ou vle di, pale; m'ap koute ou. Paske mwen ta vle ba ou rezon.</verse>
        <verse osisID='Job.33.33'>Osinon, pe bouch ou, koute m' pito! Kite m' moutre ou sa ki rele gen bon konprann.</verse>
      </chapter>
      <chapter osisID='Job.34'>
        <verse osisID='Job.34.1'>¶ Eliyou pran lapawòl ankò. Li di konsa:</verse>
        <verse osisID='Job.34.2'>-Nou menm moun lespri yo, koute sa m'ap di nou! Nèg save yo, louvri zòrèy nou!</verse>
        <verse osisID='Job.34.3'>Zòrèy konnen lè pawòl bèl menm jan bouch konnen lè manje gou.</verse>
        <verse osisID='Job.34.4'>Annou wè kote jistis la ye. Ann mete rezon an kote pou l' ye a.</verse>
        <verse osisID='Job.34.5'>Jòb pretann li nan dwa li, se Bondye ki derefize rann li jistis.</verse>
        <verse osisID='Job.34.6'>Li di: Si m' di m' antò, se manti m'ap bay. Mwen malad pou m' mouri. Men, m' pa fè anyen ki mal.</verse>
        <verse osisID='Job.34.7'>Ou janm jwenn yon moun tankou Jòb? L'ap pase verite Bondye a nan betiz alèz tankou si se dlo l'ap bwè.</verse>
        <verse osisID='Job.34.8'>Li fè bann ak moun k'ap fè mechanste yo. L'ap pwonmennen ansanm ak malveyan yo.</verse>
        <verse osisID='Job.34.9'>Se li menm menm ki di ak bouch li: Sa pa rapòte anyen, lè yon moun ap chache fè volonte Bondye.</verse>
        <verse osisID='Job.34.10'>¶ Nou menm ki gen lespri, koute sa m'ap di. Bondye pa ka fè mechanste. Bondye ki gen tout pouvwa a pa ka nan patipri.</verse>
        <verse osisID='Job.34.11'>Li bay chak moun sa yo merite dapre sa yo fè. Li aji ak yo dapre jan yo mennen bak yo.</verse>
        <verse osisID='Job.34.12'>Non! Bondye pa janm fè sa ki mal. Bondye ki gen tout pouvwa a pa nan paspouki.</verse>
        <verse osisID='Job.34.13'>Se pa yon lòt moun ki te bay Bondye pouvwa pou l' gouvènen latè, ni se pa yon lòt moun ki te mete tou sa ki egziste sou kont li.</verse>
        <verse osisID='Job.34.14'>-(we vèsè pwochen)</verse>
        <verse osisID='Job.34.15'>Si Bondye te kenbe souf ki bay lavi a pou tèt li, yon sèl kou a, bèt kou moun ta mouri. Yo ta tounen pousyè tè ankò.</verse>
        <verse osisID='Job.34.16'>¶ Si nou gen bon konprann, koute sa byen. Louvri zòrèy nou pou nou tande sa m'ap di.</verse>
        <verse osisID='Job.34.17'>Eske n'ap kondannen Bondye ki gen tout pouvwa a, epi k'ap rann jistis la? Eske yon moun ki pa vle wè jistis ka gouvènen?</verse>
        <verse osisID='Job.34.18'>Bondye pini wa yo lè yo fè sa ki mal. Li pini gwo chèf yo lè yo fè mechanste.</verse>
        <verse osisID='Job.34.19'>Li pa nan achte figi chèf yo. Ou te mèt pòv, ou te mèt rich, pa gen diferans pou li, paske se li menm ki fè yo tout.</verse>
        <verse osisID='Job.34.20'>Yo rete konsa yo mouri, yo ale nan mitan lannwit. Pèp la annik souke kò l', yo disparèt. Bondye touye gwo chèf yo san li pa leve ti dwèt li.</verse>
        <verse osisID='Job.34.21'>L'ap veye tout vire tounen lèzòm. L'ap gade tout kote y'ap mete pye yo.</verse>
        <verse osisID='Job.34.22'>Pa gen ankenn fènwa, ni ankenn lonbray ki ka anpeche l' wè sa mechan yo ap fè.</verse>
        <verse osisID='Job.34.23'>Li pa bezwen voye manda bay moun pou yo prezante devan l' pou l' jije yo.</verse>
        <verse osisID='Job.34.24'>Li pa bezwen nan chache konnen pou l' kraze chèf yo, lèfini pou l' mete lòt moun nan plas yo.</verse>
        <verse osisID='Job.34.25'>Paske li konnen dènye sa yo fè. Yon jou lannwit konsa, li desann yo li pilonnen yo anba pye l'.</verse>
        <verse osisID='Job.34.26'>Li souflete yo tankou malfektè nan mitan lari pou tout moun ka wè.</verse>
        <verse osisID='Job.34.27'>Paske yo te vire do ba li, yo te fè tankou yo pa konnen lòd li bay yo.</verse>
        <verse osisID='Job.34.28'>Yo fè, yo fè jouk pòv yo rele mande Bondye sekou, jouk Bondye tande jan piti yo ap rele anba men yo.</verse>
        <verse osisID='Job.34.29'>Men, si Bondye rete san l' pa fè anyen, ki moun ki ka di l' kichòy? Si li kache kò li, ki moun ki ka wè l'! Men, pa pè! L'ap veye sou tout moun nan tout peyi.</verse>
        <verse osisID='Job.34.30'>Li p'ap kite move chèf gouvènen yo, li p'ap kite yo tann pèlen pou pèp la.</verse>
        <verse osisID='Job.34.31'>¶ Men, si yon mechan pale ak Bondye, si li di l': -Wi, mwen te fè sa ki mal. Mwen p'ap fè sa ankò.</verse>
        <verse osisID='Job.34.32'>Tanpri. Louvri je m'. Fe m' wè sa m' fè a. Si mwen te aji ak mechanste, mwen p'ap rekonmanse ankò.</verse>
        <verse osisID='Job.34.33'>Dapre ou, Jòb, èske se pou Bondye pini l'? Mwen mande ou sa paske m' konnen ou pa dakò ak sa Bondye fè a. Men, se ou menm ki pou deside. Pa mwen menm. Manyè di m' sa ki nan kè ou.</verse>
        <verse osisID='Job.34.34'>Moun lespri ansanm ak moun bon konprann k'ap koute m' yo va di m' konsa:</verse>
        <verse osisID='Job.34.35'>Jòb ap pale anpil, men li pa konn sa l'ap di. Tou sa l'ap di yo pa gen ni pye ni tèt.</verse>
        <verse osisID='Job.34.36'>Egzaminen byen tou sa Jòb di la a. N'a wè li pale tankou yon moun ki mechan nan kè l'.</verse>
        <verse osisID='Job.34.37'>Li fin fè kont peche l', koulye a l'ap kenbe tèt ak Bondye. L'ap seye fè nou konprann li pa antò. L'ap plede fè Bondye remontrans.</verse>
      </chapter>
      <chapter osisID='Job.35'>
        <verse osisID='Job.35.1'>¶ Eliyou pran lapawòl ankò, li di:</verse>
        <verse osisID='Job.35.2'>-Pa konprann ou gen rezon lè w'ap di ou inonsan devan Bondye,</verse>
        <verse osisID='Job.35.3'>lè w'ap di Bondye: Ki mele ou sa? M' te mèt peche, sa pa fè ou anyen.</verse>
        <verse osisID='Job.35.4'>Enben. Mwen pral reponn ou, ni ou ni zanmi ou yo.</verse>
        <verse osisID='Job.35.5'>Gade syèl la! Ou wè jan nwaj yo wo anwo tèt ou!</verse>
        <verse osisID='Job.35.6'>Si ou fè peche, sa pa fè Bondye anyen! Ou te mèt fè peche sou peche, sa pa di l' anyen?</verse>
        <verse osisID='Job.35.7'>Si ou mache dwat, ki avantaj Bondye jwenn nan sa? Kisa ou ba li la a?</verse>
        <verse osisID='Job.35.8'>Se moun parèy ou ki soufri lè ou fè sa ki mal. Se yo ki pwofite tou lè ou fè sa ki dwat.</verse>
        <verse osisID='Job.35.9'>¶ Lè moun ap sibi anba ponyèt lòt moun, yo plenyen. Lè se chèf k'ap peze yo, yo rele.</verse>
        <verse osisID='Job.35.10'>Men, yo pa vire kote Bondye ki kreye yo a. Yo te mèt nan nenpòt gwo lapenn, se li menm k'ap ba yo kouraj.</verse>
        <verse osisID='Job.35.11'>Yo pa vire kote Bondye ki ba yo plis lespri pase bèt nan bwa, plis bon konprann pase zwezo nan syèl la.</verse>
        <verse osisID='Job.35.12'>Yo rele kont rele yo, Bondye pa reponn yo, paske mechan yo gen lògèy.</verse>
        <verse osisID='Job.35.13'>Se pou gremesi y'ap plede rele konsa. Bondye pa tande, li pa wè.</verse>
        <verse osisID='Job.35.14'>¶ Jòb monchè, ou di ou pa ka wè Bondye. Men, ou mete ka ou devan li.</verse>
        <verse osisID='Job.35.15'>Ou di ankò: Bondye pa nan pini. Mwen te mèt peche, sa pa di l' anyen.</verse>
        <verse osisID='Job.35.16'>Jòb monchè, w'ap louvri bouch ou pou ou pa di anyen. W'ap fè tout pale anpil sa a paske ou pa konn sa w'ap di.</verse>
      </chapter>
      <chapter osisID='Job.36'>
        <verse osisID='Job.36.1'>¶ Eliyou pran pale ankò, li di konsa:</verse>
        <verse osisID='Job.36.2'>-Pran yon ti pasyans. Kite m' fè yon ti pale ankò, paske m' poko fin di sa m' gen pou m' di pou pran defans Bondye.</verse>
        <verse osisID='Job.36.3'>Mwen pral sèvi ak tou sa mwen konnen pou m' moutre ou se Bondye ki kreye m' lan ki gen rezon.</verse>
        <verse osisID='Job.36.4'>Mwen p'ap bay manti nan sa m'ap di la a. Se yon nonm ki gen anpil konesans k'ap pale avè ou la a.</verse>
        <verse osisID='Job.36.5'>¶ Bondye gen pouvwa. Li pa meprize pesonn. Pa gen anyen li pa konprann.</verse>
        <verse osisID='Job.36.6'>Li p'ap kite mechan yo viv lontan. Li toujou aji ak pòv yo san patipri.</verse>
        <verse osisID='Job.36.7'>Li defann kòz moun ki mache dwat yo. Li mete yo chèf pou yo gouvènen tankou wa. Toutan tout moun ap pale byen pou yo.</verse>
        <verse osisID='Job.36.8'>Men, si Bondye mete yo nan chenn, si lafliksyon makònen nan tout kò yo,</verse>
        <verse osisID='Job.36.9'>Bondye va louvri je yo pou yo ka wè tou sa y'ap fè a. Li moutre yo se lògèy k'ap fè yo fè peche.</verse>
        <verse osisID='Job.36.10'>Li pale nan zòrèy yo pou avèti yo. Li mande yo pou yo sispann fè sa ki mal.</verse>
        <verse osisID='Job.36.11'>Si yo koute Bondye, si yo soumèt devan li, y'a viv rès lavi yo nan kè kontan ak nan plezi.</verse>
        <verse osisID='Job.36.12'>Si se pa sa, y'ap rete konsa y'ap mouri. Y'ap desann kote mò yo ye a san yo pa konnen.</verse>
        <verse osisID='Job.36.13'>Men, mechan yo ap fè tèt di. Yo fache pi rèd. Yo te mèt anba kou, yo p'ap mande sekou.</verse>
        <verse osisID='Job.36.14'>Yo jenn gason toujou, yo gen tan mouri. Yo t'ap mennen yon lavi dezòd.</verse>
        <verse osisID='Job.36.15'>¶ Men, Bondye pran soufrans lan, li sèvi avè l' pou li moutre lèzòm anpil bagay. Se lè yo anba tray, li louvri lespri yo.</verse>
        <verse osisID='Job.36.16'>Ou menm tou, Bondye vle wete ou nan gwo lapenn sa a, pou ou ka rive gen jwisans san moun pa chache ou kont. Te gen yon lè tab ou te chaje ak bon manje.</verse>
        <verse osisID='Job.36.17'>Lè sa a, ou te fè menm lide ak mechan yo. Koulye a, yo pral pini ou jan ou merite l' la.</verse>
        <verse osisID='Job.36.18'>Veye zo ou! Pa kite richès vire tèt ou ankò! Pa kite yo achte ou ak lajan osinon ak gwo kado!</verse>
        <verse osisID='Job.36.19'>Se pou ou jije tout moun, rich kou pòv, gwonèg la tankou nèg fèb la.</verse>
        <verse osisID='Job.36.20'>Pa kraze moun ki pa anyen pou ou pou mete fanmi ou nan plas yo.</verse>
        <verse osisID='Job.36.21'>Atansyon pou ou pa fè sa ki mal. Se pou sa menm w'ap soufri konsa.</verse>
        <verse osisID='Job.36.22'>Gade jan Bondye gen anpil pouvwa. Pa gen pi gran mèt pase l'.</verse>
        <verse osisID='Job.36.23'>Pesonn pa ka di Bondye sa pou l' fè. Pesonn pa ka di l' sa l' fè a mal.</verse>
        <verse osisID='Job.36.24'>¶ Se pou ou fè lwanj travay li pito, tankou tout moun toujou fè l' la.</verse>
        <verse osisID='Job.36.25'>Se bèl bagay pou tout moun wè. Yo rete byen lwen, y'ap gade.</verse>
        <verse osisID='Job.36.26'>Wi. Nou p'ap janm ka fin konprann jan Bondye gen pouvwa! Nou p'ap janm ka fin konnen depi kilè Bondye la.</verse>
        <verse osisID='Job.36.27'>Se li menm ki rale dlo sou latè, ki fè l' tounen vapè nan nwaj yo pou bay lapli.</verse>
        <verse osisID='Job.36.28'>Lèfini, li kite lapli soti nan syèl la tonbe sou tout moun sou latè.</verse>
        <verse osisID='Job.36.29'>Pesonn pa konnen ki jan nwaj yo fè deplase, ki jan loraj fè gwonde nan syèl kote Bondye rete a.</verse>
        <verse osisID='Job.36.30'>Li kouvri syèl la ak nwaj yo. Li kouvri tout tèt mòn yo.</verse>
        <verse osisID='Job.36.31'>Se konsa li bay pèp la manje. Li ba yo manje an kantite.</verse>
        <verse osisID='Job.36.32'>Li kenbe zèklè yo nan pla men li. Li bay lòd pou loraj tonbe kote li menm li vize a.</verse>
        <verse osisID='Job.36.33'>Loraj la anonse move tan. Ata bèt yo santi move tan an ap vini.</verse>
      </chapter>
      <chapter osisID='Job.37'>
        <verse osisID='Job.37.1'>¶ Lè konsa, kè m' ap bat. M' santi l'ap rache.</verse>
        <verse osisID='Job.37.2'>Nou tout, koute vwa Bondye! Koute jan l'ap gwonde!</verse>
        <verse osisID='Job.37.3'>Zèklè a kouri nan tout syèl la. Li klere dènye bout latè.</verse>
        <verse osisID='Job.37.4'>Apre sa, yo tande vwa li ap gwonde. Loraj la gwonde avèk fòs. Lè konsa, zèklè fè mikalaw.</verse>
        <verse osisID='Job.37.5'>Lè Bondye ap pale konsa, li fè bèl bagay, bagay nou pa ka konprann.</verse>
        <verse osisID='Job.37.6'>¶ Li bay lanèj lòd kouvri latè. Li bay gwo lapli lòd tonbe.</verse>
        <verse osisID='Job.37.7'>Li fè tout moun sispann travay. Li fè yo wè sa se travay pa l'.</verse>
        <verse osisID='Job.37.8'>Tout bèt antre nan twou. Y' al kache kò yo nan nich.</verse>
        <verse osisID='Job.37.9'>Van tanpèt soti nan sid. Van frèt soti nan nò.</verse>
        <verse osisID='Job.37.10'>Souf Bondye fè dlo tounen glas. Konsa, tout dlo tounen glas.</verse>
        <verse osisID='Job.37.11'>Zèklè yo ap fè yan nan nwaj yo. Nwaj yo klere byen lwen.</verse>
        <verse osisID='Job.37.12'>Bondye fè yo vire nan syèl la jan li vle. Yo fè tou sa li ba yo lòd fè toupatou sou latè.</verse>
        <verse osisID='Job.37.13'>Bondye voye lapli pou wouze latè. Li voye l' pou pini moun, li voye l' pou beni yo tou.</verse>
        <verse osisID='Job.37.14'>¶ Louvri zòrèy ou, Jòb, pou ou tande sa m' pral di la a. Pran tèt ou, egzaminen bèl travay Bondye yo byen.</verse>
        <verse osisID='Job.37.15'>Eske ou konnen ki jan Bondye ba yo lòd, ki jan li fè zèklè yo klere nan nwaj yo?</verse>
        <verse osisID='Job.37.16'>Eske ou konnen ki jan nwaj yo fè flote nan syèl la? Sa se yon bèl bagay. Pou ou fè l' fòk ou gen anpil ladrès.</verse>
        <verse osisID='Job.37.17'>Lè van cho ki soti nan sid la ap kwit tè a, ou santi rad sou ou ap boule tout kò ou.</verse>
        <verse osisID='Job.37.18'>Eske ou ka ede Bondye louvri nwaj yo nan syèl la, pou fè yo di tankou bout fè?</verse>
        <verse osisID='Job.37.19'>Fè m' konnen sa pou nou di Bondye. Lespri nou vid. Nou pa gen anyen pou nou di l'.</verse>
        <verse osisID='Job.37.20'>Mwen pa mande pou m' pale ak Bondye. Poukisa pou m' ba li okazyon pou li touye m'?</verse>
        <verse osisID='Job.37.21'>¶ Ou rete konsa ou pa wè solèy la. Li kache anba nwaj yo. Yon van leve, li fè solèy la klere ankò.</verse>
        <verse osisID='Job.37.22'>Yon bèl klète, klere kou lò, parèt sou bò nò. Nou wè Bondye kanpe nan mitan yon bèl limyè ki fè nou pè.</verse>
        <verse osisID='Job.37.23'>Nou pa ka pwoche bò kote Bondye ki gen tout pouvwa a. Li sèl gwo chèf, li sèl jij, li pa nan patipri. Li p'ap kondannen yon moun ki inonsan.</verse>
        <verse osisID='Job.37.24'>Se poutèt sa, tout moun fèt pou gen krentif pou li. Li p'ap okipe moun ki pretann yo gen bon konprann.</verse>
      </chapter>
      <chapter osisID='Job.38'>
        <verse osisID='Job.38.1'>¶ Lè sa a, nan yon gwo van tanpèt, Seyè a pale ak Jòb. Li di l' konsa:</verse>
        <verse osisID='Job.38.2'>-Kisa ou ye menm pou w'ap poze keksyon sou plan travay mwen ak yon bann diskou ki pa vle di anyen?</verse>
        <verse osisID='Job.38.3'>Mete gason sou ou! M' pral poze ou keksyon. Pare kò ou pou ou reponn mwen.</verse>
        <verse osisID='Job.38.4'>¶ Kote ou te ye lè m' t'ap fè latè? Se pou ou reponn mwen si ou konn tout bagay!</verse>
        <verse osisID='Job.38.5'>Ki moun ki te deside lajè l'ap genyen? Ki moun ki te pran mezi l'? Eske ou konn sa?</verse>
        <verse osisID='Job.38.6'>Sou kisa fondasyon latè chita? Ki moun ki te poze wòch ki kenbe l' la?</verse>
        <verse osisID='Job.38.7'>Jou maten sa a, tout zetwal yo t'ap chante, tout sèvitè Bondye yo t'ap bat bravo.</verse>
        <verse osisID='Job.38.8'>Ki moun ki fèmen pòtay pou bare lanmè a, lè li pete soti nan vant latè a?</verse>
        <verse osisID='Job.38.9'>Lè mwen kouvri lanmè a ak nwaj, lè mwen vlope l' nan gwo nwaj nwa yo,</verse>
        <verse osisID='Job.38.10'>mwen bay lanmè a bòn li. Mwen mete pòt avèk kle pou kenbe l' nan plas li.</verse>
        <verse osisID='Job.38.11'>Mwen di l': Men limit ou. Pa depase l'. Se la m'ap kraze fòs lanm ou yo.</verse>
        <verse osisID='Job.38.12'>¶ Jòb, èske yon sèl fwa ou janm bay lòd pou maten rive? Ou janm bay lè pou bajou kase?</verse>
        <verse osisID='Job.38.13'>Eske ou janm bay devanjou l' lòd pou l' klere sou tout latè, l' pou l' fè mechan yo soti nan twou yo?</verse>
        <verse osisID='Job.38.14'>Lè sa a, tout mòn yo ak tout fon yo parèt aklè, tankou mak pye bèt nan labou. Yo pran koulè yo, ou ta di yon rad latè mete sou li.</verse>
        <verse osisID='Job.38.15'>Limyè solèy la antrave mechan yo nan travay yo. Yo blije kite mechanste yo te pare pou fè a.</verse>
        <verse osisID='Job.38.16'>Eske ou te desann jouk kote sous lanmè a pete a? Eske ou te mache nan fon lanmè a?</verse>
        <verse osisID='Job.38.17'>Eske yo te janm moutre ou pòtay peyi lanmò a? Eske ou te janm wè pòt ki louvri sou gwo twou san fon an?</verse>
        <verse osisID='Job.38.18'>Eske ou gen lide ki lajè latè a genyen? Reponn mwen non, si ou konnen!</verse>
        <verse osisID='Job.38.19'>Eske ou konnen ki bò limyè soti, ki bò fènwa rete,</verse>
        <verse osisID='Job.38.20'>pou ou ka moutre yo jouk ki bò pou yo ale, osinon pou ou voye yo tounen lakay yo?</verse>
        <verse osisID='Job.38.21'>Si ou konn sa, enben, ou te fèt deja lè mwen t'ap kreye yo a. Ou pa manke gen laj sou tèt ou!</verse>
        <verse osisID='Job.38.22'>Eske ou janm rive kote yo fè depo lanèj lan? Ou janm wè depo lagrèl la?</verse>
        <verse osisID='Job.38.23'>Ou konnen depo kote m' sere yo pou lè gen move tan, pou lè batay ak lagè ap fèt?</verse>
        <verse osisID='Job.38.24'>Ou konnen ki bò solèy la leve, ki bò van lès la soti pou l' soufle sou latè?</verse>
        <verse osisID='Job.38.25'>¶ Ou konnen ki moun ki fè wout bay lapli tonbe, ki moun ki fè chemen pou loraj la,</verse>
        <verse osisID='Job.38.26'>pou lapli tonbe sou dezè a kote moun pa rete,</verse>
        <verse osisID='Job.38.27'>pou wouze tè sèk k'ap fann nan solèy, pou fè zèb pouse nan savann?</verse>
        <verse osisID='Job.38.28'>Eske lapli a gen papa? Ki moun ki fè lawouze?</verse>
        <verse osisID='Job.38.29'>Ki bò moso glas yo soti? Lagrèl ki soti nan syèl la, ki moun ki manman l'?</verse>
        <verse osisID='Job.38.30'>Se yo menm ki fè dlo vin di kou wòch, ki fè tout dlo anwo lanmè a di kou wòch?</verse>
        <verse osisID='Job.38.31'>Ou ka mare zetwal Lapousiyè yo ansanm? Ou ka lage kòd ki kenbe zetwal Oryon yo ansanm?</verse>
        <verse osisID='Job.38.32'>Ou ka mennen zetwal yo soti lè lè yo rive? Ou ka bay Gwo Kabwèt la ak Ti Kabwèt la direksyon pou yo pran?</verse>
        <verse osisID='Job.38.33'>Ou konnen lwa k'ap gouvènen tout bagay nan syèl la? Eske ou ka sèvi ak lwa sa yo pou gouvènen sa k'ap pase sou latè?</verse>
        <verse osisID='Job.38.34'>Eske ou ka bay nwaj yo lòd pou yo voye gwo lapli sou ou?</verse>
        <verse osisID='Job.38.35'>Si ou bay zèklè yo lòd pou yo pati, èske y'ap reponn ou: Wi, men nou?</verse>
        <verse osisID='Job.38.36'>Ki moun ki penmèt krabye konprann lè pou li anonse dlo pral desann fè inondasyon? Ki moun ki fè gwo zwezo sa a konnen lè lapli pral tonbe?</verse>
        <verse osisID='Job.38.37'>Ki moun ki ka konte kantite nwaj ki genyen, san manke yonn? Ki moun ki ka panche yo pou vide dlo lapli,</verse>
        <verse osisID='Job.38.38'>pou pousyè tè a tounen labou, pou boul tè yo kole ansanm?</verse>
        <verse osisID='Job.38.39'>Eske se ou ki jwenn manje pou bay lyon yo manje? Eske ou bay ti lyon yo manje plen vant yo,</verse>
        <verse osisID='Job.38.40'>kote yo kache nan twou yo a, osinon kote yo kouche ap tann nan nich yo a?</verse>
        <verse osisID='Job.38.41'>Ki moun ki pare manje pou kònèy yo, lè grangou fè yo soti nan nich yo, lè pitit yo ap rele nan pye m' pou m' ba yo manje?</verse>
      </chapter>
      <chapter osisID='Job.39'>
        <verse osisID='Job.39.1'>¶ Eske ou konnen lè kabrit mawon yo ap fè pitit? Eske ou janm wè kote fenmèl yo ap miba?</verse>
        <verse osisID='Job.39.2'>Eske ou konnen konbe mwa yo pote yon pitit nan vant yo? Kilè pitit yo rive dat pou yo fèt?</verse>
        <verse osisID='Job.39.3'>Eske ou konnen lè yo pral kwoupi pou miba, lè y'ap fè pitit yo nan mitan dezè a?</verse>
        <verse osisID='Job.39.4'>Pitit yo grandi, yo pran fòs, yo kite manman yo, y' ale, yo pa tounen.</verse>
        <verse osisID='Job.39.5'>Ki moun ki bay bourik mawon libète yo? Ki moun ki lage yo nan savann?</verse>
        <verse osisID='Job.39.6'>Mwen ba yo dezè pou kay yo. Mwen kite yo viv nan savann tè sale a.</verse>
        <verse osisID='Job.39.7'>Tout bri k'ap fèt nan lavil yo pa di yo anyen. Pesonn pa ka donte yo pou fè yo travay.</verse>
        <verse osisID='Job.39.8'>Yo mache nan tout mòn yo dèyè manje. Y'ap chache fèy vèt pou yo mete anba dan yo.</verse>
        <verse osisID='Job.39.9'>Eske ou ka fè bèf mawon travay pou ou? Eske l'ap rete pase nwit mare nan lakou kay ou?</verse>
        <verse osisID='Job.39.10'>Eske ou ka pase kòd nan kou yonn pou fè l' raboure tè a pou ou? Eske ou ka fè l' rale chari pou woule tè jaden ou yo?</verse>
        <verse osisID='Job.39.11'>Eske ou ka konte sou gwo fòs kouraj li pou fè li travay di pou ou?</verse>
        <verse osisID='Job.39.12'>Eske ou kwè l'ap asepte pote rekòt ou soti nan jaden? Eske l'ap asepte ranmase grenn ou yo sou glasi?</verse>
        <verse osisID='Job.39.13'>¶ Otrich alèz lè l'ap bat zèl li, men, li pa ka vole tankou sigòy.</verse>
        <verse osisID='Job.39.14'>Otrich la ponn ze l' yo atè konsa. Se chalè tè a ki fè yo kale.</verse>
        <verse osisID='Job.39.15'>Li pa konnen nenpòt moun k'ap pase ka pile yo, nenpòt bèt nan raje ka kraze yo anba pye.</verse>
        <verse osisID='Job.39.16'>Li fè tankou ze yo pa pou li. Sa pa di l' anyen si li bay tèt li tout lapenn ponn ze yo pou gremesi,</verse>
        <verse osisID='Job.39.17'>Se mwen menm, Bondye, ki fè l' sòt konsa, ki pa ba li lespri menm.</verse>
        <verse osisID='Job.39.18'>Men, lè l' pran kouri, nanpwen kavalye sou chwal ki ka pran devan l'.</verse>
        <verse osisID='Job.39.19'>¶ Eske se ou menm ki bay chwal yo fòs, ki mete bèl krenyen sou kou yo?</verse>
        <verse osisID='Job.39.20'>Eske se ou ki fè yo sote ponpe tankou kabrit, ki fè yo ranni pou fè moun pè?</verse>
        <verse osisID='Job.39.21'>Y'ap pyafe konsa nan ti fon yo, y'ap bat tè a ak zago yo. Yo kouri ak tout fòs yo lè yo nan lagè.</verse>
        <verse osisID='Job.39.22'>Se brave danje yo ye. Yo pa janm pè anyen. Pa gen zam ki pou fè yo fè bak.</verse>
        <verse osisID='Job.39.23'>Lè konsa, ti sak flèch ki nan do kavalye yo ap fè bri. Lans ak frenn ki nan men yo ap fè zèklè.</verse>
        <verse osisID='Job.39.24'>Yo eksite, yo pa ka tann. Y'ap kouri sou lènmi an. Lè yo tande twonpèt la soufle, yo pa ka rete an plas.</verse>
        <verse osisID='Job.39.25'>Chak fwa twonpèt la soufle, yo fè han! Yo gen tan pran sant batay la byen lwen. Yo tande chèf yo k'ap pase lòd byen fò.</verse>
        <verse osisID='Job.39.26'>¶ Eske se ou ki moutre grigri jan pou l' vole lè li louvri zèl li yo vole ale nan sid?</verse>
        <verse osisID='Job.39.27'>Eske se ou ki bay malfini lòd pou li fè nich li byen wo sou tèt mòn yo?</verse>
        <verse osisID='Job.39.28'>Li rete sou tèt gwo wòch yo. Se la li pase nwit. Kote l' ye a, moun pa ka vin pran l'.</verse>
        <verse osisID='Job.39.29'>Se la li rete, l'ap veye bèt pou l' trape manje. Li te mèt byen lwen, l'ap wè yo ak je li.</verse>
        <verse osisID='Job.39.30'>Se san bèt ti malfini yo bwè. Kote ki gen kadav, se la yo ye.</verse>
      </chapter>
      <chapter osisID='Job.40'>
        <verse osisID='Job.40.1'>¶ Seyè a pale ak Jòb. Li di l' konsa:</verse>
        <verse osisID='Job.40.2'>-Jòb monchè, ou menm ki t'ap kenbe tèt ak Bondye ki gen tout pouvwa a, ou p'ap kite pou li? Ou menm ki t'ap kritike Bondye a, ou vle reponn li koulye a?</verse>
        <verse osisID='Job.40.3'>Jòb reponn Seyè a, li di l' konsa:</verse>
        <verse osisID='Job.40.4'>-Mwen pa t' konn sa m' t'ap di. Kisa pou m' reponn ou? Se fèmen pou m' fèmen bouch mwen.</verse>
        <verse osisID='Job.40.5'>Mwen pale twòp deja. Mwen pa gen anyen pou m' di ankò.</verse>
        <verse osisID='Job.40.6'>¶ Seyè a rete nan van tanpèt la, li pale ak Jòb ankò. Li di l':</verse>
        <verse osisID='Job.40.7'>-Koulye a, kanpe! Mete gason sou ou! Mwen pral poze ou keksyon, se pou ou reponn mwen.</verse>
        <verse osisID='Job.40.8'>Eske ou soti vre pou moutre se lenjistis m'ap fè ou? Se mwen menm ki antò, ou menm ou gen rezon?</verse>
        <verse osisID='Job.40.9'>Eske ou gen menm fòs avè m'? Eske vwa ou ka gwonde tankou vwa pa m'?</verse>
        <verse osisID='Job.40.10'>Si se konsa, kanpe non! Kenbe tèt ou byen dwat! Gade tout moun nan je! Mete chèf sou ou! Fè wè pouvwa ou!</verse>
        <verse osisID='Job.40.11'>Gade moun k'ap gonfle lestonmak yo nan je. Move sou yo! Kraze kouraj yo!</verse>
        <verse osisID='Job.40.12'>Wi. Gade yo nan je. Fè yo bese tèt yo! Kraze mechan yo la kote yo ye a!</verse>
        <verse osisID='Job.40.13'>Mete yo tout anba tè. Mare bouch yo tout nan twou kote mò yo ye a.</verse>
        <verse osisID='Job.40.14'>Lè sa a, mwen menm, m'a fè lwanj ou, dèske avèk pwòp fòs ou ou te rive kraze yo.</verse>
        <verse osisID='Job.40.15'>¶ Gade gwo bèt lèd yo rele Beyemòt la. Se mwen ki fè l', menm jan se mwen ki fè ou. Se zèb li manje tankou bèf.</verse>
        <verse osisID='Job.40.16'>Tout fòs li, se nan ren l'. Tout kouraj li, se nan venn vant li.</verse>
        <verse osisID='Job.40.17'>Ke l' kanpe tankou yon pye sèd. Venn janm li yo fè boul.</verse>
        <verse osisID='Job.40.18'>Zo l' yo di tankou fè tiyo. Janm li yo tankou de bout fè.</verse>
        <verse osisID='Job.40.19'>Nan tout bèt mwen fè, se li ki pote premye pri. Se mwen ki kreye l' la sèlman ki ka fè l' bat ba.</verse>
        <verse osisID='Job.40.20'>Li manje zèb ki pouse sou mòn kote lòt bèt nan bwa ap pran plezi yo.</verse>
        <verse osisID='Job.40.21'>Li kouche anba raje. Li kache nan mitan wozo marekay yo.</verse>
        <verse osisID='Job.40.22'>Raje yo fè lonbray pou li. Pye sikren bò larivyè yo ap pwoteje l'.</verse>
        <verse osisID='Job.40.23'>Larivyè ap desann, sa pa di l' anyen. Larivyè Jouden gonfle rive wotè bouch li, li kè pòpòz.</verse>
        <verse osisID='Job.40.24'>Ki moun ki ka pete je l' pou mete men sou li? Ki moun ki ka pèse bwa nen l' ak yon fwenn bwa.</verse>
      </chapter>
      <chapter osisID='Job.41'>
        <verse osisID='Job.41.1'>¶ Eske ou ka pran levyatan an nan zen? Eske ou ka mare lang li ak yon kòd?</verse>
        <verse osisID='Job.41.2'>Eske ou ka pase yon bwa wozo nan nen l'? Eske ou ka pèse machwè l' ak yon gwo zen?</verse>
        <verse osisID='Job.41.3'>Eske li pral mande ou: Tanpri souple, kite m' ale? Eske l'ap pale dous avè ou?</verse>
        <verse osisID='Job.41.4'>Eske l'ap pase kontra avè ou pou l' sèvi ou pou tout tan?</verse>
        <verse osisID='Job.41.5'>Eske ou ka mare l' tankou yon ti zwezo pou pitit fi ou yo ka jwe avè l'?</verse>
        <verse osisID='Job.41.6'>Eske moun k'ap fè lapèch yo pral fè lajan avè l'? Eske machann yo pral koupe l' an moso pou yo vann?</verse>
        <verse osisID='Job.41.7'>Eske ou ka pike tout po kò l' ak fwenn? Eske ou ka pèse tèt li ak yon fwenn?</verse>
        <verse osisID='Job.41.8'>Seye mete men ou sou li yon grenn fwa, ou p'ap janm fè sa ankò, lè w'a chonje sa l'a fè ou!</verse>
        <verse osisID='Job.41.9'>Depi ou wè levyatan an, ou pèdi tout kouraj ou. Ou annik wè l', ou tonbe atè.</verse>
        <verse osisID='Job.41.10'>Si yo leve l' nan dòmi, li move. Pa gen moun ki ka kanpe devan l'.</verse>
        <verse osisID='Job.41.11'>¶ Ki moun ki ka atake l' san anyen pa rive l'? Pa gen moun sou latè ki ka fè sa.</verse>
        <verse osisID='Job.41.12'>Mwen pa bezwen di ou anyen sou pa t' janm li yo. Men, m'a fè ou konnen pa gen bèt ki gen fòs pase l'.</verse>
        <verse osisID='Job.41.13'>Pesonn pa janm rive dechire premye po li. Ni pesonn pa janm rive pèse karapas li.</verse>
        <verse osisID='Job.41.14'>Ki moun ki janm fòse l' louvri bouch li? Dan nan bouch li, se bagay ki pou fè moun kouri.</verse>
        <verse osisID='Job.41.15'>Tout do l', se yon seri gwo kal mare yonn ak lòt. Yo di kou wòch.</verse>
        <verse osisID='Job.41.16'>Yo kole yonn ak lòt, yo fè yon sèl. Pa gen yon ti fant nan mitan yo pou lè pase.</verse>
        <verse osisID='Job.41.17'>Yo sitèlman byen kole yonn ak lòt anyen pa ka separe yo.</verse>
        <verse osisID='Job.41.18'>Lè l' estènen, limyè fè yan-yan. Je l' klere tankou solèy lè l'ap leve.</verse>
        <verse osisID='Job.41.19'>Flanm dife ap soti nan bouch li. Tensèl dife ap vole soti ladan l'.</verse>
        <verse osisID='Job.41.20'>Lafimen ap soti nan tout twou nen l' tankou nan yon chodyè k'ap bouyi sou dife.</verse>
        <verse osisID='Job.41.21'>Souf li ta ka limen bwa dife. Flanm dife ap soti nan bouch li.</verse>
        <verse osisID='Job.41.22'>Se nan kou li tout fòs li ye. Depi moun wè l', kè yo kase.</verse>
        <verse osisID='Job.41.23'>Po li fè kal kal sou tout kò li. Yo kole yonn ak lòt. Yo di kou wòch.</verse>
        <verse osisID='Job.41.24'>Kè li di kou wòch, li pa pè anyen. Li fèm kou wòl moulen.</verse>
        <verse osisID='Job.41.25'>Lè li leve kanpe, ata gwonèg yo pè. Yo kouri san gad dèyè.</verse>
        <verse osisID='Job.41.26'>Pa gen nepe ki ka blese l'. Ni fwenn, ni lans, ni flèch pa ka fè l' anyen.</verse>
        <verse osisID='Job.41.27'>Pou li, nenpòt bout fè lejè kou pay, nenpòt bout asye mou tankou bannann mi.</verse>
        <verse osisID='Job.41.28'>Pa gen kout flèch ki pou fè l' kouri. Wòch fistibal, se boul koton pou li.</verse>
        <verse osisID='Job.41.29'>Yon baton fè se yon bwa mayi pou li. Li ri lè yo voye lans sou li.</verse>
        <verse osisID='Job.41.30'>Anba vant li graj graj tankou moso kannari kraze. Kote li pase nan labou a, li make l' tankou machin k'ap kraze boul tè nan jaden.</verse>
        <verse osisID='Job.41.31'>Lè l' plonje, li boulvèse fon lanmè a, se tankou dlo nan chodyè k'ap bouyi sou dife. Li fè l' bouyi tankou dlo nan veso y'ap boule odè.</verse>
        <verse osisID='Job.41.32'>Lè l'ap naje, li kite nan dlo a yon chemen ki klere nan solèy la. Li fè tout lanmè a kimen.</verse>
        <verse osisID='Job.41.33'>Pa gen bèt tankou l' sou latè. Bondye kreye l' pou l' pa janm pè anyen.</verse>
        <verse osisID='Job.41.34'>Li gade bèt ki pi fewòs yo nan je. Se li ki wa tout bèt sovaj yo.</verse>
      </chapter>
      <chapter osisID='Job.42'>
        <verse osisID='Job.42.1'>¶ Men sa Jòb reponn Seyè a:</verse>
        <verse osisID='Job.42.2'>-Mwen konnen, Seyè, ou gen tout pouvwa. W'ap fè tou sa ou mete nan tèt ou pou ou fè.</verse>
        <verse osisID='Job.42.3'>Ou mande kisa mwen ye menm pou m'ap poze keksyon sou plan travay ou, ak yon bann diskou ki pa vle di anyen. Mwen te louvri bouch mwen pale sou sa m' pa konprann, sou bèl bagay ki twò fò pou mwen.</verse>
        <verse osisID='Job.42.4'>Ou te mande m' pou m' koute sa w'ap di m', pou m' pare pou m' reponn ou.</verse>
        <verse osisID='Job.42.5'>Sa m' te konn sou ou a, se sa lòt moun te di m' ase. Koulye a, mwen wè ou ak je mwen.</verse>
        <verse osisID='Job.42.6'>Se konsa, mwen wete tou sa mwen te di. Mwen kouche sou sann ak nan pousyè, m'ap mande padon.</verse>
        <verse osisID='Job.42.7'>¶ Lè Seyè a fin pale konsa ak Jòb, li pale ak Elifaz, moun lavil Teman an. Li di l' konsa: -Mwen te fache sou ou ak sou de zanmi ou yo, paske sa nou di sou mwen an pa vre menm. Nou pa t' pale tankou Jòb, sèvitè m' lan.</verse>
        <verse osisID='Job.42.8'>Atòkile, men sa pou nou fè: Pran sèt towo bèf ak sèt belye mouton. Al jwenn Jòb ak yo. N'a ofri yo pou nou, n'a boule yo nèt. Jòb li menm va lapriyè pou nou. M'a reponn li. Konsa, m'a fè pa nou. Mwen p'ap pini nou deske nou pa t' pale byen sou mwen, jan Jòb, sèvitè m' lan, te fè l' la.</verse>
        <verse osisID='Job.42.9'>Elifaz, moun lavil Teman an, Bildad, moun lavil Chwa a, ak Sofa, moun lavil Naama a, al fè tou sa Seyè a te di yo fè a. Seyè a fè tou sa Jòb te mande l' nan lapriyè a.</verse>
        <verse osisID='Job.42.10'>¶ Apre Jòb te fin lapriyè pou twa zanmi l' yo, Seyè a mete l' kanpe ankò. Tout zafè l' vin mache byen ankò. Lèfini, Seyè a ba li de fwa lavalè tou sa li te genyen anvan an.</verse>
        <verse osisID='Job.42.11'>Tout frè ak sè l' yo ansanm ak tout ansyen zanmi l' yo vin wè li. Yo fè fèt avè l' lakay li. Yo fè l' konnen jan sa te fè kè yo mal pou li pou tout malè sa yo Seyè a te voye sou li. Yo fè l' pran kouraj. Yo chak yo fè l' kado yon pyès ajan ak yon bag lò.</verse>
        <verse osisID='Job.42.12'>Apre sa, Seyè a te beni Jòb plis pase jan li te fè l' anvan an. Jòb te vin genyen katòzmil (14.000) mouton, simil (6.000) chamo, demil (2.000) tèt bèf ak mil (1000) manman bourik.</verse>
        <verse osisID='Job.42.13'>Li fè sèt pitit gason ak twa pitit fi.</verse>
        <verse osisID='Job.42.14'>Li rele pi gran pitit fi a Jemina, dezyèm lan Kesya, twazyèm lan Kerèn apouk.</verse>
        <verse osisID='Job.42.15'>Nan tout peyi a pa t' gen pi bèl fanm pase twa pitit fi Jòb yo. Papa a te ba yo chak yon pòsyon nan byen l' yo ansanm ak frè yo.</verse>
        <verse osisID='Job.42.16'>Apre sa, Jòb viv jouk li rive gen sankarantan sou tèt li. Li wè pitit pitit li yo ak pitit pitit pitit li yo, jouk rive sou kat jenerasyon.</verse>
        <verse osisID='Job.42.17'>Lè li mouri, li te fin vye granmoun, li te viv kont li.</verse>
      </chapter>
    </div></osisText>
</osis>