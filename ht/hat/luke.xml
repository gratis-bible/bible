<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='hat' xml:lang='ht'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='hat'>
        <title>Haitian Creole Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Spelling: IPA with the following modifications:
  		oral vowel + [n] = nasal vowel
  		[y] = /j/
  		[?] = front open-mid unrounded vowel
  		[?] = back open-mid rounded vowel
  		[ou] = /u/
  		[u] = Voiceless labial-palatal approximant, i.e. semi-vowel corresponding to /y/
  		[ch] = Voiceless postalveolar fricative
  		[j] = Voiced postalveolar fricative
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>hat</identifier>
        <source>ftp://unboundftp.biola.edu/pub/haitian_creole_utf8.zip</source>
        <language type='IETF'>ht</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>¶ Teofil chèf mwen, anpil moun te seye ekri istwa tout evènman ki te pase nan mitan nou yo.</verse>
        <verse osisID='Luke.1.2'>Yo te rakonte yo jan nou te aprann yo nan bouch moun ki te wè yo ak pwòp je yo depi nan konmansman, moun ki te resevwa lòd mache fè konnen pawòl Bondye a.</verse>
        <verse osisID='Luke.1.3'>Se konsa, mwen menm tou, mwen chache konnen tout bagay sa yo byen depi nan konmansman yo. Koulye a, mwen kwè se yon bon bagay pou m' ekri yo tout, yonn apre lòt, jan sa te pase a pou ou menm tou, chèf mwen.</verse>
        <verse osisID='Luke.1.4'>Konsa wa kapab rekonèt tou sa yo te moutre ou yo se verite yo ye.</verse>
        <verse osisID='Luke.1.5'>¶ Nan tan Ewòd te wa nan peyi Jide a, te gen yon prèt yo te rele Zakari. Li te fè pati gwoup prèt Abiya yo. Madanm li te rele Elizabèt: se te yon moun ras Arawon, ansyen granprèt la.</verse>
        <verse osisID='Luke.1.6'>Yo tou de te mache dwat devan Bondye, yo t'ap swiv kòmandman Mèt la ansanm ak tout lalwa a san ankenn repwòch.</verse>
        <verse osisID='Luke.1.7'>Men, yo pa t' gen pitit paske Elizabèt pa t' kapab fè pitit. Yo tou de te fin vye granmoun.</verse>
        <verse osisID='Luke.1.8'>Yon jou, Zakari te desèvis kou prèt devan Bondye, paske se te tou gwoup pa l' la.</verse>
        <verse osisID='Luke.1.9'>Dapre koutim sèvis la, yo te tire osò pou chwazi yonn nan prèt yo pou antre nan tanp Mèt la pou ofri lansan an. Twouve fwa sa a, se Zakari ki te soti.</verse>
        <verse osisID='Luke.1.10'>Tout mas pèp la t'ap lapriyè deyò, antan Zakari menm te anndan ap ofri lansan an.</verse>
        <verse osisID='Luke.1.11'>Vwala, yon zanj Bondye parèt devan Zakari; li te kanpe sou bò dwat lotèl kote yo boule lansan an.</verse>
        <verse osisID='Luke.1.12'>Lè Zakari wè l', li sezi; li te pè anpil.</verse>
        <verse osisID='Luke.1.13'>Men zanj lan di li: Pa pè, Zakari. Bondye te tande lapriyè ou la. Elizabèt, madanm ou, pral ba ou yon pitit gason; ou va rele l' Jan.</verse>
        <verse osisID='Luke.1.14'>Ala kontan wa kontan lè pitit sa a va fèt! Anpil lòt moun va kontan tou lè sa a.</verse>
        <verse osisID='Luke.1.15'>L'ap yon grannèg devan Bondye, Mèt la; li p'ap bwè ni diven, ni ankenn alkòl. Depi nan vant manman li, l'ap anba pouvwa Sentespri a.</verse>
        <verse osisID='Luke.1.16'>L'ap fè anpil moun nan pèp Izrayèl la tounen vin jwenn Mèt la, Bondye yo a.</verse>
        <verse osisID='Luke.1.17'>L'ap mache devan Bondye nan menm lespri ak menm pouvwa pwofèt Eli te genyen an. L'ap fè papa vin byen ankò ak pitit; l'ap fè moun ki rebèl rive gen konprann tankou moun k'ap obeyi Bondye, l'ap pare yon pèp byen dispoze pou resevwa Mèt la.</verse>
        <verse osisID='Luke.1.18'>Zakari di zanj lan konsa: Ki jan pou m' fè kwè sa w'ap di m' la a se vre? Ala mwen fin vye, madanm mwen fin vye granmoun tou.</verse>
        <verse osisID='Luke.1.19'>Zanj lan reponn li: Mwen se Gabriyèl ki toujou kanpe nan sèvis devan Bondye. Se Bondye menm ki voye m' pale avè ou, pou m' pote bon nouvèl sa a ba ou.</verse>
        <verse osisID='Luke.1.20'>Men, paske ou pa kwè pawòl mwen yo ki gen pou rive nan tan yo, ou pral vin bèbè, ou p'ap ka pale jouk jou bagay sa yo va rive.</verse>
        <verse osisID='Luke.1.21'>Tout tan sa a, pèp la menm t'ap tann Zakari; yo te sezi wè jan l' te mize nan tanp lan.</verse>
        <verse osisID='Luke.1.22'>Men, lè Zakari soti, li pa t' kapab pale avèk yo. Lè sa a yo vin konprann li te gen yon vizyon nan tanp lan. Li t'ap fè yo yon bann siy ak men l', men li pa t' kapab pale.</verse>
        <verse osisID='Luke.1.23'>Lè tan sèvis li fini, Zakari tounen lakay li.</verse>
        <verse osisID='Luke.1.24'>Kèk tan apre sa, Elizabèt, madanm li, vin ansent. Li fè senk mwa kache lakay; li t'ap di:</verse>
        <verse osisID='Luke.1.25'>Gade sa Mèt la fè pou mwen non! Se koulye a sa fè l' plezi pou l' wete dezonè m' devan lèzòm.</verse>
        <verse osisID='Luke.1.26'>¶ Sou sizyèm mwa gwosès Elizabèt la, Bondye voye zanj Gabriyèl nan yon vil nan peyi Galile yo rele Nazarèt.</verse>
        <verse osisID='Luke.1.27'>Bondye te voye l' kay yon jennfi ki te fiyanse ak yon nonm yo rele Jozèf. Jozèf sa a, se te moun ras David. Yo te rele jennfi a Mari.</verse>
        <verse osisID='Luke.1.28'>Zanj lan antre lakay Mari, li di li: Bonjou, Mari, ou menm ki resevwa anpil favè. Mèt la avèk ou.</verse>
        <verse osisID='Luke.1.29'>Lè Mari tande pawòl sa yo, tèt li te boulvèse, li t'ap mande nan kè l' kisa bonjou sa a te vle di.</verse>
        <verse osisID='Luke.1.30'>Men, zanj lan di li: Pa pè, Mari. Ou jwenn favè nan men Bondye.</verse>
        <verse osisID='Luke.1.31'>Ou pral vin ansent, ou va fè yon pitit gason. Wa rele l' Jezi.</verse>
        <verse osisID='Luke.1.32'>L'ap vin yon grannèg, y'a rele li Pitit Bondye ki anwo nan syèl la. Mèt la, Bondye nou, va fè l' wa tankou David, gran granpapa li.</verse>
        <verse osisID='Luke.1.33'>La gouvènen pèp Izrayèl la pou tout tan, gouvènman l' lan p'ap janm fini.</verse>
        <verse osisID='Luke.1.34'>Mari di zanj lan konsa: Ki jan sa pral fè rive? Ala mwen poko janm konn gason!</verse>
        <verse osisID='Luke.1.35'>Zanj lan reponn li: Sentespri a pral vin sou ou; pouvwa Bondye ki anwo nan syèl la pral kouvri ou tankou yon lonbraj. Se pou sa tou, tipitit ki pral fèt la pral viv apa pou Bondye, y'a rele l' Pitit Bondye.</verse>
        <verse osisID='Luke.1.36'>Ou konnen Elizabèt, fanmi ou lan? Atout li fin vye a, men l' ansent yon pitit gason. Yo te di l' pa t' kapab fè pitit, men li deja sou sis mwa gwosès.</verse>
        <verse osisID='Luke.1.37'>Tou sa rive paske pa gen anyen Bondye pa ka fè.</verse>
        <verse osisID='Luke.1.38'>Mari di li: Men mwen, se sèvant Mèt la mwen ye. Mwen swate pou sa rive m' jan ou di a. Epi zanj lan kite li.</verse>
        <verse osisID='Luke.1.39'>¶ Nan menm epòk sa a, Mari soti, li pran chemen pou l' rive byen vit nan yon bouk nan mòn peyi Jide a.</verse>
        <verse osisID='Luke.1.40'>Li antre lakay Zakari, li di Elizabèt bonjou.</verse>
        <verse osisID='Luke.1.41'>Lè Elizabèt tande Mari di l' bonjou, pitit la pran sote nan vant li. Lamenm Elizabèt vin anba pouvwa Sentespri.</verse>
        <verse osisID='Luke.1.42'>Li pran pale byen fò, li di konsa: Nan tout fanm ki sou latè, ou menm ou se yon fanm Bondye beni anpil. Pitit ki nan vant ou a tou Bondye beni li.</verse>
        <verse osisID='Luke.1.43'>Kisa m' ye menm, pou manman Mèt mwen vin rann mwen vizit?</verse>
        <verse osisID='Luke.1.44'>Gade! Bonjou ou la poko rive nan zòrèy mwen, pitit la pran sote nan vant mwen tèlman li kontan.</verse>
        <verse osisID='Luke.1.45'>Ou se yon fanm beni! Paske, ou te kwè tout pawòl Mèt la voye di ou yo gen pou rive vre.</verse>
        <verse osisID='Luke.1.46'>Lè sa a Mari di: Nanm mwen ap chante pou Mèt la ki gen pouvwa.</verse>
        <verse osisID='Luke.1.47'>Lespri m' pran plezi nan Bondye ki delivrans mwen.</verse>
        <verse osisID='Luke.1.48'>Paske li voye je l' sou mwen, yon sèvant ki soumèt devan li. Wi, depi koulye a, epi pou tout tan, tout moun pral di: Ou se yon fanm Bondye beni!</verse>
        <verse osisID='Luke.1.49'>Paske Bondye ki gen tout pouvwa a fè anpil bèl bagay pou mwen. Non li, se yon non pou tout moun respekte.</verse>
        <verse osisID='Luke.1.50'>L'ap toujou gen pitye pou tout moun ki gen krentif pou li.</verse>
        <verse osisID='Luke.1.51'>Li fè lèzòm santi fòs ponyèt li. Li fè moun ki gen lògèy ak gwo lide nan kè yo pèdi tèt yo.</verse>
        <verse osisID='Luke.1.52'>Li desann chèf ki te byen chita nan fotèy yo. Li leve moun ki pa gen pretansyon yo.</verse>
        <verse osisID='Luke.1.53'>Li bay moun ki grangou yo anpil byen. Li voye rich yo ale san anyen.</verse>
        <verse osisID='Luke.1.54'>Li vin pote sekou bay pèp Izrayèl k'ap sèvi l' la. Li pa bliye fè wè jan li toujou gen kè sansib,</verse>
        <verse osisID='Luke.1.55'>pou Abraram ansanm ak tout ras li a, dapre pwomès li te fè zansèt nou yo.</verse>
        <verse osisID='Luke.1.56'>Mari pase twa mwa konsa ak Elizabèt. Apre sa, li tounen lakay li.</verse>
        <verse osisID='Luke.1.57'>¶ Lè jou pou Elizabèt akouche a rive, li fè yon pitit gason.</verse>
        <verse osisID='Luke.1.58'>Vwazinaj ak fanmi l' yo vin konnen jan Mèt la te fè Elizabèt yon gwo favè. Yo te kontan pou li.</verse>
        <verse osisID='Luke.1.59'>Sou wit jou, yo te vin pou sikonsi pitit la; yo te vle rele l' Zakari, menm non ak papa li.</verse>
        <verse osisID='Luke.1.60'>Men, manman l' di yo: Non, se Jan pou l' rele.</verse>
        <verse osisID='Luke.1.61'>Yo di l' konsa: Men, pa gen pesonn nan fanmi ou ki rele Jan.</verse>
        <verse osisID='Luke.1.62'>Yo fè papa a siy pou mande l' ki non li ta vle bay pitit la.</verse>
        <verse osisID='Luke.1.63'>Zakari mande yo yon ti tablo, epi li ekri: Se Jan ki non li. Yo tout te sezi.</verse>
        <verse osisID='Luke.1.64'>Menm lè a bouch li louvri, lang li lage, li t'ap pale, li t'ap chante pou Bondye byen fò.</verse>
        <verse osisID='Luke.1.65'>Tout moun ki te nan vwazinaj la te pè; nouvèl la t'ap mache bouch an bouch nan tout mòn Jidè a.</verse>
        <verse osisID='Luke.1.66'>Tout moun ki te tande pawòl sa yo t'ap kalkile nan kè yo; yonn t'ap di lòt: Kisa pitit sa a pral ye menm? Pouvwa Bondye a te avèk ti pitit la tout bon vre.</verse>
        <verse osisID='Luke.1.67'>¶ Zakari, papa Jan, vin anba pouvwa Sentespri. Latou, li pran fè konnen pawòl Bondye te mete nan bouch li:</verse>
        <verse osisID='Luke.1.68'>Ann chante pou Mèt la, Bondye pèp Izrayèl la. Paske, li vin sove pèp li a, li delivre yo anba esklavaj.</verse>
        <verse osisID='Luke.1.69'>Li voye yon moun avek gwo pouvwa pou delivre nou. Se nan laras David, sèvitè Bondye a, li soti.</verse>
        <verse osisID='Luke.1.70'>Se sa menm Bondye te fè konnen nan bouch pwofèt li yo depi nan tan lontan.</verse>
        <verse osisID='Luke.1.71'>Li te pwomèt li t'ap delivre nou anba lènmi nou yo, ak anba tout moun ki rayi nou yo.</verse>
        <verse osisID='Luke.1.72'>Se konsa la gen pitye pou zansèt nou yo. Li chonje kontra li menm Bondye te pase ak yo a.</verse>
        <verse osisID='Luke.1.73'>Dapre sèman li te fè bay Abraram, zansèt nou an.</verse>
        <verse osisID='Luke.1.74'>Li te di l' konsa: Lè la fin delivre nou anba lènmi nou yo, la fè nou sèvi l' san nou p'ap bezwen pè.</verse>
        <verse osisID='Luke.1.75'>Wi, la fè nou viv apa pou Bondye, la fè nou mache dwat devan li chak jou nan lavi nou.</verse>
        <verse osisID='Luke.1.76'>Kanta ou menm, pitit mwen, y'a rele ou: Pwofèt Bondye ki anwo nan syèl la. Paske, wa pran devan Mèt la pou pare chemen an pou li.</verse>
        <verse osisID='Luke.1.77'>Ou pral moutre pèp la ki jan l'ap delivre yo, ki jan l'ap padonnen peche yo.</verse>
        <verse osisID='Luke.1.78'>Tou sa, paske Bondye nou an gen kè sansib, li renmen nou anpil. L'ap fè yon limyè soti anwo vin klere nou tankou solèy k'ap leve.</verse>
        <verse osisID='Luke.1.79'>Li gen pou l' klere tout moun k'ap viv nan fènwa ak nan lonbraj lanmò. Li gen pou l' fè nou mache nan chemen k'ap ban nou kè poze a.</verse>
        <verse osisID='Luke.1.80'>Ti pitit la menm t'ap grandi, lespri l' t'ap devlope. Li te rete nan dezè a jouk jou pou l' te parèt an piblik devan pèp Izrayèl la.</verse>
      </chapter>
      <chapter osisID='Luke.2'>
        <verse osisID='Luke.2.1'>¶ Lè sa a, Seza Ogis te bay lòd pou yo te konte dènye moun ki nan peyi l'ap gouvènen yo.</verse>
        <verse osisID='Luke.2.2'>Premye travay sa a te fèt nan tan Kireniyis t'ap kòmande nan peyi yo rele Siri a.</verse>
        <verse osisID='Luke.2.3'>Tout moun te al fè pran non yo nan lavil kote fanmi yo te soti.</verse>
        <verse osisID='Luke.2.4'>Jozèf te rete nan peyi Galile, nan yon bouk yo rele Nazarèt. Men, paske li te moun nan fanmi ak ras David, li moute, li ale nan Jide, nan lavil David yo rele Betleyèm lan.</verse>
        <verse osisID='Luke.2.5'>Jozèf tapral fè yo pran non l' ansanm ak non Mari, fiyanse li, ki te ansent.</verse>
        <verse osisID='Luke.2.6'>Antan yo te la, jou pou Mari te akouche a rive.</verse>
        <verse osisID='Luke.2.7'>Li fè premye pitit li a, yon ti gason. Mari vlope pitit la nan kouchèt, li mete l' kouche nan yon kay kote yo bay bèt manje, paske pa t' gen plas pou yo nan lotèl la.</verse>
        <verse osisID='Luke.2.8'>¶ Nan menm zòn sa a, te gen gadò mouton ki t'ap pase nwit la deyò ap veye mouton yo.</verse>
        <verse osisID='Luke.2.9'>Lè sa a, yon zanj Bondye parèt devan yo, bèl limyè Bondye a klere tout kote yo te ye a. Yo te pè anpil.</verse>
        <verse osisID='Luke.2.10'>Men zanj lan di yo konsa: Pa pè. N'ap anonse nou yon bon nouvèl ki pral fè tout pèp la kontan anpil.</verse>
        <verse osisID='Luke.2.11'>Jòdi a, nan lavil David la, nou gen yon Sovè ki fenk fèt: se Kris la, Seyè a.</verse>
        <verse osisID='Luke.2.12'>Men remak ki va fè nou rekonèt li: n'a jwenn yon tibebe vlope nan kouchèt, kouche nan yon kay kote yo bay bèt manje.</verse>
        <verse osisID='Luke.2.13'>Menm lè a, yon foul lòt zanj nan syèl la vin jwenn zanj lan; yo t'ap fè lwanj Bondye, yo t'ap di konsa:</verse>
        <verse osisID='Luke.2.14'>Lwanj pou Bondye anwo nan syèl la, kè poze sou latè pou tout moun li renmen.</verse>
        <verse osisID='Luke.2.15'>Zanj yo kite gadò mouton yo, yo tounen al nan syèl la. Lè sa a, gadò mouton yo yonn di lòt: Ann al jouk Betleyèm, ann al wè sa ki rive, sa Bondye fè nou konnen an.</verse>
        <verse osisID='Luke.2.16'>Yo prese ale, yo jwenn Mari ak Jozèf, ansanm ak tipitit la kouche kote yo bay bèt yo manje a.</verse>
        <verse osisID='Luke.2.17'>Lè yo wè l', yo tanmen rakonte sa zanj lan te di yo sou pitit la.</verse>
        <verse osisID='Luke.2.18'>Tout moun ki t'ap koute yo te sezi tande sa yo t'ap rakonte a.</verse>
        <verse osisID='Luke.2.19'>Mari menm te kenbe tout pawòl sa yo nan kè l', li t'ap repase yo nan tèt li.</verse>
        <verse osisID='Luke.2.20'>Apre sa, gadò mouton yo al fè wout yo; yo t'ap di jan Bondye gen pouvwa, yo t'ap fè lwanj li, paske tou sa yo te tande ak tou sa yo te wè a te dakò ak sa zanj lan te fè yo konnen.</verse>
        <verse osisID='Luke.2.21'>¶ Wit jou apre, se te dat pou yo te sikonsi pitit la. Yo rele l' Jezi dapre non zanj lan te bay anvan menm manman l' te vin ansent li.</verse>
        <verse osisID='Luke.2.22'>Apre sa, jou a te rive pou Jozèf ak Mari te al fè sèvis pou yo ka mete Mari nan kondisyon fè sèvis Bondye dapre lalwa Moyiz. Lè sa a, yo pote tipitit la lavil Jerizalèm pou mete l' apa pou Bondye,</verse>
        <verse osisID='Luke.2.23'>dapre sa ki te ekri nan lalwa Bondye a: Mete tout premye pitit gason yo apa pou Mèt la.</verse>
        <verse osisID='Luke.2.24'>Yo te ofri tou yon pè toutrèl osinon de jenn pijon pou yo touye pou Bondye, jan yo bay lòd fè sa nan lalwa Bondye a.</verse>
        <verse osisID='Luke.2.25'>¶ Lè sa a, te gen yon nonm nan Jerizalèm yo te rele Simeyon. Nonm sa a te mache dwat devan Bondye, li te respekte Bondye anpil, li t'ap tann konsa moun Bondye t'ap voye pou delivre pèp Izrayèl la. Sentespri Bondye a te avèk li.</verse>
        <verse osisID='Luke.2.26'>Li te fè l' konnen li pa t'ap mouri san l' pa wè Kris la, moun Bondye te chwazi pou l' voye a.</verse>
        <verse osisID='Luke.2.27'>Lespri Bondye a pouse Simeyon ale nan tanp lan. Lè Jozèf ak Mari pote tipitit la pou yo fè sa lalwa mande pou li a,</verse>
        <verse osisID='Luke.2.28'>Simeyon pran tipitit la nan bra l', li di Bondye mèsi. Li di:</verse>
        <verse osisID='Luke.2.29'>Koulye a, Mèt, ou kenbe pawòl ou; ou mèt kite sèvitè ou la mouri ak kè poze.</verse>
        <verse osisID='Luke.2.30'>Paske mwen wè ak je mwen moun ou voye pou delivre nou an.</verse>
        <verse osisID='Luke.2.31'>Ou pare l' mete devan tout pèp yo.</verse>
        <verse osisID='Luke.2.32'>Se yon limyè ki pou fè tout pèp yo konnen ou; se va yon lwanj pou Izrayèl pèp ou a.</verse>
        <verse osisID='Luke.2.33'>Papa ak manman Jezi te sezi tande sa Simeyon t'ap di sou pitit yo a konsa.</verse>
        <verse osisID='Luke.2.34'>Simeyon rele benediksyon Bondye sou yo, li di Mari, manman Jezi: Bondye chwazi pitit sa a; l'ap lakòz anpil moun nan pèp Izrayèl la tonbe. Men, l'ap fè anpil moun nan pèp la jwenn delivrans tou. Li pral yon siy pou Bondye, men moun p'ap vle wè li.</verse>
        <verse osisID='Luke.2.35'>Se konsa l'ap devwale tout lide k'ap travay nan fon kè anpil moun. Kanta pou ou menm, Mari, doulè gen pou fann kè ou tankou yon nepe.</verse>
        <verse osisID='Luke.2.36'>Te gen yon fanm ki te pwofèt la a tou. Li te rele An, pitit fi Fanwèl, nan branch fanmi Asè. Li te fin vye granmoun. Li te viv sètan avèk nonm li te marye depi l' te jennfi a.</verse>
        <verse osisID='Luke.2.37'>Apre sa, li te rete vèv. Lè sa a, li te gen katrevenkatran, li pa t' janm kite tanp lan; li t'ap sèvi Bondye lajounen kou lannwit: tout tan li t'ap fè jèn, li t'ap lapriyè.</verse>
        <verse osisID='Luke.2.38'>Menm lè sa a tou, li vin rive, li t'ap di Bondye mèsi. Li t'ap pale sou Jezi bay tout moun ki t'ap tann Bondye vin delivre lavil Jerizalèm.</verse>
        <verse osisID='Luke.2.39'>Lè yo fin fè tou sa lalwa Bondye te mande yo fè a, Jozèf ak Mari tounen ansanm avèk tipitit la nan peyi yo, lavil Nazarèt nan Galile.</verse>
        <verse osisID='Luke.2.40'>Pitit la menm t'ap grandi, li t'ap devlope. Li te gen kont lespri l', epi favè Bondye te avèk li.</verse>
        <verse osisID='Luke.2.41'>¶ Chak lanne pou fèt Delivrans lan, manman ak papa Jezi te konn ale lavil Jerizalèm.</verse>
        <verse osisID='Luke.2.42'>Lè Jezi vin gen douzan, yo moute Jerizalèm al nan fèt la jan yo te toujou fè.</verse>
        <verse osisID='Luke.2.43'>Lè jou fèt yo fin pase, moun yo t'ap tounen lakay yo. Ti Jezi menm rete lavil Jerizalèm. Men, papa l' ak manman l' pa t' wè sa.</verse>
        <verse osisID='Luke.2.44'>Yo te kwè li te avèk lòt moun ki t'ap vwayaje ansanm ak yo. Yo mache tout yon jounen. Se lè sa a yo pran chache l' pami fanmi yo ak zanmi yo.</verse>
        <verse osisID='Luke.2.45'>Men yo pa jwenn li. Yo tounen Jerizalèm al chache li.</verse>
        <verse osisID='Luke.2.46'>Apre twa jou, yo jwenn li nan tanp lan, chita nan mitan dirèktè yo. Li t'ap koute yo, li t'ap poze yo keksyon tou.</verse>
        <verse osisID='Luke.2.47'>Tout moun ki t'ap tande l' te sezi pou jan l' te gen lespri, ak jan l' t'ap reponn yo.</verse>
        <verse osisID='Luke.2.48'>Lè papa l' ak manman l' wè l', yo pa t' manke sezi. Manman li di l' konsa: Pitit mwen, poukisa ou fè nou sa? Se pa ti chache papa ou avè m' nou pa chache ou. Ou fè kè n' kase.</verse>
        <verse osisID='Luke.2.49'>Jezi di yo: Poukisa pou n'ap chache m' konsa? Nou pa t' konnen fòk mwen okipe zafè papa mwen?</verse>
        <verse osisID='Luke.2.50'>Men yo pa t' konprann sa l' t'ap di yo.</verse>
        <verse osisID='Luke.2.51'>Apre sa, li desann ak yo, li tounen Nazarèt. Li te soumèt devan yo. Manman l' menm te kenbe tout bagay sa yo nan kè li.</verse>
        <verse osisID='Luke.2.52'>Jezi t'ap devlope, li te vin gen plis lespri toujou, li t'ap aji yon jan ki te fè ni Bondye ni lèzòm plezi.</verse>
      </chapter>
      <chapter osisID='Luke.3'>
        <verse osisID='Luke.3.1'>¶ Nan tan sa a, Seza Tibè te gen kenzan depi li te wa; Pons Pilat t'ap kòmande nan peyi Jide; Ewòd menm te chèf nan peyi Galile; Filip, frè Ewòd la, te chèf nan peyi Litoure ak nan rejyon Trakonit; Lizanyas te chèf nan Labilèn.</verse>
        <verse osisID='Luke.3.2'>Lè sa a, se An ak Kayif ki t'ap sèvi tankou granprèt. Nan menm epòk sa a, Bondye pale ak Jan, pitit Zakari a, ki te nan dezè a.</verse>
        <verse osisID='Luke.3.3'>Jan mache nan tout peyi bò larivyè Jouden an; li t'ap bay mesaj sa a: Tounen vin jwenn Bondye. vin resevwa batèm: Bondye va padonnen peche nou yo.</verse>
        <verse osisID='Luke.3.4'>Se konsa, sa ki te ekri nan Liv ki gen pawòl pwofèt Ezayi a vin rive vre: Se vwa yon nonm k'ap rele nan dezè a: Pare gran wout Seyè nou an. Plani chemen an byen plani pou li.</verse>
        <verse osisID='Luke.3.5'>Tout fon gen pou konble. Tout gwo mòn, tout ti mòn gen pou vin plat. Kote ki gen detou gen pou vin dwat. Chemen ki an movèz eta gen pou vin bèl.</verse>
        <verse osisID='Luke.3.6'>Tout moun va wè jan Bondye ap delivre nou an.</verse>
        <verse osisID='Luke.3.7'>Moun t'ap vin an foul bò kote Jan pou l' te batize yo. Lè konsa li di yo: Bann vèmen! Ki moun ki fè nou konnen nou kapab chape anba kòlè Bondye k'ap vini an?</verse>
        <verse osisID='Luke.3.8'>Fè bagay ki pou fè wè nou chanje lavi nou tout bon. Sispann di nan kè nou: Se pitit pitit Abraram nou ye! Paske, mwen pa kache di nou sa: Bondye kapab pran wòch sa yo, li fè yo tounen pitit pou Abraram.</verse>
        <verse osisID='Luke.3.9'>Epitou, rach la tou pare pou koupe rasin pyebwa yo. Nenpòt pyebwa ki pa bay bon donn, yo pral koupe sa, jete nan dife.</verse>
        <verse osisID='Luke.3.10'>Foul moun yo mande l' konsa: Kisa pou nou fè menm?</verse>
        <verse osisID='Luke.3.11'>Li reponn yo: Sa ki gen de rad, se pou yo bay sak pa genyen an yonn. Sa ki gen manje pou manje, se pou l' separe l' bay yon lòt.</verse>
        <verse osisID='Luke.3.12'>Kèk pèseptè kontribisyon te vini tou pou l' te batize yo. Yo mande Jan: Mèt, kisa pou nou fè?</verse>
        <verse osisID='Luke.3.13'>Li reponn yo: Pa fè moun peye plis pase sa lalwa mande a.</verse>
        <verse osisID='Luke.3.14'>Kèk sòlda tou mande li: E nou menm, kisa pou nou fè? Li reponn yo: Pa fè brital ak pesonn. Pa fè manti sou pesonn pou pran lajan nan men yo. Fè kè nou kontan ak sa yo peye nou an.</verse>
        <verse osisID='Luke.3.15'>¶ Pèp la t'ap tann konsa: yo t'ap mande nan kè yo si se pa Jan ki Kris la.</verse>
        <verse osisID='Luke.3.16'>Lè sa a, Jan di yo tout: Mwen batize nou nan dlo. Men, gen yon moun ki gen pou vini ki gen plis pouvwa anpil pase mwen. Mwen menm, mwen pa bon ase pou m' ta demare kòd sapat ki nan pye li. Se li menm ki va batize nou nan Sentespri ak nan dife.</verse>
        <verse osisID='Luke.3.17'>Laye l' nan men li, l'ap vannen tout grenn ki sou glasi a. La ranmase grenn ki bon yo, la mete yo nan galata li. Men, l'ap boule pay la nan yon dife ki p'ap janm mouri.</verse>
        <verse osisID='Luke.3.18'>Se avèk anpil lòt pawòl konsa Jan t'ap ba yo konsèy, li t'ap anonse bon nouvèl la bay pèp la.</verse>
        <verse osisID='Luke.3.19'>Men, Jan te fè chèf Ewòd repwòch poutèt Ewodyad, madanm frè li a, li te pran pou madanm li, ak pou anpil lòt move zak li te fè.</verse>
        <verse osisID='Luke.3.20'>Le sa a, Ewòd mete ankò sou sa l' te fè deja: li fè fèmen Jan nan prizon.</verse>
        <verse osisID='Luke.3.21'>¶ Lè Jan te fin batize tout moun, li batize Jezi tou. Antan Jezi t'ap lapriyè, syèl la louvri.</verse>
        <verse osisID='Luke.3.22'>Sentespri a desann sou li an fòm yon ti pijon. Yon vwa soti nan syèl la, li di: Ou se Pitit mwen renmen anpil la, ou fè kè m' kontan anpil.</verse>
        <verse osisID='Luke.3.23'>Jezi te gen trantan konsa lè l' kòmanse travay li. Dapre sa yo te kwè, li te pitit Jozèf, Jozèf sa a te pitit Eli.</verse>
        <verse osisID='Luke.3.24'>Eli te pitit Matat, Matat te pitit Levi, Levi te pitit Mèlki, Mèlki te pitit Janayi, Janayi te pitit Jozèf.</verse>
        <verse osisID='Luke.3.25'>Jozèf te pitit Matatyas, Matatyas te pitit Amòs, Amòs te pitit Nawoum, Nawoum te pitit Esli, Esli te pitit Nagayi.</verse>
        <verse osisID='Luke.3.26'>Nagayi te pitit Maat, Maat te pitit Matatyas, Matatyas te pitit Semeyin, Semeyin te pitit Jozèk, Jozèk te pitit Joda.</verse>
        <verse osisID='Luke.3.27'>Joda te pitit Joanan, Joanan te pitit Reza, Reza te pitit Zowobabèl, Zowobabèl te pitit Salasyèl, Salasyèl te pitit Neri.</verse>
        <verse osisID='Luke.3.28'>Neri te pitit Mèlki, Mèlki te pitit Adi, Adi te pitit Kozam, Kozam te pitit Elmadam, Elmadam te pitit Er.</verse>
        <verse osisID='Luke.3.29'>Er te pitit Jezi, Jezi te pitit Elyezè, Elyezè te pitit Jorim, Jorim te pitit Matat, Matat te pitit Levi.</verse>
        <verse osisID='Luke.3.30'>Levi te pitit Simeyon, Simeyon te pitit Jida, Jida te pitit Jozèf, Jozèf te pitit Jonam, Jonam te pitit Elyakim.</verse>
        <verse osisID='Luke.3.31'>Elyakim te pitit Melea, Melea te pitit Mena, Mena te pitit Matata, Matata te pitit Natan, Natan te pitit David.</verse>
        <verse osisID='Luke.3.32'>David te pitit Izayi, Izayi te pitit Jobèd, Jobèd te pitit Booz, Booz te pitit Sala, Sala te pitit Naason.</verse>
        <verse osisID='Luke.3.33'>Naason te pitit Aminadab, Aminadab te pitit Admen, Admen te pitit Ani, Ani te pitit Eswòm, Eswòm te pitit Perèz, Perèz te pitit Jida.</verse>
        <verse osisID='Luke.3.34'>Jida te pitit Jakòb, Jakòb te pitit Izarak, Izarak te pitit Abraram, Abraram te pitit Tara, Tara te pitit Nakò.</verse>
        <verse osisID='Luke.3.35'>Nakò te pitit Sewouk, Sewouk te pitit Rago, Rago te pitit Falèk, Falèk te pitit Ebè, Ebè te pitit Sala.</verse>
        <verse osisID='Luke.3.36'>Sala te pitit Kayinam, Kayinam te pitit Afaksad, Afaksad te pitit Sèm, Sèm te pitit Noe, Noe te pitit Lamèk.</verse>
        <verse osisID='Luke.3.37'>Lamèk te pitit Matizala, Matizala te pitit Enòk, Enòk te pitit Jarèd, Jarèd te pitit Maleleyèl, Maleleyèl te pitit Kaynan.</verse>
        <verse osisID='Luke.3.38'>Kaynan te pitit Enòs, Enòs te pitit Sèt, Sèt te pitit Adan, epi Adan te pitit Bondye.</verse>
      </chapter>
      <chapter osisID='Luke.4'>
        <verse osisID='Luke.4.1'>¶ Jezi tounen soti bò larivyè Jouden an; li te anba pouvwa Sentespri. Se konsa Lespri Bondye a mennen l' nan dezè a.</verse>
        <verse osisID='Luke.4.2'>Se la Satan vin tante l' pandan karant jou. Tout jou sa yo li pa t' manje anyen menm. Apre jou sa yo fin pase, li te grangou.</verse>
        <verse osisID='Luke.4.3'>Satan di l' konsa: Si ou se Pitit Bondye, bay wòch sa a lòd pou l' tounen pen.</verse>
        <verse osisID='Luke.4.4'>Jezi reponn li: Men sa ki ekri: Moun pa ka viv ak pen sèlman.</verse>
        <verse osisID='Luke.4.5'>Satan mennen l' yon kote ki wo. Yon sèl kou, li moutre l' tout peyi ki sou latè.</verse>
        <verse osisID='Luke.4.6'>Li di Jezi konsa: M'ap ba ou tout pouvwa ak tout richès peyi sa yo. Yo renmèt tout bagay sa yo nan men mwen, mwen ka bay moun mwen vle yo.</verse>
        <verse osisID='Luke.4.7'>Si ou mete ajenou devan m', tout bagay sa yo pou ou.</verse>
        <verse osisID='Luke.4.8'>Jezi reponn li: Men sa ki ekri: Se Mèt la, Bondye ou, pou ou adore. Se li menm ase pou ou sèvi.</verse>
        <verse osisID='Luke.4.9'>Apre sa, Satan mennen l' lavil Jerizalèm, li mete l' kanpe sou pwent fetay tanp lan; li di Jezi konsa: Si ou se Pitit Bondye, rete isit la lage kò ou anba.</verse>
        <verse osisID='Luke.4.10'>Paske, men sa ki ekri: Bondye va bay zanj li yo lòd pou yo veye sou ou.</verse>
        <verse osisID='Luke.4.11'>Y'a pote ou nan men yo pou ou pa kase pye ou sou ankenn wòch.</verse>
        <verse osisID='Luke.4.12'>Jezi reponn li: Men sa ki ekri tou: Ou pa dwe seye sonde Mèt la, Bondye ou.</verse>
        <verse osisID='Luke.4.13'>Apre Satan fin sonde Jezi tout jan sa yo, li kite l' jouk la jwenn yon lòt okasyon.</verse>
        <verse osisID='Luke.4.14'>¶ Jezi te anba pouvwa Sentespri Bondye a; li tounen, li ale nan peyi Galile. Nan tout peyi a se tout moun ki t'ap nonmen non li.</verse>
        <verse osisID='Luke.4.15'>Li t'ap moutre moun yo anpil bagay nan sinagòg yo. Tout moun t'ap fè lwanj li.</verse>
        <verse osisID='Luke.4.16'>Jezi ale lavil Nazarèt kote l' te grandi a. Jou repo a, li antre nan sinagòg la tankou l' te toujou konn fè. Li leve kanpe pou l' li pou yo.</verse>
        <verse osisID='Luke.4.17'>Yo renmèt li liv pwofèt Ezayi a. Lè li louvri l', li jwenn kote ki te ekri:</verse>
        <verse osisID='Luke.4.18'>Lespri Bondye a sou mwen. Li chwazi m' pou m' anonse bon nouvèl la bay pòv yo. Li voye m' pou m' fè tout prizonye yo konnen yo lage, pou m' fè tout avèg yo konnen yo kapab wè ankò, pou m' delivre moun y'ap maltrete yo,</verse>
        <verse osisID='Luke.4.19'>pou m' fè yo konenn lè a rive pou Bondye vin delivre pèp li a.</verse>
        <verse osisID='Luke.4.20'>Apre sa, Jezi fèmen Liv la, li renmèt li bay moun ki t'ap ede nan sèvis la. li al chita. Tout moun ki te nan sinagòg la te gen je yo fikse sou li.</verse>
        <verse osisID='Luke.4.21'>Lè sa a li kòmanse di yo: Jòdi a, pandan n'ap tande pawòl ki ekri la a, li rive vre.</verse>
        <verse osisID='Luke.4.22'>Tout moun t'ap pale byen pou li. Yo te sezi tande bèl pawòl ki t'ap soti nan bouch li. Yo t'ap di konsa: Se pa pitit Jozèf la sa?</verse>
        <verse osisID='Luke.4.23'>Jezi di yo: Koulye a, nou pral di pwovèb sa a sou mwen: Dòktè, geri tèt ou. N'a di m' tou: Nou tande tou sa ou te fè lavil Kapènawòm; fè yo isit la tou, nan peyi pa ou la.</verse>
        <verse osisID='Luke.4.24'>Epi li di yo ankò: Men, sa m'ap di nou la a, se vre wi: Yo pa janm resevwa yon pwofèt byen nan pwòp peyi li.</verse>
        <verse osisID='Luke.4.25'>Se vre wi: Sou tan Eli, yon lè lapli pa t' tonbe pandan twazan sis mwa, tout peyi a te nan grangou. Lè sa a, te gen anpil vèv nan peyi Izrayèl la.</verse>
        <verse osisID='Luke.4.26'>Men, Bondye pa t' voye Eli lakay yo yonn menm; se lakay yon vèv ki te rete lavil Sarepta nan peyi Sidon li te voye li.</verse>
        <verse osisID='Luke.4.27'>Konsa tou, sou tan pwofèt Elize, te gen anpil moun ki te malad ak lalèp nan pèp Izrayèl la. Men, yo yonn pa t' jwenn gerizon. Se Naaman sèlman, nonm peyi Siri a, ki te geri.</verse>
        <verse osisID='Luke.4.28'>Tout moun nan sinagòg la te byen ankòlè lè yo tande pawòl sa yo.</verse>
        <verse osisID='Luke.4.29'>Yo leve, yo trennen l' andeyò lavil la; yo mennen l' sou tèt ti mòn kote lavil la te bati a, yo t'ap pare pou yo te jete l' anba nan falèz la.</verse>
        <verse osisID='Luke.4.30'>Men, Jezi pase nan mitan yo, li chape kò li.</verse>
        <verse osisID='Luke.4.31'>¶ Apre sa, Jezi desann Kapènawòm, yon vil nan peyi Galile. Jou repo a, li t'ap moutre moun yo anpil bagay.</verse>
        <verse osisID='Luke.4.32'>Yo te sezi tande sa l' t'ap moutre yo, paske li t'ap pale tankou moun ki gen dwa di sa l'ap di a.</verse>
        <verse osisID='Luke.4.33'>Te gen yon nonm nan sinagòg la ki te gen yon move lespri sou li. Li pran rele byen fò:</verse>
        <verse osisID='Luke.4.34'>Ey, kisa nou gen avè ou, Jezi, nonm Nazarèt? Ou vin isit la pou detwi nou? Mwen konnen byen ki moun ou ye; ou se moun Bondye chwazi a.</verse>
        <verse osisID='Luke.4.35'>Jezi pale byen fò ak move lespri a, li di li: Pe la! Soti sou nonm lan. Move lespri a jete nonm lan atè nan mitan tout moun yo epi li soti, li ale san l' pa fè l' ankenn mal.</verse>
        <verse osisID='Luke.4.36'>Tout moun te sezi, yonn t'ap di lòt: Ki pawòl sa a ye menm? Avèk otorite ak pouvwa li pase move lespri yo lòd sevè epi yo soti, y' ale.</verse>
        <verse osisID='Luke.4.37'>Se tout moun ki t'ap nonmen non l' nan tout peyi a.</verse>
        <verse osisID='Luke.4.38'>Jezi soti, li kite sinagòg la, li ale lakay Simon. Bèlmè Simon an te gen yon gwo lafyèb cho sou li. Yo mande Jezi pou l' fè kichòy pou li.</verse>
        <verse osisID='Luke.4.39'>Li panche sou malad la, li pase lafyèb la yon lòd. Lamenm, lafyèb la kite li. Menm lè a, madanm lan leve, li resevwa yo.</verse>
        <verse osisID='Luke.4.40'>Apre solèy te fin kouche, yo mennen tout moun malad ak tout moun ki t'ap soufri divès maladi bay Jezi. Li mete men l' sou tèt yo tout, li geri yo.</verse>
        <verse osisID='Luke.4.41'>Anpil move lespri tou te soti sou plizyè moun malad. Yo t'ap plede rele: Ou se pitit Bondye a. Men, Jezi te pale sevè ak yo, li pa t' kite yo pale paske yo te konnen se Kris la li ye.</verse>
        <verse osisID='Luke.4.42'>Kou l' fè jou, Jezi soti, li ale yon kote ki pa gen moun. Yon foul moun t'ap chache li. Konsa, yo rive jouk kote li te ye a. Yo te vle kenbe l' pou l' pa t' kite yo.</verse>
        <verse osisID='Luke.4.43'>Men li di yo: Fòk m' anonse bon nouvèl gouvènman Bondye ki Wa a bay moun lòt lavil yo tou, paske se pou sa Bondye voye mwen.</verse>
        <verse osisID='Luke.4.44'>Se konsa, li t'ap mache bay mesaj la nan sinagòg Jide yo.</verse>
      </chapter>
      <chapter osisID='Luke.5'>
        <verse osisID='Luke.5.1'>¶ Yon jou, Jezi te bò kote letan Jenezarèt la; yon foul moun t'ap kwense l' toupatou pou tande pawòl Bondye a.</verse>
        <verse osisID='Luke.5.2'>Li wè de kannòt bò rivaj la; pechè yo te desann atè, yo t'ap lave senn yo.</verse>
        <verse osisID='Luke.5.3'>Jezi moute nan yonn nan kannòt yo ki te pou Simon. Li mande l' pou l' vanse yon ti kras nan fon. Antan Jezi chita nan kannòt la, li t'ap moutre moun yo anpil bagay.</verse>
        <verse osisID='Luke.5.4'>Lè li fin pale, li di Simon konsa: Vanse kannòt la plis nan fon; jete senn ou pou peche.</verse>
        <verse osisID='Luke.5.5'>Simon reponn li: Mèt, nou pase tout nwit lan ap travay san nou pa pran anyen. Men, paske se ou ki di nou fè sa, nou pral lage senn lan.</verse>
        <verse osisID='Luke.5.6'>Yo lage senn lan; yo pran yon kantite pwason. Tèlman pwason yo te anpil, senn lan t'ap chire.</verse>
        <verse osisID='Luke.5.7'>Yo fè asosye yo ki te nan lòt kannòt la siy vin ede yo. Yo vini; de kannòt yo te sitèlman plen pwason, yo te prèt pou koule.</verse>
        <verse osisID='Luke.5.8'>Lè Simon Pyè wè sa, li lage kò l' nan pye Jezi, li di l' konsa: Mèt, pa rete kote mwen, paske mwen pa bon.</verse>
        <verse osisID='Luke.5.9'>Yon sèl sezisman te pran Simon ak tout mesye ki te avèk li yo lè yo wè kantite pwason yo te pran.</verse>
        <verse osisID='Luke.5.10'>Se te menm bagay la tou pou Jak ak Jan, de pitit Zebede yo, ki te asosye Simon. Lè sa a Jezi di Simon: Pa pè. Depi koulye a se moun ou pral peche.</verse>
        <verse osisID='Luke.5.11'>Yo mennen kannòt yo atè, yo kite tout bagay, y' ale avèk Jezi.</verse>
        <verse osisID='Luke.5.12'>¶ Pandan Jezi te nan yon lavil, yon nonm ki te kouvri ak lalèp vin rive. Lè l' wè Jezi, li lage kò l' fas atè, li di l' konsa: Mèt, si ou vle, ou ka geri mwen.</verse>
        <verse osisID='Luke.5.13'>Jezi lonje men l', li manyen nonm lan, li di l': Wi, mwen vle ou geri. Menm lè a, lalèp la kite li.</verse>
        <verse osisID='Luke.5.14'>Jezi pase l' lòd sevè sa a: Pa di pesonn sa. Men, ale fè prèt la wè ki jan ou ye. Apre sa, wa ofri sa Moyiz te bay lòd ofri a. Konsa wa bay tout moun prèv ou geri.</verse>
        <verse osisID='Luke.5.15'>Malgre sa, nouvèl la gaye pi plis; moun t'ap vin an foul pou tande li, pou chache gerizon nan men li.</verse>
        <verse osisID='Luke.5.16'>Men, Jezi wete kò l', li al yon kote ki pa gen moun menm, li t'ap lapriyè.</verse>
        <verse osisID='Luke.5.17'>¶ Yon jou, Jezi t'ap moutre moun yo anpil bagay. Kèk farizyen ak kèk dirèktè lalwa te chita la; yo te soti nan tout bouk Galile yo, nan bouk Jide yo ak nan lavil Jerizalèm. Pouvwa Bondye te avèk Jezi, li t'ap geri malad yo.</verse>
        <verse osisID='Luke.5.18'>Se konsa, kèk moun vin ap pote yon nonm paralize kouche sou yon kabann. Yo t'ap chache fè l' antre nan kay la pou mete l' devan Jezi.</verse>
        <verse osisID='Luke.5.19'>Men, akòz foul moun yo, yo pa t' jwenn plas pou fè l' antre. Lè yo wè sa, yo moute sou do kay la, yo fè yon twou nan kouvèti kay la ki te fèt an brik, yo file malad la desann ak tout kabann li, nan mitan moun yo, dwat devan Jezi.</verse>
        <verse osisID='Luke.5.20'>Jezi wè jan yo te kwè nan li, li di nonm malad la: Monchè, tout peche ou yo padonnen.</verse>
        <verse osisID='Luke.5.21'>Dirèktè lalwa ak farizyen yo t'ap di nan kè yo: Kilès nonm sa a k'ap pale mal sou Bondye konsa? Pa gen moun sou latè ki ka padonnen peche: sa se travay Bondye sèlman.</verse>
        <verse osisID='Luke.5.22'>Jezi menm te konnen sak t'ap pase nan tèt yo, li di yo konsa: Poukisa n'ap fè lide konsa nan tèt nou?</verse>
        <verse osisID='Luke.5.23'>Ki sak pi fasil pou m' di: Peche ou yo padonnen osinon: Leve kanpe, mache.</verse>
        <verse osisID='Luke.5.24'>Enben, m'ap fè nou konnen mwen menm, Moun Bondye voye nan lachè a, mwen gen pouvwa sou latè pou m' padonnen peche tande. Apre sa, Jezi di nonm paralize a: Se mwen menm k'ap pale avè ou: Leve kanpe, pran kabann ou, ale lakay ou.</verse>
        <verse osisID='Luke.5.25'>Menm lè a, nonm lan kanpe devan yo tout, li pran kabann li te kouche sou li a, li al lakay li, li t'ap fè lwanj Bondye.</verse>
        <verse osisID='Luke.5.26'>Tout moun te sezi. Yo t'ap fè lwanj Bondye. Yo te pè anpil tou, yo t'ap di: Ala bèl mèvèy nou wè jòdi a!</verse>
        <verse osisID='Luke.5.27'>¶ Apre sa, Jezi soti, li wè yon pèseptè kontribisyon yo te rele Levi. Li te chita devan biwo travay li.</verse>
        <verse osisID='Luke.5.28'>Jezi di l' konsa: Swiv mwen. Levi annik leve, li kite tout bagay, li swiv Jezi.</verse>
        <verse osisID='Luke.5.29'>Apre sa, Levi fè yon gwo resepsyon lakay li pou Jezi. Te gen anpil pèseptè kontribisyon ansanm ak lòt moun ankò ki te chita bò tab la avèk yo.</verse>
        <verse osisID='Luke.5.30'>Farizyen yo ak dirèktè lalwa ki te fè gwoup ak yo t'ap babye, yo di disip Jezi yo: Poukisa n'ap plede manje, n'ap plede bwè konsa ak pèseptè kontribisyon ansanm ak lòt moun k'ap fè sa ki mal?</verse>
        <verse osisID='Luke.5.31'>Jezi reponn yo: Lè yon moun ansante, li pa bezwen dòktè. Se moun malad ki bezwen dòktè.</verse>
        <verse osisID='Luke.5.32'>Enben, mwen pa vin rele moun k'ap mache dwat devan Bondye, men moun k'ap fè sa ki mal pou yo kapab tounen vin jwenn Bondye.</verse>
        <verse osisID='Luke.5.33'>Gen kèk moun ki di Jezi konsa: Patizan Jan Batis yo ak patizan farizyen yo fè jèn souvan, se tout tan y'ap lapriyè. Men disip pa ou yo, tout tan se manje, se bwè.</verse>
        <verse osisID='Luke.5.34'>Jezi reponn yo: Eske nou ka fòse zanmi yon nonm k'ap marye pou yo rete san manje tout tan li la avèk yo?</verse>
        <verse osisID='Luke.5.35'>Non. Men, lè lè a rive pou nonm k'ap marye a pa avèk yo ankò, se lè sa a y'a fè jèn.</verse>
        <verse osisID='Luke.5.36'>Epi li di yo parabòl sa a: Pesonn p'ap chire yon moso nan yon rad nèf pou pyese yon vye rad. Si ou fè sa, ou chire rad nèf la, lèfini moso twal nèf la pa ale ak vye rad la non plis.</verse>
        <verse osisID='Luke.5.37'>Konsa tou, pesonn pa mete diven ki fenk fèt nan vye veso fèt an po. Si ou fè sa, diven ki fenk fèt la va pete veso an po yo. Lè sa a, diven an koule atè, veso an po yo pèdi tou.</verse>
        <verse osisID='Luke.5.38'>Men, diven ki fenk fèt, sa dwe ale nan veso an po ki fenk fèt tou.</verse>
        <verse osisID='Luke.5.39'>Yon moun ki fin bwè diven ki la lontan p'ap vle bwè diven ki fenk fèt. Se sa pawòl la di: Pi vye pi bon.</verse>
      </chapter>
      <chapter osisID='Luke.6'>
        <verse osisID='Luke.6.1'>¶ Yon jou repo, Jezi t'ap pase nan yon jaden ble. Disip li yo keyi kèk grap ble, yo fwote yo nan men yo, epi yo t'ap manje grenn yo.</verse>
        <verse osisID='Luke.6.2'>Te gen kèk farizyen la ki di yo konsa: Poukisa n'ap fè bagay lalwa nou pa pèmèt moun fè gwo jou repo a?</verse>
        <verse osisID='Luke.6.3'>Jezi pran lapawòl, li di farizyen yo konsa: Eske nou pa li sa David te fè li menm ak moun pa l' yo, yon jou yo te grangou?</verse>
        <verse osisID='Luke.6.4'>Li antre nan kay Bondye a, li pran pen yo te ofri bay Bondye a, li manje, li bay moun pa l' yo manje tou. Men dapre lalwa nou an, se prèt yo sèlman ki gen dwa manje pen sa yo.</verse>
        <verse osisID='Luke.6.5'>Apre sa li di yo: Mwen menm, Moun Bondye voye nan lachè a, mwen se mèt repo a.</verse>
        <verse osisID='Luke.6.6'>Yon lòt jou repo, Jezi antre nan sinagòg la, li t'ap moutre moun yo anpil bagay. Te gen yon nonm nan lasanble a ki te gen men dwat li pòk.</verse>
        <verse osisID='Luke.6.7'>Dirèktè lalwa yo ak farizyen yo t'ap veye Jezi konsa pou wè si l' t'ap geri moun jou repo a, paske yo te vle jwenn yon kòz pou akize li.</verse>
        <verse osisID='Luke.6.8'>Men, Jezi te konnen sak te dèyè tèt yo. Lè sa a, li di nonm ki te gen menm pòk la: Leve, vin kanpe la a nan mitan nou. Nonm lan leve kanpe.</verse>
        <verse osisID='Luke.6.9'>Apre sa, Jezi di moun yo: M'ap mande nou kichòy: Kisa lalwa a pèmèt moun fè jou repo a? Byen oswa mal? Sove lavi yon moun osinon kite l' mouri?</verse>
        <verse osisID='Luke.6.10'>Apre sa, li pwonmennen je l' sou yo tout, li di nonm lan: Lonje men ou. Nonm lan lonje men li. Latou, men an geri.</verse>
        <verse osisID='Luke.6.11'>Men, lòt moun yo pa t' manke ankòlè; yo t'ap diskite yonn ak lòt sou sa yo ta kapab fè Jezi.</verse>
        <verse osisID='Luke.6.12'>¶ Lè sa a, Jezi moute sou yon ti mòn pou l' lapriyè. Li pase tout nwit lan ap lapriyè.</verse>
        <verse osisID='Luke.6.13'>Lè l' fè jou, li rele disip li yo, li chwazi douz nan yo, li rele yo apòt.</verse>
        <verse osisID='Luke.6.14'>Se te Simon (Jezi te ba l' yon ti non Pyè), ak Andre, frè l', Jak ak Jan, Filip ak Batèlmi,</verse>
        <verse osisID='Luke.6.15'>Matye ak Toma, Jak, pitit Alfè a, ak Simon (patriyòt la),</verse>
        <verse osisID='Luke.6.16'>Jid, pitit Jak la, avèk Jida Iskariòt, nonm ki te trayi Jezi a.</verse>
        <verse osisID='Luke.6.17'>Li desann ti mòn lan ak yo, li rete sou yon ti platon. Te gen anpil nan disip li yo ki te sanble la ak yon gwo mas pèp. Moun yo te soti toupatou; te gen moun Jide, moun lavil Jerizalèm, ak moun nan lavil Tir ak lavil Sidon ki bò lanmè a. Yo te vin tande l', yo t'ap mande l' geri malad yo tou.</verse>
        <verse osisID='Luke.6.18'>Moun ki te gen move lespri ap toumante yo te geri tou.</verse>
        <verse osisID='Luke.6.19'>Tout moun t'ap chache manyen l', paske te gen yon fòs ki t'ap soti nan Jezi ki t'ap geri yo tout.</verse>
        <verse osisID='Luke.6.20'>¶ Lè sa a, Jezi gade disip li yo, li di yo: benediksyon pou nou menm ki pòv, paske Peyi kote Bondye Wa a, se pou nou li ye.</verse>
        <verse osisID='Luke.6.21'>benediksyon pou nou menm ki grangou koulye a, paske n'a jwenn manje an kantite. benediksyon pou nou menm k'ap kriye koulye a, paske nou pral nan kè kontan.</verse>
        <verse osisID='Luke.6.22'>benediksyon pou nou si lèzòm rayi nou, si yo pa vle wè nou, si yo joure nou, si yo meprize nou tankou move moun, poutèt mwen menm, Moun Bondye voye nan lachè a.</verse>
        <verse osisID='Luke.6.23'>Fè kè n' kontan lè sa va rive; nou mèt kontan nèt paske yon gwo rekonpans ap tann nou nan syèl la. Se konsa zansèt nou yo te maltrete pwofèt yo.</verse>
        <verse osisID='Luke.6.24'>Men, malè pou nou, nou menm moun rich yo, paske nou deja jwenn sa nou t'ap chache a.</verse>
        <verse osisID='Luke.6.25'>Malè pou nou, nou menm ki gen tout bagay an kantite koulye a, paske nou pral grangou pou n' mouri. Malè pou nou, nou menm k'ap ri koulye a, paske nou pral nan lapenn, se pa ti kriye n'a kriye.</verse>
        <verse osisID='Luke.6.26'>Malè pou nou lè tout moun ap di nou se bon moun, paske se konsa zansèt nou yo te aji ak fo pwofèt yo.</verse>
        <verse osisID='Luke.6.27'>¶ Nou menm k'ap koute m' la a, men sa m'ap di nou: renmen tout lènmi nou yo. Fè byen pou moun ki rayi nou.</verse>
        <verse osisID='Luke.6.28'>Mande benediksyon pou moun k'ap ban nou madichon. Lapriyè pou moun k'ap maltrete nou.</verse>
        <verse osisID='Luke.6.29'>Si yon moun ban nou yon souflèt sou yon bò figi, vire lòt bò a ba li. Si yon moun pran levit nou, kite l' pran chemiz nou tou.</verse>
        <verse osisID='Luke.6.30'>Nenpòt moun ki mande nou kichòy, ba li l'. Si yon moun pran sa ki pou nou, kite l' pou li.</verse>
        <verse osisID='Luke.6.31'>Tou sa nou va vle lòt moun fè pou nou, fè l' pou yo tou.</verse>
        <verse osisID='Luke.6.32'>Si nou plede renmen sèlman moun ki renmen nou, ki benediksyon pou n' tann pou sa? Mechan yo tou yo renmen moun ki renmen yo.</verse>
        <verse osisID='Luke.6.33'>Si nou fè byen sèlman pou moun ki fè nou byen, ki benediksyon pou nou tann pou sa? Mechan yo fè menm jan an tou.</verse>
        <verse osisID='Luke.6.34'>Si se moun nou konnen k'ap renmèt nou nou prete sèlman, ki benediksyon pou nou tann pou sa? Mechan yo tou, yo prete mechan parèy yo ki kapab renmèt yo sa yo te prete yo a san mank.</verse>
        <verse osisID='Luke.6.35'>Non, nou menm se pou nou renmen lènmi nou yo, fè byen pou yo. Prete san nou pa mete espwa nou sou renmèt. Se konsa n'a resevwa yon gwo rekonpans. Se lè sa a n'a pitit Bondye ki anwo nan syèl la, paske li menm, li bon ni pou engra ni pou mechan.</verse>
        <verse osisID='Luke.6.36'>Se pou nou gen kè sansib menm jan Bondye, papa nou, gen kè sansib.</verse>
        <verse osisID='Luke.6.37'>¶ Pa jije moun, konsa Bondye p'ap jije nou. Pa kondannen moun, konsa Bondye p'ap kondannen nou. Padonnen yo, konsa Bondye va padonnen nou tou.</verse>
        <verse osisID='Luke.6.38'>Bay, Bondye va ban nou. La lage yon bon mezi, byen souke, byen foule, ak tout tiyon l', nan pòch rad nou. Mezi nou sèvi pou mezire lòt yo, se li menm Bondye va pran pou mezire nou tou.</verse>
        <verse osisID='Luke.6.39'>Epi li di yo yon lòt parabòl: Eske yon avèg ka mennen yon lòt avèg? Eske tou de p'ap tonbe nan menm twou a?</verse>
        <verse osisID='Luke.6.40'>Yon elèv pa pifò pase mèt li; men yon elèv ki fini nèt, l'ap fò tankou mèt li.</verse>
        <verse osisID='Luke.6.41'>Poukisa w'ap gade ti pay ki nan je frè ou, epi ou pa wè gwo bout bwa a ki nan je pa ou la?</verse>
        <verse osisID='Luke.6.42'>Ou menm ki pa wè gwo bout bwa ki nan je pa ou la, ki jan ou kapab di frè ou: Frè m', kite m' wete ti pay ki nan je ou la? Ipokrit! Wete gwo bout bwa ki nan je pa ou la anvan. Apre sa, wa wè klè pou ou wete pay ki nan je frè ou la.</verse>
        <verse osisID='Luke.6.43'>Yon bon pyebwa pa bay move donn, ni yon move pyebwa pa bay bon donn.</verse>
        <verse osisID='Luke.6.44'>Yo rekonèt kalite yon pyebwa sou donn li bay. Yo pa keyi fig frans sou pye rakèt, ni yo pa rekòlte rezen sou tout vye lyann.</verse>
        <verse osisID='Luke.6.45'>Yon nonm ki bon, se bon bagay li rale soti nan kè li ki bon. Yon nonm ki mechan, se move bagay li rale soti nan kè li ki move. Paske, sak nan kè yon nonm, se sak soti nan bouch li.</verse>
        <verse osisID='Luke.6.46'>Poukisa n'ap plede rele mwen: Mèt, Mèt, epi nou pa fè sa m' di nou fè?</verse>
        <verse osisID='Luke.6.47'>Moun ki vin jwenn mwen, ki tande pawòl mwen epi ki fè sa mwen di fè, men ki jan l'ap ye:</verse>
        <verse osisID='Luke.6.48'>L'ap tankou yon nonm k'ap bati yon kay; li fouye tè a byen fon, li moute fondasyon kay la sou wòch. Dlo desann, lavalas frape kay la. Men, kay la pa brannen paske li te byen bati.</verse>
        <verse osisID='Luke.6.49'>Men, moun ki tande pawòl mwen, ki pa fè sa mwen di fè, li tankou yon nonm ki bati yon kay ratè, san fondasyon. Lavalas frape kay la, yon sèl kou kay la tonbe, li kraze nèt.</verse>
      </chapter>
      <chapter osisID='Luke.7'>
        <verse osisID='Luke.7.1'>¶ Lè Jezi fin pale tout pawòl sa yo ak pèp la, li ale lavil Kapènawòm.</verse>
        <verse osisID='Luke.7.2'>Nan lavil sa a, yon kaptenn lame a te gen yon domestik li te renmen anpil. Domestik sa a te twouve l' malad prèt pou mouri.</verse>
        <verse osisID='Luke.7.3'>Kaptenn lan tande pale sou Jezi; se konsa li voye kèk chèf fanmi nan jwif yo al mande Jezi pou l' vin geri domestik li a.</verse>
        <verse osisID='Luke.7.4'>Yo rive bò kot Jezi, yo di li: Tanpri, fè sa pou li, li merite li. Paske li renmen pèp nou an.</verse>
        <verse osisID='Luke.7.5'>Se li ki te bati sinagòg la pou nou.</verse>
        <verse osisID='Luke.7.6'>Jezi ale avè yo. Li te rive toupre kay la lè kaptenn lan voye kèk zanmi di l' konsa: Mèt, pa bay kò ou tout traka sa a. Mwen pa merite pou ou antre lakay mwen.</verse>
        <verse osisID='Luke.7.7'>Se poutèt sa mwen pa t' kwè m' ase bon pou m' te vin jwenn ou, mwen menm. Annik di yon mo, domestik mwen an va geri.</verse>
        <verse osisID='Luke.7.8'>Mwen menm, mwen sou zòd chèf, mwen gen sòlda sou zòd mwen tou. Lè m' di yonn: Ale! li ale. Lè m' di yon lòt: Vini! li vini. Lè m' di domestik mwen an: Fè sa! li fè li.</verse>
        <verse osisID='Luke.7.9'>Lè Jezi tande pawòl sa yo, li vin gen yon gwo admirasyon pou kaptenn lan. Li vire bò foul moun ki t'ap swiv li a, li di yo: M'ap di nou sa: Mwen poko janm jwenn yon moun ki gen konfyans nan Bondye konsa, pa menm nan pèp Izrayèl la.</verse>
        <verse osisID='Luke.7.10'>Lè zanmi kaptenn lan te voye yo tounen nan kay la, yo jwenn domestik ki te malad la geri.</verse>
        <verse osisID='Luke.7.11'>¶ Apre sa, Jezi ale nan yon lavil yo rele Nayen. Disip li yo t'ap fè wout avè l' ansanm ak yon gwo foul moun.</verse>
        <verse osisID='Luke.7.12'>Li rive bò pòtay lavil la. Lè sa a yo t'ap pote yon mò al antere: se te sèl pitit gason yon madanm vèv. Te gen anpil moun lavil la avèk li.</verse>
        <verse osisID='Luke.7.13'>Lè Jezi wè vèv la, kè l' fè l' mal pou li, li di li: Pa kriye, tande!</verse>
        <verse osisID='Luke.7.14'>Apre sa li pwoche, li manyen sèkèy la. Moun ki t'ap pote l' yo ret kanpe. Li di: Jennonm, se mwen menm k'ap pale avè ou. Leve.</verse>
        <verse osisID='Luke.7.15'>Epi mò a leve chita, li kòmanse pale. Jezi renmèt li bay manman li.</verse>
        <verse osisID='Luke.7.16'>Tout moun yo te pè, yo t'ap fè lwanj Bondye, yo t'ap di: Yon gwo pwofèt parèt nan mitan nou! Yo t'ap di tou: Bondye vin sove pèp li a.</verse>
        <verse osisID='Luke.7.17'>Nouvèl la te gaye nan tout peyi Jide a ak nan tout vwazinaj la.</verse>
        <verse osisID='Luke.7.18'>Patizan Jan Batis yo te rakonte tout bagay sa yo bay Jan Batis.</verse>
        <verse osisID='Luke.7.19'>¶ Jan rele de ladan yo, li voye yo bò kot Jezi al mande li: Eske ou se moun nou konnen ki gen pou vini an, osinon èske nou dwe tann yon lòt?</verse>
        <verse osisID='Luke.7.20'>Lè mesye sa yo rive bò kot Jezi, yo di li: Jan Batis voye nou bò kote ou vin mande ou: Eske ou se moun nou konnen ki gen pou vini an, osinon èske nou dwe tann yon lòt?</verse>
        <verse osisID='Luke.7.21'>Lè sa a, Jezi t'ap geri anpil moun malad ak anpil moun enfim, li t'ap wete yo anba pouvwa move lespri, li t'ap fè anpil avèg wè ankò.</verse>
        <verse osisID='Luke.7.22'>Apre sa, li reponn moun Jan Batis te voye yo konsa: Ale rakonte Jan sa nou sot wè ak sa nou sot tande la a: je avèg yo louvri, moun ki t'ap bwete yo mache byen, moun ki te gen maladi lalèp yo geri, moun soudè yo tande, moun mouri yo leve, pòv yo tande bon nouvèl la.</verse>
        <verse osisID='Luke.7.23'>benediksyon pou moun ki p'ap jwenn nan mwen okazyon pou yo tonbe nan peche.</verse>
        <verse osisID='Luke.7.24'>Lè moun Jan te voye yo al fè wout yo, Jezi kòmanse pale ak foul moun yo sou Jan Batis. Li di yo konsa: Kisa nou te al wè nan dezè a? Yon pye wozo van ap balanse? Non.</verse>
        <verse osisID='Luke.7.25'>Men, kisa nou te al wè menm? Yon nonm abiye ak bèl rad? Ala, moun ki abiye ak bèl rad, k'ap viv nan jwisans, se kay wa yo jwenn yo.</verse>
        <verse osisID='Luke.7.26'>Men, manyè di m' kisa nou tal wè? Yon pwofèt? Wi. Mwen menm, mwen di nou: li pi plis pase yon pwofèt.</verse>
        <verse osisID='Luke.7.27'>Men sa ki te ekri sou Jan Batis: Men m'ap voye mesaje m' lan devan ou, la louvri chemen an devan pou ou.</verse>
        <verse osisID='Luke.7.28'>M'ap di nou sa: Nan tout moun ki fèt sou latè pa gen yonn ki pi konsekan pase Jan Batis. Men, moun ki pi piti nan peyi kote Bondye wa a pi konsekan pase li.</verse>
        <verse osisID='Luke.7.29'>Tout pèp la ansanm ak pèseptè kontribisyon yo t'ap tande li. Moun sa yo te rekonèt se Bondye ki gen rezon, se pou sa yo te fè Jan Batis batize yo.</verse>
        <verse osisID='Luke.7.30'>Men, farizyen yo ak dirèktè lalwa yo te refize sa Bondye te vle fè pou yo; se sak fè yo pa t' kite Jan Batis batize yo.</verse>
        <verse osisID='Luke.7.31'>Jezi di yo ankò: Ak ki moun mwen ta konpare moun k'ap viv nan tan alèkile yo? Ki moun yo sanble menm?</verse>
        <verse osisID='Luke.7.32'>Yo sanble timoun ki chita sou plas piblik. Yonn ap rele lòt pou di l' konsa: Nou jwe mizik cho pou nou ak fif nou, nou pa danse. Nou chante chante ki tris pou nou, nou pa kriye.</verse>
        <verse osisID='Luke.7.33'>Jan Batis vini, li pa manje pen, ni li pa bwè diven, nou di: Li gen yon move lespri sou li.</verse>
        <verse osisID='Luke.7.34'>Mwen menm, Moun Bondye voye nan lachè a, mwen vini, mwen manje, mwen bwè, nou di: Gade yon nonm! Se manje ak bwè ase l' konnen; se zanmi pèseptè kontribisyon ak moun k'ap fè sa ki mal li ye.</verse>
        <verse osisID='Luke.7.35'>Men, tout moun ki asepte bon konprann Bondye a, yo moutre se Bondye nan bon konprann li ki gen rezon.</verse>
        <verse osisID='Luke.7.36'>¶ Yon farizyen te envite Jezi vin manje avè li. Jezi ale lakay farizyen an; li chita bò tab la pou l' manje.</verse>
        <verse osisID='Luke.7.37'>Nan lavil sa a, te gen yon fanm movèz vi. Lè fanm lan pran nouvèl Jezi t'ap manje lakay farizyen an, li pote yon ti boutèy fèt an albat plen odè.</verse>
        <verse osisID='Luke.7.38'>Li mete kò l' dèyè bò pye Jezi. Li kriye, li kriye, li mouye pye Jezi ak dlo ki t'ap soti nan je li. Apre sa, li siye yo ak cheve l', li bo yo, epi li vide odè sou yo.</verse>
        <verse osisID='Luke.7.39'>Lè farizyen ki te envite Jezi a wè sa, li t'ap di nan kè l': Si nonm sa a te yon pwofèt vre, se pou l' ta konnen ki kalite moun fanm sa k'ap manyen l' lan ye, li ta konnen ki movèz vi fanm sa a ap mennen.</verse>
        <verse osisID='Luke.7.40'>Lè sa a, Jezi pran lapawòl, li di l' konsa: Simon, mwen gen kichòy pou m' di ou. Simon reponn li: Mèt, ou mèt pale wi.</verse>
        <verse osisID='Luke.7.41'>Jezi di li: Vwala, se te de moun ki te dwe yon nonm ki te prete yo lajan; premye a te dwe l' senksan (500) goud; lòt la te dwe l' senkant goud.</verse>
        <verse osisID='Luke.7.42'>Ni yonn ni lòt pa t' gen dekwa peye dèt la. Lè sa a, nonm lan di yo yo pa bezwen peye dèt la ankò. Kilès nan yo de a va renmen l' plis?</verse>
        <verse osisID='Luke.7.43'>Simon reponn li: Mwen ta kwè se nonm ki te dwe l' plis la. Jezi di l': Ou byen reponn.</verse>
        <verse osisID='Luke.7.44'>Epi li vire bò fanm lan, li di Simon: Ou wè fanm sa a? Mwen antre lakay ou, ou pa menm ban m' dlo pou m' lave pye m'; men li menm, li lave pye m' ak dlo ki soti nan je l'. Apre sa, li siye yo ak cheve li.</verse>
        <verse osisID='Luke.7.45'>Ou pa te bo m' lè m' t'ap antre lakay ou; men li menm, depi mwen antre se bo l'ap bo pye m'.</verse>
        <verse osisID='Luke.7.46'>Ou pa vide lwil sou tèt mwen; men li menm, li vide odè sou pye mwen.</verse>
        <verse osisID='Luke.7.47'>Se poutèt sa, mwen di ou: li fè tout bagay sa yo pou moutre jan li renmen anpil, paske yo padonnen li anpil peche. Men, yon moun yo padonnen yon ti kras, se yon ti kras l'ap moutre jan l' renmen tou.</verse>
        <verse osisID='Luke.7.48'>Apre sa, Jezi di fanm lan: Peche ou yo padonnen.</verse>
        <verse osisID='Luke.7.49'>Moun ki te chita bò tab la avèk li yo pran di nan kè yo: Ki moun nonm sa a ye menm pou li padonnen peche?</verse>
        <verse osisID='Luke.7.50'>Men Jezi di fanm lan: Se konfyans ou nan Bondye ki sove ou. Ale ak kè poze.</verse>
      </chapter>
      <chapter osisID='Luke.8'>
        <verse osisID='Luke.8.1'>¶ Apre sa, Jezi mache ale nan tout lavil yo ak nan tout bouk yo. Li t'ap mache bay mesaj la, li t'ap anonse bon nouvèl peyi kote Bondye Wa a. Douz disip yo te toujou avè li.</verse>
        <verse osisID='Luke.8.2'>Te gen kèk fanm avè l' tou. Se moun li te wete move lespri sou yo, li te geri maladi yo. Te gen Mari (yo te rele moun Magdala a). Jezi te wete sèt move lespri sou li.</verse>
        <verse osisID='Luke.8.3'>Te gen Jan, madanm Chouza, yonn nan jeran Ewòd yo. Te gen Sizan ak anpil lòt ankò. Yo tout yo t'ap ede Jezi ansanm ak disip li yo ak sa yo te genyen.</verse>
        <verse osisID='Luke.8.4'>¶ Lè sa a, te gen yon gwo foul moun ki te sanble; moun te soti nan divès vil vin bò kot Jezi. Li pran rakonte yo parabòl sa a:</verse>
        <verse osisID='Luke.8.5'>Yon nonm soti pou li ale simen grenn nan jaden li. Pandan l' t'ap simen grenn yo, kèk grenn tonbe bò chemen an: Pye pile yo, zwezo nan syèl vini, yo manje yo.</verse>
        <verse osisID='Luke.8.6'>Yon pati tonbe nan mitan wòch; grenn yo leve. Men, yo cheche paske yo pa t' jwenn tè fre.</verse>
        <verse osisID='Luke.8.7'>Yon lòt pati tonbe nan mitan pye pikan. Pye pikan yo grandi ansanm ak bon ti plant yo, yo toufe yo.</verse>
        <verse osisID='Luke.8.8'>Men, yon lòt pati ankò tonbe nan bon tè. Plant yo leve, yo donnen: yo bay san (100) pou yonn. Lè l' fin di sa, li di ankò: Si nou gen zòrèy pou n' tande, tande.</verse>
        <verse osisID='Luke.8.9'>Disip li yo mande l' kisa parabòl sa a vle di.</verse>
        <verse osisID='Luke.8.10'>Li reponn yo: Pou nou, yo fè nou konnen tout sekrè peyi kote Bondye Wa a. Men, pou lòt moun yo, yo ba yo l' an parabòl; konsa yo mèt gade, yo p'ap wè, yo mèt tande, yo p'ap konprann.</verse>
        <verse osisID='Luke.8.11'>Men sa parabòl sa a vle di: Grenn y'ap simen an se pawòl Bondye.</verse>
        <verse osisID='Luke.8.12'>Gen moun ki sanble ak tè bò chemen kote grenn yo tonbe a. Yo tande, men Satan vini, li rache pawòl la nan kè yo pou yo pa kwè, pou yo pa sove.</verse>
        <verse osisID='Luke.8.13'>Gen lòt moun ki sanble tè ki gen anpil wòch la. Yo tande pawòl la, yo resevwa l' ak kè kontan; men yo pa kite l' pouse rasin, yo pa kwè l' pou lontan. Lè eprèv tonbe sou yo, yo vire do bay Bondye.</verse>
        <verse osisID='Luke.8.14'>Grenn ki tonbe nan mitan pikan yo, se moun ki tande pawòl la, men lè y al fè wout yo, yo kite traka lavi, richès ak plezi ki nan lavi toufè l'. Yo donnen men donn yo pa janm rive rèk.</verse>
        <verse osisID='Luke.8.15'>Grenn ki tonbe nan bon tè a, se moun ki sensè, ki gen bon kè, ki tande pawòl la, yo kenbe l' nan kè yo. Yo toujou rete fèm jouk yo donnen.</verse>
        <verse osisID='Luke.8.16'>Pesonn pa limen yon lanp pou l' kouvri l' anba yon mamit, osinon pou l' mete l' anba yon kabann. Li mete l' sou yon etajè. Konsa, moun k'ap antre yo kapab wè limyè a.</verse>
        <verse osisID='Luke.8.17'>Nanpwen anyen ki kache ki p'ap devwale, nanpwen sekrè pou moun pa rive konnen, ki p'ap parèt aklè.</verse>
        <verse osisID='Luke.8.18'>Se poutèt sa, fè atansyon jan n'ap tande pawòl la. Paske, moun ki genyen deja a, y'a ba li ankò. Men, moun ki pa gen anyen an, y'a wete nan men l' menm ti sa l' te kwè li te genyen an.</verse>
        <verse osisID='Luke.8.19'>Manman Jezi ak frè l' yo te vin kote li. Men, yo pa t' kapab rive pre li akòz foul moun yo.</verse>
        <verse osisID='Luke.8.20'>Moun yo di l' konsa: Men manman ou ak frè ou yo deyò a. Yo anvi wè ou.</verse>
        <verse osisID='Luke.8.21'>Men, Jezi di yo tout: Manman m' ak frè m', se moun ki koute pawòl Bondye a epi ki fè sa pawòl la di.</verse>
        <verse osisID='Luke.8.22'>¶ Yon jou, Jezi moute nan yon kannòt ak disip li yo. Li di yo: Ann janbe lòt bò letan an. Lamenm yo pati.</verse>
        <verse osisID='Luke.8.23'>Pandan yo t'ap navige, dòmi pran Jezi. Yon gwo van vin leve sou letan an, dlo kòmanse plen kannòt la, kifè lavi yo tout te an danje.</verse>
        <verse osisID='Luke.8.24'>Yo pwoche bò kot Jezi yo souke l', yo di li: Mèt, Mèt, se mouri n'ap mouri wi! Jezi leve, li pale byen fò ak van an ansanm ak lanm lanmè yo: tout bagay vin byen trankil, yon gwo kalmi fèt.</verse>
        <verse osisID='Luke.8.25'>Epi Jezi di yo: Kote konfyans nou ye? Men, yo te pè, yo te sezi. Yonn t'ap di lòt konsa: Ki moun li ye menm? Li kòmande menm van ak lanmè, yo obeyi li.</verse>
        <verse osisID='Luke.8.26'>Yo fè tè nan peyi Jerazenyen yo ki lòt bò letan an, vizaviz ak Galile.</verse>
        <verse osisID='Luke.8.27'>Jezi desann atè. Lamenm yon nonm lavil la vin devan l': nonm lan te gen anpil move lespri sou li. Depi lontan li pa t' janm vle mete rad sou li, ni li pa t' vle rete nan ankenn kay, se nan mitan tonm mò yo li t'ap viv.</verse>
        <verse osisID='Luke.8.28'>Lè l' wè Jezi, li bay yon gwo rèl, li lage kò l' atè devan Jezi, li pran pale byen fò, li di li konsa: Kisa m' gen avè ou, Jezi, Pitit Bondye ki anwo nan syèl la? Tanpri souple, pa fè m' soufri.</verse>
        <verse osisID='Luke.8.29'>Li te pale konsa paske Jezi te pase move lespri a lòd pou li soti sou nonm lan. Anpil fwa, lespri a te vin sou li: lè konsa, yo te konn mare tou de men l' ak tou de pye l' ak chenn pou l' pa t' kouri. Men, li te jwenn mwayen pete chenn yo epi move lespri a te mennen l' ale nan dezè.</verse>
        <verse osisID='Luke.8.30'>Jezi mande li: Ki jan ou rele? Li reponn: Yo rele m' Rejiman. Li di sa paske se anpil move lespri ki te sou nonm lan.</verse>
        <verse osisID='Luke.8.31'>Lespri yo t'ap mande Jezi: Tanpri souple, pa voye n' ale nan gwo twou san fon an.</verse>
        <verse osisID='Luke.8.32'>Sou ti mòn lan te gen yon bann kochon ki t'ap chache manje pou yo manje. Move lespri yo pran mande Jezi: Tanpri souple, kite nou antre nan kochon sa yo. Jezi ba yo pèmisyon sa a.</verse>
        <verse osisID='Luke.8.33'>Lè sa a, move lespri yo soti sou nonm lan, yo antre nan kochon yo. Lamenm tout bann kochon yo pran degrengole desann bò falèz la, y' al neye tèt yo nan letan an.</verse>
        <verse osisID='Luke.8.34'>Moun ki t'ap gade kochon yo, lè yo wè sak te rive, yo pran kouri, yo gaye nouvèl la nan lavil la kou andeyò.</verse>
        <verse osisID='Luke.8.35'>Moun soti pou y' al wè sak te pase. Lè yo rive kote Jezi te ye a, yo jwenn nonm lan: move lespri yo te soti sou li, li te chita nan pye Jezi byen abiye ak tout bon sans li sou li. Yo tout te pè.</verse>
        <verse osisID='Luke.8.36'>Moun ki te asiste bagay la mete rakonte yo ki jan nonm ki te gen move lespri sou li a te geri.</verse>
        <verse osisID='Luke.8.37'>Lè sa a, tout moun nan peyi Jerazenyen yo mande Jezi pou li al fè wout li kite peyi a, paske yo te pè anpil. Jezi moute nan kannòt la pou l' ale.</verse>
        <verse osisID='Luke.8.38'>Nonm ki te gen move lespri soti sou li a mande l' pou li ale avèk li tou. Men, Jezi voye l' ale, li di li:</verse>
        <verse osisID='Luke.8.39'>Tounen lakay ou; al rakonte tou sa Bondye fè pou ou. Nonm lan pati, li mache fè konnen tou sa Jezi te fè pou li nan tout lavil la.</verse>
        <verse osisID='Luke.8.40'>¶ Lè Jezi tounen lòt bò letan an, yon foul moun resevwa l', paske tout moun t'ap tann li.</verse>
        <verse osisID='Luke.8.41'>Yon nonm yo rele Jayiris vin rive. Se li ki te chèf sinagòg la. Li lage kò l' nan pye Jezi, li mande li: Tanpri souple, ann al lakay.</verse>
        <verse osisID='Luke.8.42'>Mwen gen yon tifi douzan ki sèl pitit fi m', mwen kite l' prèt pou mouri. Pandan Jezi tapral lakay Jayiris, yon foul moun t'ap kwense l' toupatou.</verse>
        <verse osisID='Luke.8.43'>Te gen yon fanm nan foul moun yo ki te malad: Depi douzan li t'ap pèdi san. Li te fin depanse tout byen l' kay dòktè, san yo yonn pa t' kapab geri li.</verse>
        <verse osisID='Luke.8.44'>Li pwoche pa dèyè, li manyen ke rad Jezi. Latou, san an rete.</verse>
        <verse osisID='Luke.8.45'>Jezi mande: Ki moun ki manyen m' lan? Tout moun pran di se pa yo. Lè sa a, Pyè di li: Men, Mèt, se nan mitan yon foul moun ou ye, moun ap kwense ou tout jan.</verse>
        <verse osisID='Luke.8.46'>Men, Jezi reponn li: Mwen di ou gen yon moun ki manyen m', paske mwen santi yon fòs soti sou mwen.</verse>
        <verse osisID='Luke.8.47'>Lè sa a, fanm lan wè yo te dekouvri l', li pran tranble kou yon fèy bwa, li vin lage kò l' nan pye Jezi, li pran rakonte devan tout pèp la poukisa li te manyen l', ki jan li te geri menm lè a tou.</verse>
        <verse osisID='Luke.8.48'>Jezi di li: Mafi, se konfyans ou nan Bondye ki geri ou; ale ak kè poze.</verse>
        <verse osisID='Luke.8.49'>Jezi t'ap pale toujou lè yon nonm soti lakay chèf sinagòg la vin di li: Tifi ou la mouri; ou pa bezwen deranje mèt la pase sa.</verse>
        <verse osisID='Luke.8.50'>Men, lè Jezi tande sa, li di Jayiris konsa: Pa pè. Sèlman, met konfyans ou nan mwen, pitit la va geri.</verse>
        <verse osisID='Luke.8.51'>Lè Jezi rive lakay la, li pa kite tout moun yo antre ak li. Li pran Pyè, Jan, Jak epi papa ak manman pitit la.</verse>
        <verse osisID='Luke.8.52'>Tout moun t'ap kriye, yo t'ap plenn lanmò pitit la. Jezi di yo: Pa kriye. Pitit la pa mouri, se dòmi l'ap dòmi.</verse>
        <verse osisID='Luke.8.53'>Lè sa a, yo tonbe pase l' nan betiz paske yo te konnen tifi a fin mouri.</verse>
        <verse osisID='Luke.8.54'>Men, Jezi pran men pitit la, li pale byen fò, li di konsa: Tifi, leve.</verse>
        <verse osisID='Luke.8.55'>Lespri tifi a tounen sou li ankò, menm lè a li leve. Jezi pase lòd pou yo ba l' manje.</verse>
        <verse osisID='Luke.8.56'>Papa ak manman tifi a te sezi anpil, men Jezi bay yo lòd pou yo pa di pesonn sak te pase.</verse>
      </chapter>
      <chapter osisID='Luke.9'>
        <verse osisID='Luke.9.1'>¶ Jezi sanble douz disip li yo, li ba yo pouvwa ak otorite pou chase tout move lespri, pou geri tout maladi.</verse>
        <verse osisID='Luke.9.2'>Apre sa, li voye yo mache fè konnen gouvènman Bondye Wa a, li voye yo geri malad yo tou.</verse>
        <verse osisID='Luke.9.3'>Li di yo: Pa pran anyen pou vwayaj la: ni baton, ni sak, ni pen, ni lajan, pa menm yon rad derechanj.</verse>
        <verse osisID='Luke.9.4'>Rete nan yon sèl kay, kay kote y'a resevwa nou an, jouk nou pati kite peyi a.</verse>
        <verse osisID='Luke.9.5'>Tout kote moun pa vle resevwa nou, kite lavil sa a, souke pousyè pye nou; konsa yo p'ap ka di nou pa t' avèti yo.</verse>
        <verse osisID='Luke.9.6'>Disip yo pati, yo mache ale nan tout bouk, yo t'ap anonse bon nouvèl la, yo t'ap geri moun malad toupatou.</verse>
        <verse osisID='Luke.9.7'>Lè sa a, Ewòd t'ap gouvènen nan peyi Galile a. Li te pran nouvèl tou sak t'ap pase. Men, li pa t' konnen sa pou l' te kwè. Gen moun ki t'ap di: Se Jan Batis ki leve pami mò yo.</verse>
        <verse osisID='Luke.9.8'>Gen lòt ki t'ap di: Se Eli ki parèt. Gen lòt ki t'ap di ankò: Se yonn nan ansyen pwofèt yo ki leve pami mò yo.</verse>
        <verse osisID='Luke.9.9'>Men Ewòd t'ap di: Mwen te fè koupe tèt Jan. Men, nonm mwen tande y'ap nonmen non l' anpil la, kilès li ye menm? Li t'ap chache wè Jezi.</verse>
        <verse osisID='Luke.9.10'>¶ Lè apòt yo tounen, yo rakonte Jezi tou sa yo te fè. Li pran yo avèk li, yo pati ansanm pou kont yo pou lavil Betsayda.</verse>
        <verse osisID='Luke.9.11'>Men, lè foul moun yo vin konn sa, yo pati dèyè li. Jezi resevwa yo, li pale yo sou peyi kote Bondye Wa a, li geri tout moun ki te malad.</verse>
        <verse osisID='Luke.9.12'>Lè solèy kòmanse kouche, douz disip yo pwoche bò kot Jezi, yo di li: Voye moun yo ale pou yo ka achte manje, pou yo jwenn kote pou yo dòmi nan bouk yo ak nan vwazinaj la; paske isit la nou nan mitan yon dezè.</verse>
        <verse osisID='Luke.9.13'>Jezi di yo: Poukisa nou pa ba yo manje pito! Men, yo reponn: Nou gen senk pen ak de pwason sèlman. Ou ta vle pou n' al achte manje pou n' bay tout pèp sa a?</verse>
        <verse osisID='Luke.9.14'>(Te gen senkmil (5.000) gason konsa.) Jezi di disip li yo: Fè yo chita pa ranje senkant konsa.</verse>
        <verse osisID='Luke.9.15'>Disip yo koute l', yo fè tout moun chita.</verse>
        <verse osisID='Luke.9.16'>Jezi pran senk pen ak de pwason yo, li leve je l' nan syèl la, li di Bondye mèsi pou manje a. Apre sa, li separe l', li renmèt li bay disip yo pou mache bay foul moun yo.</verse>
        <verse osisID='Luke.9.17'>Tout moun manje vant plen. Lèfini, disip yo ranmase douz panyen plen moso ki te rete.</verse>
        <verse osisID='Luke.9.18'>¶ Yon jou, Jezi te pou kont li, li t'ap lapriyè. Disip li yo vin jwenn li, li mande yo: Ki moun yo di mwen ye?</verse>
        <verse osisID='Luke.9.19'>Yo reponn li: Gen moun ki di ou se Jan Batis! Gen lòt ki di ou se Eli. Gen lòt ankò ki di ou se yonn nan ansyen pwofèt yo ki leve pami mò yo.</verse>
        <verse osisID='Luke.9.20'>Li mande yo: Bon, nou menm, ki moun nou di mwen ye? Pyè reponn li: Ou se Kris la, Moun Bondye chwazi pou voye a.</verse>
        <verse osisID='Luke.9.21'>Jezi pase yo lòd sevè pou yo pa di pesonn sa.</verse>
        <verse osisID='Luke.9.22'>Apre sa, li di yo: Mwen menm, Moun Bondye voye nan lachè a, mwen gen pou m' soufri anpil. Chèf fanmi yo, chèf prèt yo ak dirèktè lalwa yo, yo yonn p'ap vle wè mwen. Y'ap fè yo touye mwen. Men, sou twa jou m'ap leve soti vivan nan lanmò.</verse>
        <verse osisID='Luke.9.23'>Epi li di yo tout: Si yon moun vle mache dèyè m', se pou li bliye tèt li. Se pou li chaje kwa l' sou zèpòl li chak jou, epi swiv mwen.</verse>
        <verse osisID='Luke.9.24'>Paske, moun ki ta vle sove lavi l' va pèdi li. Men, moun ki va pèdi lavi l' poutèt mwen, la sove li.</verse>
        <verse osisID='Luke.9.25'>Kisa sa ta sèvi yon moun pou l' ta genyen lemonn antye, si l' pèdi nanm li, ou si l' detwi lavi li?</verse>
        <verse osisID='Luke.9.26'>Si yon moun wont di se moun mwen li ye, si li wont pale pawòl mwen, enben, mwen menm tou, Moun Bondye voye nan lachè a, lè m'a tounen nan tout pouvwa m' ak tout bèl pouvwa Papa m', nan mitan lame zanj li yo, m'a wont pran li pou moun pa m' tou.</verse>
        <verse osisID='Luke.9.27'>Sa m'ap di nou la a, se vre wi: nan moun ki la koulye a, gen ladan yo ki p'ap mouri san yo pa wè gouvènman Bondye a.</verse>
        <verse osisID='Luke.9.28'>¶ Wit jou konsa, apre li te fin di pawòl sa yo, Jezi pran Pyè, Jan ak Jak. Li moute sou yon mòn pou li al lapriyè.</verse>
        <verse osisID='Luke.9.29'>Antan li t'ap lapriyè, figi l' pran chanje, rad li vin klere tou blan.</verse>
        <verse osisID='Luke.9.30'>Te gen dezòm ki t'ap pale ak Jezi: se te Moyiz ak Eli,</verse>
        <verse osisID='Luke.9.31'>ki te parèt nan mitan yon bèl limyè ki soti nan syel la. Yo t'ap pale avèk li sou jan li tapral mouri lavil Jerizalèm pou l' te ka akonpli misyon li.</verse>
        <verse osisID='Luke.9.32'>Yon bon dòmi te gen tan vòlè Pyè ak kanmarad li yo. Men, lè yo leve, yo wè bèl limyè ki te vlope Jezi ansanm ak de mesye ki te bò kote l' yo.</verse>
        <verse osisID='Luke.9.33'>Antan mesye yo tapral kite Jezi Pyè di li: Mèt, sa te bon nèt pou nou te la. Ann moute twa ti kay, yonn pou ou, yonn pou Moyiz ak yonn pou Eli. Li pa t' konnen sa l' t'ap di.</verse>
        <verse osisID='Luke.9.34'>Pandan li t'ap pale konsa, yon nwaj vin kouvri yo ak lonbraj li. Lè disip yo wè nwaj la ap vin sou yo, yo te pè.</verse>
        <verse osisID='Luke.9.35'>Lè sa a, yo tande yon vwa ki soti nan nwaj la ki di: Moun sa a se pitit mwen, moun mwen chwazi a. Koute li!</verse>
        <verse osisID='Luke.9.36'>Apre vwa a fin pale, Jezi te pou kont li ankò. Disip yo te fèmen bouch yo sou sa. Lè sa a, yo pa t' rakonte pesonn sa yo te wè.</verse>
        <verse osisID='Luke.9.37'>¶ Nan denmen, yo desann soti sou mòn lan. Yon gwo foul moun te vin kontre Jezi.</verse>
        <verse osisID='Luke.9.38'>Nan mitan foul la, yon nonm pran rele: Mèt, tanpri, voye je ou sou pitit gason m' lan. Souple, se yon sèl la mwen genyen.</verse>
        <verse osisID='Luke.9.39'>Li gen yon move lespri ki konn pran l', lè konsa lespri a fè l' bay yon sèl rèl, li souke l' byen souke, li fè bouch li kimen. Se pa ti maltrete li maltrete ti bway la. Epi se tout yon traka lè pou l' soti sou li.</verse>
        <verse osisID='Luke.9.40'>Mwen te mande disip ou yo pou yo te chase move lespri a, men yo pa t' kapab.</verse>
        <verse osisID='Luke.9.41'>Jezi reponn: Ala moun san konfyans nan Bondye! Ala move moun! Jouk kilè pou m' rete nan mitan nou? Jouk kilè pou m' sipòte nou? Mennen ti bway la isit.</verse>
        <verse osisID='Luke.9.42'>Pandan yo t'ap mennen ti bway la vini move lespri a fese l' atè, li souke l' byen souke. Men, Jezi pale byen fò avèk move lespri a. Li geri pitit la, li renmèt li bay papa li.</verse>
        <verse osisID='Luke.9.43'>¶ Tout moun te sezi pou wè jan Bondye gen pouvwa. Pandan moun yo te nan ladmirasyon pou tou sa Jezi t'ap fè konsa, Jezi di disip li yo:</verse>
        <verse osisID='Luke.9.44'>Fè sa antre nan tèt nou byen: Mwen menm, Moun Bondye voye nan lachè a, mwen gen pou m' tonbe anba men lèzòm.</verse>
        <verse osisID='Luke.9.45'>Men, disip yo pa t' konprann pawòl la; sans li te kache pou yo, yo pa t' ka konnen sa sa te vle di: epi yo te pè poze l' keksyon sou sa tou.</verse>
        <verse osisID='Luke.9.46'>Apre sa, disip yo t'ap diskite yonn ak lòt pou konnen kilès nan yo ki te pi grannèg.</verse>
        <verse osisID='Luke.9.47'>Jezi vin konnen lide ki te nan tèt yo: li pran yon timoun piti li mete l' bò kote li.</verse>
        <verse osisID='Luke.9.48'>Epi li di yo: Nenpòt moun ki resevwa timoun sa a poutèt mwen, se mwen menm menm li resevwa. Nenpòt moun ki resevwa m', li resevwa moun ki voye m' lan tou. Moun ki pi piti nan mitan nou tout la a, se li ki pi grannèg.</verse>
        <verse osisID='Luke.9.49'>Jan pran lapawòl, li di: Mèt, nou te wè yon nonm ki pran non ou pou chase move lespri. Nou te vle anpeche l' fè sa paske li pa t'ap mache avèk nou.</verse>
        <verse osisID='Luke.9.50'>Jezi reponn li: Kite l' non. Moun ki pa kont ou, se moun pa ou li ye.</verse>
        <verse osisID='Luke.9.51'>¶ Dat pou Jezi te moute nan syèl la t'ap pwoche. Lè sa a li pran desizyon l', li pran chemen Jerizalèm.</verse>
        <verse osisID='Luke.9.52'>Li voye kèk mesaje devan. Yo pati. Yo antre nan yon bouk peyi Samari pou pare yon kote pou Jezi desann.</verse>
        <verse osisID='Luke.9.53'>Men, moun yo pa t' vle resevwa l', paske li tapral Jerizalèm.</verse>
        <verse osisID='Luke.9.54'>Lè Jak ak Jan, de nan disip yo, wè sa, yo di li: Mèt, ou pa ta vle nou bay lòd pou dife nan syèl la desann fin ak yo?</verse>
        <verse osisID='Luke.9.55'>Jezi vire bò kote yo, li pale byen sèvè ak yo.</verse>
        <verse osisID='Luke.9.56'>Apre sa, y' ale nan yon lòt bouk.</verse>
        <verse osisID='Luke.9.57'>¶ Pandan yo t'ap mache, yon nonm di Jezi konsa: M'ap swiv ou tout kote ou prale.</verse>
        <verse osisID='Luke.9.58'>Jezi reponn li: Chat mawon gen twou yo, zwezo nan syèl la gen nich yo tou. Men, mwen menm, Moun Bondye voye nan lachè a, mwen pa gen kote pou m' poze tèt mwen.</verse>
        <verse osisID='Luke.9.59'>Jezi di yon lòt: Swiv mwen. Men, nonm lan reponn li: Mèt, pèmèt mwen al antere papa m' anvan.</verse>
        <verse osisID='Luke.9.60'>Men, Jezi di li: Kite moun mouri antere moun mouri yo. Ou menm, al fè konnen gouvènman Bondye a.</verse>
        <verse osisID='Luke.9.61'>Yon lòt di l' ankò: M'ap swiv ou wi, Mèt. Men, kite m' al di moun lakay mwen yo orevwa.</verse>
        <verse osisID='Luke.9.62'>Jezi reponn li: Moun ki mete men nan yon travay, epi k'ap vire tèt gade dèyè, moun konsa pa ka sèvi nan peyi kote Bondye Wa a.</verse>
      </chapter>
      <chapter osisID='Luke.10'>
        <verse osisID='Luke.10.1'>¶ Apre sa, Seyè a chwazi swasanndis lòt disip; li voye yo devan l' de pa de nan tout lavil ak tout kote li menm li te gen pou l' ale.</verse>
        <verse osisID='Luke.10.2'>Li di yo: Rekòt la anpil, men pa gen ase travayè pou ranmase li. Mande mèt jaden an pou l' voye travayè nan jaden l' lan.</verse>
        <verse osisID='Luke.10.3'>Ale: m'ap voye nou tankou ti mouton nan mitan chen mawon.</verse>
        <verse osisID='Luke.10.4'>Pa pote ni lajan, ni manje, ni soulye. Pa rete nan di pesonn bonjou nan chemen an.</verse>
        <verse osisID='Luke.10.5'>Lè nou antre nan yon kay, premye bagay pou nou di: benediksyon pou tout moun ki nan kay la.</verse>
        <verse osisID='Luke.10.6'>Si gen yon moun ki ka resevwa benediksyon an, benediksyon an va desann sou li; si pa genyen, benediksyon an va tounen vin jwenn ou.</verse>
        <verse osisID='Luke.10.7'>Rete nan kay sa a; manje, bwè tou sa y'a ban nou, paske moun ki travay merite pou yo peye l' lajan travay li. Pa soti nan yon kay pou al rete nan yon lòt.</verse>
        <verse osisID='Luke.10.8'>Lè nou antre man yon lavil, si yo resevwa nou, manje sa y'a mete devan nou.</verse>
        <verse osisID='Luke.10.9'>Geri moun malad ki nan lavil la, di tout moun yo: Gouvènman Bondye a rive toupre nou.</verse>
        <verse osisID='Luke.10.10'>Men, lè nou antre nan yon lavil, si yo pa resevwa nou, mache nan tout lari, di yo konsa:</verse>
        <verse osisID='Luke.10.11'>Men n'ap souke pousyè lavil nou an ki te kole anba pye nou, nou fini ak nou. Tansèlman, konnen byen: Gouvènman Bondye a te rive toupre nou.</verse>
        <verse osisID='Luke.10.12'>M'ap di nou sa: Jou jijman an, y'ap peni lavil sa a pi rèd pase lavil Sodòm.</verse>
        <verse osisID='Luke.10.13'>Malè pou nou, moun lavil Korazen! Malè pou nou tou, moun lavil Betsayda! Paske, si mirak ki fèt nan mitan nou yo, se te nan mitan lavil Tir ak lavil Sidon yo te fèt, gen lontan moun sa yo ta chita atè, yo ta mete rad sak sou yo, yo ta kouvri kò yo ak sann dife pou fè wè yo vle tounen vin jwenn Bondye.</verse>
        <verse osisID='Luke.10.14'>Se poutèt sa, jou jijman an, y'a peni nou pi rèd pase moun lavil Tir ak moun lavil Sidon.</verse>
        <verse osisID='Luke.10.15'>Nou menm, moun lavil Kapènawòm: nou ta vle yo leve nou jouk nan syèl la; enben y'ap bese nou desann jouk anba kote mò yo ye a.</verse>
        <verse osisID='Luke.10.16'>Li di disip li yo ankò: Moun ki koute nou, se mwen menm yo koute. Moun ki repouse nou, se mwen menm yo repouse. Moun ki repouse m', se moun ki voye m' lan yo repouse.</verse>
        <verse osisID='Luke.10.17'>¶ Swasanndis disip yo tounen ak kè kontan, yo di li: Mèt, ata move lespri yo soumèt devan nou, lè nou pran non ou pou chase yo.</verse>
        <verse osisID='Luke.10.18'>Jezi di yo: Mwen te wè Satan ap tonbe sot nan syèl la tankou yon zèklè.</verse>
        <verse osisID='Luke.10.19'>Koute: Mwen ban nou pouvwa pou nou mache sou sèpan ak eskòpyon, pou nou kraze tout pouvwa Satan anba pye nou, pou anyen pa kapab fè nou mal.</verse>
        <verse osisID='Luke.10.20'>Men, nou pa bezwen kontan dapre move lespri yo soumèt devan nou. Fè kè n' kontan pito dapre non nou ekri nan syèl la.</verse>
        <verse osisID='Luke.10.21'>Lè sa a, Sentespri a te fè kè Jezi kontan anpil. Jezi di konsa: O Papa, ou menm ki mèt syèl la ak tè a, mwen di ou mèsi anpil dapre ou pran bagay ou te kache nan je gwo save ak moun lespri yo ou devwale yo bay ti piti yo. Wi, Papa mwen, sa pase konsa paske se konsa ou te vle li.</verse>
        <verse osisID='Luke.10.22'>Papa m' renmèt tout bagay nan men mwen. Pesonn pa konn kilès moun Pitit la ye, esepte Papa a; pesonn pa konn kilès moun Papa a ye, eseptè Pitit la, ak moun Pitit la vle fè konnen li.</verse>
        <verse osisID='Luke.10.23'>Apre sa, Jezi vire bò disip li yo, li rele yo apa, li di yo: benediksyon pou nou k'ap wè sa n'ap wè a.</verse>
        <verse osisID='Luke.10.24'>Paske, m'ap di nou sa: anpil pwofèt ak anpil wa te anvi wè sa n'ap wè la a, men yo pa t' wè li, yo te anvi tande sa n'ap tande la a, men yo pa t' tande li.</verse>
        <verse osisID='Luke.10.25'>¶ Yon dirèktè lalwa vin rive. Pou l' pran Jezi nan pèlen li di l' konsa: Mèt, kisa pou m' fè pou m' resevwa lavi ki p'ap janm fini an?</verse>
        <verse osisID='Luke.10.26'>Jezi di li: Kisa ki ekri nan lalwa? Ki jan ou konprann li?</verse>
        <verse osisID='Luke.10.27'>Nonm lan reponn: Se pou ou renmen Mèt la, Bondye ou, ak tout kè ou, ak tout nanm ou, ak tout fòs kouraj ou, ak tout lide ou. Se pou renmen frè parèy ou tankou ou renmen pwòp tèt pa ou.</verse>
        <verse osisID='Luke.10.28'>Jezi di li: Ou byen reponn. Si ou fè sa, wa gen lavi.</verse>
        <verse osisID='Luke.10.29'>Men, dirèktè lalwa a te vle bay tèt li rezon, kifè li mande Jezi: Ki moun ki frè parèy mwen?</verse>
        <verse osisID='Luke.10.30'>Jezi reponn li konsa: Vwala, yon nonm t'ap desann soti Jerizalèm, li tapral Jeriko. Kèk ansasen atake l', yo vòlò ata rad ki te sou li, yo bat li byen bat, yo kite li twaka (3/4) mò.</verse>
        <verse osisID='Luke.10.31'>Lè sa a, yon prèt vin ap desann sou menm wout la, li wè nonm lan, men li janbe lòt bò wout la, li al fè wout li.</verse>
        <verse osisID='Luke.10.32'>Konsa tou, yon moun Levi vin ap pase menm kote a, li rive toupre, li wè nonm lan, men li janbe lòt bò wout la, li al fè wout li.</verse>
        <verse osisID='Luke.10.33'>Men, yon moun peyi Samari ki t'ap vwayaje sou menm wout la rive bò kote nonm lan; kè l' fè l' mal lè li wè nonm lan.</verse>
        <verse osisID='Luke.10.34'>Li pwoche kote l', li vide lwil ak diven sou blese l' yo, li panse yo. Apre sa, li mete nonm lan sou bèt li te moute a. Li mennen l' nan yon lotèl kote li pran swen li.</verse>
        <verse osisID='Luke.10.35'>Nan denmen, li rale kòb nan pòch li, li bay mèt lotèl la, epi li di li: Okipe nonm sa a pou mwen. Lè m' tounen isit la ankò m'a renmèt ou tout depans ou va fè anplis pou li.</verse>
        <verse osisID='Luke.10.36'>Apre sa, Jezi di nonm lan: Dapre ou, nan twa moun sa yo, kilès ki te moutre li se frè parèy nonm ki te tonbe nan men ansasen yo?</verse>
        <verse osisID='Luke.10.37'>Dirèktè lalwa a reponn: Nonm ki te gen pitye pou li a. Jezi di li: Ale, fè menm bagay la tou.</verse>
        <verse osisID='Luke.10.38'>¶ Jezi al fè wout li ansanm ak disip li yo. Li antre nan yon ti bouk kote yon fanm yo rele Mat resevwa l' lakay li.</verse>
        <verse osisID='Luke.10.39'>Mat sa a te gen yon sè yo rele Mari. Mari te chita nan pye mèt la, li t'ap koute pawòl li yo.</verse>
        <verse osisID='Luke.10.40'>Mat menm t'ap fatige kò l' ak tout travay ki te pou fèt nan kay la. Lè sa a, li vini, li di: Mèt, sa pa fè ou anyen pou ou wè sè m' lan kite m' ap fè tout travay la pou kont mwen? Manyè di l' ede m' non.</verse>
        <verse osisID='Luke.10.41'>Jezi reponn li: Mat, Mat. W'ap trakase tèt ou, w'ap bat kò ou pou yon bann bagay.</verse>
        <verse osisID='Luke.10.42'>Men, se yon sèl bagay ki nesesè. Se li Mari chwazi, yo p'ap janm wete l' nan men li.</verse>
      </chapter>
      <chapter osisID='Luke.11'>
        <verse osisID='Luke.11.1'>¶ Yon lè, Jezi t'ap lapriyè yon kote. Lè l' fin lapriyè, yonn nan disip li yo di li: Mèt, moutre nou lapriyè tankou Jan te moutre patizan li yo.</verse>
        <verse osisID='Luke.11.2'>Jezi di yo: Lè n'ap lapriyè, men sa pou n' di: Papa, nou mande pou non ou toujou respekte. vin tabli gouvènman ou lan.</verse>
        <verse osisID='Luke.11.3'>Chak jou, ban nou manje nou bezwen pou jounen an.</verse>
        <verse osisID='Luke.11.4'>Padonnen peche nou yo, paske nou menm tou nou padonnen tout moun ki fè nou mal. Pa kite nou nan pozisyon pou n' tonbe nan tantasyon.</verse>
        <verse osisID='Luke.11.5'>Jezi di yo ankò: Sipoze yonn nan nou ta gen yon zanmi, li al jwenn zanmi an nan mitan lannwit pou l' di li: Zanmi, prete m' twa biswit.</verse>
        <verse osisID='Luke.11.6'>Mwen gen yon zanmi ki sot nan vwayaj ki fèk rive lakay mwen. Mwen pa gen anyen pou m' ba li.</verse>
        <verse osisID='Luke.11.7'>Sipoze nonm lan rete anndan lakay li, li reponn li: Kite m' an repo! Pòt la gen tan fèmen akle, ni mwen ni timoun yo, nou tout kouche deja. Mwen pa kapab leve pou m' ba ou biswit yo.</verse>
        <verse osisID='Luke.11.8'>M'ap di nou sa: Menm si li pa ta leve pou l' ba li biswit yo paske li se zanmi l', li gen pou l' leve pou l' ba li tou sa li bezwen, si zanmi an pa wont kontinye mande li.</verse>
        <verse osisID='Luke.11.9'>Mwen menm mwen di nou: Mande, y'a ban nou, chache n'a jwenn, frape y'a louvri pou nou.</verse>
        <verse osisID='Luke.11.10'>Paske, nenpòt moun ki mande, la resevwa; moun ki chache, la jwenn; y'a louvri pou moun k'ap frape.</verse>
        <verse osisID='Luke.11.11'>Eske yonn nan nou ki papa pitit ta bay pitit li yon koulèv si pitit la mande l' yon pwason?</verse>
        <verse osisID='Luke.11.12'>Osinon, èske la ba li yon èskòpyon si li mande l' yon ze?</verse>
        <verse osisID='Luke.11.13'>Si nou menm ki mechan jan nou mechan an, nou konn bay pitit nou bon bagay, se pa Papa nou ki nan syèl la ki pou ta refize ban nou Sentespri l', lè nou mande l' li.</verse>
        <verse osisID='Luke.11.14'>¶ Jezi t'ap chase yon move lespri ki te rann yon nonm bèbè. Lè move lespri a soti, bèbè a pale. Foul moun yo menm te rete men nan bouch.</verse>
        <verse osisID='Luke.11.15'>Men, gen kèk moun ki t'ap di: Se Bèlzeboul, chèf move lespri yo, ki ba l' pouvwa chase move lespri yo.</verse>
        <verse osisID='Luke.11.16'>Gen lòt ki te vle pran l' nan pèlen: yo mande l' pou l' fè yon mirak ki pou moutre se Bondye ki ba l' pouvwa sa a.</verse>
        <verse osisID='Luke.11.17'>Jezi menm te konnen sak te nan lide yo. Li di yo konsa: Yon peyi ki gen divizyon ladan l', kote moun ap goumen yonn ak lòt, peyi sa a la pou disparèt; menm kay yo gen pou tonbe yonn sou lòt.</verse>
        <verse osisID='Luke.11.18'>Konsa tou, si Satan ap konbat pwòp tèt li, pouvwa Satan an pa la pou lontan. Nou di se Bèlzeboul ki ban m' pouvwa chase move lespri yo.</verse>
        <verse osisID='Luke.11.19'>Si mwen menm mwen chase move lespri ak pouvwa Bèlzeboul, patizan nou yo, ak ki pouvwa yo chase move lespri yo? Se poutèt sa se yo menm k'ap ban nou tò.</verse>
        <verse osisID='Luke.11.20'>Non. Se avèk pouvwa Bondye mwen chase move lespri yo; sa vle di: Pouvwa gouvènman Bondye ki Wa a gen tan rive sou nou.</verse>
        <verse osisID='Luke.11.21'>Lè yon nonm vanyan ap veye kay li, zam li nan men l', tout byen l' yo byen pwoteje.</verse>
        <verse osisID='Luke.11.22'>Men, si yon pi vanyan pase l' vin rive, l'ap bat li, l'ap wete zam ki te ba l' fòs yo nan men l', l'ap piye tou sa l' te genyen an l'ap separe ak lòt.</verse>
        <verse osisID='Luke.11.23'>Moun ki pa avèk mwen, se kont mwen yo ye; moun ki p'ap ede m' ranmase, se gaye y'ap gaye.</verse>
        <verse osisID='Luke.11.24'>Lè yon move lespri soti nan yon nonm, li al pwonmennen toupatou nan dezè, l'ap chache yon kote pou l' pran repo. Si l' pa jwenn, l'ap di nan kè li: m'ap tounen lakay mwen kote m' soti a.</verse>
        <verse osisID='Luke.11.25'>Lè l' rive, li jwenn nonm lan tankou yon kay byen bale, byen ranje.</verse>
        <verse osisID='Luke.11.26'>Lè sa a, li al chache sèt lòt lespri ki pi move pase li; yo antre nan kay la, yo enstale yo. Konsa, kondisyon nonm lan vin pi mal pase jan l' te ye anvan an.</verse>
        <verse osisID='Luke.11.27'>¶ Pandan Jezi t'ap pale konsa, yon fanm pran pale byen fò nan mitan foul la, epi l' di: Fanm ki te pote ou nan vant li epi ki te ba ou tete a, se yon fanm Bondye beni!</verse>
        <verse osisID='Luke.11.28'>Jezi reponn li: Moun ki koute pawòl Bondye epi ki mete l' an pratik, se yo menm Bondye beni.</verse>
        <verse osisID='Luke.11.29'>¶ Anpil moun t'ap vin an kantite bò kot Jezi. Li pran di yo: Ala move moun se moun alèkile yo! Y'ap mande yon mirak ki pou fè yo wè Bondye dakò ak sa k'ap fèt la. Men, yo p'ap jwenn lòt mirak pase mirak Jonas la.</verse>
        <verse osisID='Luke.11.30'>Menm jan Jonas te yon avètisman pou moun lavil Niniv yo, se konsa tou Moun Bondye voye nan lachè a va yon avètisman pou moun alèkile yo.</verse>
        <verse osisID='Luke.11.31'>Jou jijman an, larenn peyi ki nan sid la va leve kanpe, la fè yo kondannen moun alèkile yo. Paske, li te soti byen lwen, jouk nan dènye bout latè, pou l' te vin tande pawòl bon konprann wa Salomon yo. Men isit la, gen bagay ki pi konsekan pase wa Salomon.</verse>
        <verse osisID='Luke.11.32'>Jou jijman an tou, moun lavil Niniv va leve kanpe y'a fè yo kondannen moun alèkile yo. Paske yo menm, yo te tounen vin jwenn Bondye, lè Jonas te fè yo konnen mesaj la. Men isit la, gen bagay ki pi konsekan pase Jonas.</verse>
        <verse osisID='Luke.11.33'>Pa gen moun ki pou kache yon lanp nan yon kwen osinon ki pou mete l' anba yon mamit lè l' fin limen li. Okontrè, l'ap mete l' sou yon etajè pou tout moun k'ap antre ka wè limyè a.</verse>
        <verse osisID='Luke.11.34'>Je ou se tankou yon lanp yo ye pou kò ou. Si je ou an bon eta, tout kò ou nan limyè. Men, si je ou an move eta, tout kò ou nan fènwa.</verse>
        <verse osisID='Luke.11.35'>Fè sèten pou limyè ki anndan ou lan pa fènwa.</verse>
        <verse osisID='Luke.11.36'>Paske si tout kò ou nan limyè san yon sèl pati ladan l' pa nan fènwa, la klere nèt tankou lè yon lanp klere ou ak bèl limyè li.</verse>
        <verse osisID='Luke.11.37'>¶ Lè Jezi fin pale, yon farizyen envite l' vin manje lakay li. Jezi antre, li al chita bò tab la.</verse>
        <verse osisID='Luke.11.38'>Farizyen an te sezi lè l' wè Jezi pa t' lave men l' anvan l' manje.</verse>
        <verse osisID='Luke.11.39'>Men, Jezi di li: Nou menm farizyen, se konsa nou ye. Nou netwaye tout deyò gode a ak deyò plat la, men anndan kè nou se lide vòlò ak mechanste ase ki genyen.</verse>
        <verse osisID='Luke.11.40'>Bann egare! Bondye ki fè deyò a, se li menm ki fè anndan an tou.</verse>
        <verse osisID='Luke.11.41'>Pito nou bay pòv tou sa ki nan gode nou yo ak nan plat nou yo. Lè sa a, anyen nan tou sa nou genyen p'ap mete nou nan kondisyon pou nou pa ka sèvi Bondye.</verse>
        <verse osisID='Luke.11.42'>Malè pou nou, farizyen! Nou bay Bondye ladim nan donn ti pye mant, pye sitwon ak pye legim. Men, nou pa fè sa ki dwat devan Bondye, nou pa renmen Bondye. Okontrè, se sa pou n' te fè san nou pa bliye fè lòt bagay yo tou.</verse>
        <verse osisID='Luke.11.43'>Malè pou nou, farizyen! Nan sinagòg yo, nou renmen chita kote pou tout moun wè nou, nou renmen pou moun bese jouk atè pou di nou bonjou sou plas piblik.</verse>
        <verse osisID='Luke.11.44'>Malè pou nou! Paske, nou tankou tonm ki ra tè: moun ap mache sou yo san yo pa konnen.</verse>
        <verse osisID='Luke.11.45'>Yonn nan dirèktè lalwa yo pran lapawòl, li di Jezi konsa: Mèt, lè ou pale konsa, ou joure nou tou wi.</verse>
        <verse osisID='Luke.11.46'>Epi Jezi reponn li: Malè pou nou tou, nou menm dirèktè lalwa yo! N'ap chaje moun ak chay ki twò lou pou pote. Men nou menm, nou pa menm manyen l' ak ti dwèt nou.</verse>
        <verse osisID='Luke.11.47'>Malè pou nou! N'ap bati bèl tonm pou pwofèt zansèt nou yo te touye.</verse>
        <verse osisID='Luke.11.48'>Lè nou fè sa, nou admèt zansèt nou yo te byen fèt; nou dakò ak yo: yo menm yo te touye pwofèt yo, nou menm n'ap bati tonm pou yo.</verse>
        <verse osisID='Luke.11.49'>Se poutèt sa Bondye te di nan bon konprann li: M'ap voye pwofèt avèk apòt ba yo; y'a touye kèk ladan yo, y'a pèsekite lòt yo.</verse>
        <verse osisID='Luke.11.50'>Se konsa moun alèkile yo ap reskonsab pou san tout pwofèt ki te koule depi lè Bondye te fin kreye latè;</verse>
        <verse osisID='Luke.11.51'>wi, depi san Abèl jouk san Zakari yo te touye ant lotèl la ak kote ki rezève apa pou Bondye nan tanp lan. Wi. Se mwen k'ap di nou sa: Y'a mande moun alèkile yo kont pou tout krim sa yo.</verse>
        <verse osisID='Luke.11.52'>Malè pou nou, nou menm direktè lalwa yo! Nou pran kle ki pou louvri pòt kay konesans la: nou menm nou pa antre ladann, epi moun ki ta vle antre, nou anpeche yo antre.</verse>
        <verse osisID='Luke.11.53'>Lè Jezi kite kote l' te ye a, dirèktè lalwa yo ak farizyen yo kòmanse atake l' avèk fòs; yo t'ap poze l' keksyon sou anpil bagay.</verse>
        <verse osisID='Luke.11.54'>Yo t'ap pare pèlen pou li pou pran kèk pawòl nan bouch li.</verse>
      </chapter>
      <chapter osisID='Luke.12'>
        <verse osisID='Luke.12.1'>¶ Lè sa a, se pa ti kras moun ki te sanble; te sitèlman gen moun, yonn t'ap pile lòt. Jezi pran di disip li yo: Veye kò nou ak ledven farizyen yo, ak ti jan ipokrit yo a.</verse>
        <verse osisID='Luke.12.2'>Pa gen anyen ki kache ki p'ap dekouvri yon lè, nanpwen sekrè ki p'ap devwale.</verse>
        <verse osisID='Luke.12.3'>Se poutèt sa, tou sa n'a di nan fènwa, y'a tande l' gwo lajounen; tout sa n'a di moun nan zòrèy anndan chanm, y'a mache di l' nan tout kalfou.</verse>
        <verse osisID='Luke.12.4'>Nou menm ki zanmi m', m'ap di nou sa. Nou pa bezwen pè moun ki touye kò men ki pa kapab fè anyen plis pase sa.</verse>
        <verse osisID='Luke.12.5'>M'ap moutre nou moun pou nou pè a: Se Bondye pou nou pè. Lè Bondye fin touye, li gen pouvwa pou l' jete nan lanfè apre sa. Wi, mwen di nou se li menm pou nou pè.</verse>
        <verse osisID='Luke.12.6'>Eske ti zwezo pa vann senk pou dis kòb? Men, Bondye pa bliye yon sèl ladan yo.</verse>
        <verse osisID='Luke.12.7'>Menm cheve nan tèt nou, yo tout konte. Se sak fè, nou pa bezwen pè menm: nou vo pi plis pase anpil ti zwezo.</verse>
        <verse osisID='Luke.12.8'>M'ap di nou sa: Moun ki va kanpe pou mwen devan lèzòm, mwen menm, Moun Bondye voye nan lachè a, m'a fè menm bagay la pou li devan zanj Bondye yo.</verse>
        <verse osisID='Luke.12.9'>Men, moun ki va di devan lèzòm li pa konnen m', mwen menm, Moun Bondye voye nan lachè a, m'a kanpe devan zanj Bondye yo tou m'a di mwen pa konnen l'.</verse>
        <verse osisID='Luke.12.10'>Tout moun ki pale mal sou Moun Bondye voye nan lachè a, y'a padonnen yo. Men, moun ki pale mal sou Sentespri a yo p'ap padonnen yo sa.</verse>
        <verse osisID='Luke.12.11'>Lè y'a mennen nou pou yo jije nou nan sinagòg, osinon devan chèf ou ankò devan lòt otorite, pa bat tèt nou pou n' chache konnen ki jan nou pral fè defans nou, ni kisa pou n' di.</verse>
        <verse osisID='Luke.12.12'>Paske, Sentespri a va moutre nou sa pou nou di lè sa a.</verse>
        <verse osisID='Luke.12.13'>¶ Yon moun rete nan mitan foul la, li di Jezi konsa: Mèt, di frè m' lan pou l' separe eritaj papa nou an avèk mwen.</verse>
        <verse osisID='Luke.12.14'>Jezi reponn li: Zanmi mwen, ki moun ki mete m' pou jije afè nou osinon pou fè pataj pou nou?</verse>
        <verse osisID='Luke.12.15'>Apre sa, li di yo tout: Fè atansyon. Veye kò nou pou lajan pa pran tèt nou. Paske, se pa anpil byen ki garanti lavi yon nonm, li te mèt rich kont kò li.</verse>
        <verse osisID='Luke.12.16'>Li di yo parabòl sa a tou: Vwala, se te yon nonm rich ki te gen yon tè ki te rapòte l' anpil.</verse>
        <verse osisID='Luke.12.17'>Li t'ap di nan kè li: Kisa pou m' fè? Mwen pa gen plas pou m' sere rekòt mwen yo.</verse>
        <verse osisID='Luke.12.18'>Apre sa li di: Bon. Men sa m'ap fè; m'ap kraze depo m' yo, m'ap bati lòt pi gwo pou m' mete tout rekòt mwen yo ak tout lòt byen mwen yo.</verse>
        <verse osisID='Luke.12.19'>Apre sa, m'a di tèt mwen: Monchè, ou gen anpil byen an depò pou plizyè lanne. Pa fatige kò ou ankò. Manje, bwè, pran plezi ou.</verse>
        <verse osisID='Luke.12.20'>Men, Bondye di li: Egare! Aswè a menm yo pral mande ou nanm ou. Tou sa ou te sere yo, pou ki moun y'a ye?</verse>
        <verse osisID='Luke.12.21'>Jezi di yo ankò: Se konsa sa ye tou pou moun k'ap ranmase byen pou tèt pa l' men ki pa rich devan Bondye.</verse>
        <verse osisID='Luke.12.22'>¶ Apre sa, Jezi di disip li yo: Se poutèt sa mwen di nou: Pa bat kò nou pou manje nou bezwen pou nou viv, ni pou rad nou bezwen pou mete sou nou.</verse>
        <verse osisID='Luke.12.23'>Lavi pi konsekan pase manje, kò pi konsekan pase rad.</verse>
        <verse osisID='Luke.12.24'>Gade zwezo yo rele kònèy la: yo pa plante, yo pa fè rekòt; yo pa gen ni depo ni galata. Men, Bondye ba yo manje. Nou menm nou vo pi plis pase zwezo yo, pa vre?</verse>
        <verse osisID='Luke.12.25'>Kilès nan nou ki ka mete kek lanne an plis sou lavi l' afòs li fè tèt li travay?</verse>
        <verse osisID='Luke.12.26'>Si nou pa ka fè bagay ki pi piti a, poukisa pou n'ap bat tèt nou pou lòt bagay yo?</verse>
        <verse osisID='Luke.12.27'>Gade ki jan flè raje yo pouse: yo pa travay, yo pa fè rad. Men, m'ap di nou sa: Wa Salomon ki wa Salomon, ak tout richès li yo, li pa t' gen bèl rad tankou yonn nan flè sa yo.</verse>
        <verse osisID='Luke.12.28'>Se konsa Bondye abiye pye zèb yo tou: jòdi a yo la, men denmen yo jete sa nan dife pou chofe fou. Se sak fè, se pa nou menm li pa ta abiye. Ala moun manke konfyans nan Bondye!</verse>
        <verse osisID='Luke.12.29'>Pa bay kò nou traka pou n' toujou ap chache sa pou n' manje ak sa pou n' bwè.</verse>
        <verse osisID='Luke.12.30'>Tout bagay sa yo, se moun lòt nasyon sou latè yo k'ap chache yo tout tan san rete. Men nou menm, nou gen yon Papa ki konnen nou bezwen tout bagay sa yo.</verse>
        <verse osisID='Luke.12.31'>Pito nou chache bay bagay peyi kote Bondye Wa a premye plas nan lavi nou, konsa Bondye va ban nou tou sa nou bezwen.</verse>
        <verse osisID='Luke.12.32'>Nou pa bezwen pè, nou menm ti bann mouton yo, paske se tout plezi papa nou pou l' ban nou peyi kote Bondye Wa a.</verse>
        <verse osisID='Luke.12.33'>Vann tou sa nou genyen, separe lajan an bay pòv. Chache yon bous ki p'ap chire. Sere lajan nou nan syèl kote li p'ap janm fini. Paske la, vòlò p'ap ka jwenn li, poudbwa p'ap kapab manje li.</verse>
        <verse osisID='Luke.12.34'>Kote richès ou ye, se la kè ou ye tou.</verse>
        <verse osisID='Luke.12.35'>Se pou nou toujou pare ak ponyèt nou tou twouse, lanp nou tou limen,</verse>
        <verse osisID='Luke.12.36'>tankou domestik k'ap tann mèt yo tounen sot nan nòs. Kou l' rive, li frape, yo louvri pòt pou li.</verse>
        <verse osisID='Luke.12.37'>L'ap bon nèt pou domestik sa yo lè mèt la p'ap jwenn yo ap dòmi! Sa m'ap di nou la a, se vre wi. Mèt la va twouse ponyèt li, l'ap fè domestik yo chita sou tab, la vin sèvi yo.</verse>
        <verse osisID='Luke.12.38'>Wi, l'ap bon nèt pou domestik sa yo, si l' jwenn yo p'ap dòmi, kit li tounen vè menwit osinon menm pita toujou.</verse>
        <verse osisID='Luke.12.39'>Se yon bagay nou tout nou dwe konnen: Si mèt kay la te konn kilè vòlò ap vini, li ta veye, li pa ta kite l' kase kay la.</verse>
        <verse osisID='Luke.12.40'>Nou menm tou, se pou n' toujou pare, paske Moun Bondye voye nan lachè a va vini lè nou pa ta kwè!</verse>
        <verse osisID='Luke.12.41'>¶ Lè sa a Pyè di li: Mèt, parabòl sa a, se pou nou menm sèlman osinon pou tout moun ou di li?</verse>
        <verse osisID='Luke.12.42'>Jezi reponn li: Ki moun ki ka di li se yon jeran ki fè tout travay li byen, epi ki konn kenbe tèt li anplas? Se moun sa a mèt kay la va mete pou veye sou tout moun nan kay la, pou bay lòt domestik yo manje lè pou yo manje.</verse>
        <verse osisID='Luke.12.43'>Se va bèl bagay pou domestik sa a, si mèt la jwenn li ap fè travay li lè l' tounen lakay la.</verse>
        <verse osisID='Luke.12.44'>Sa m'ap di nou la a, se vre wi: mèt la va mete l' reskonsab tout byen l' yo.</verse>
        <verse osisID='Luke.12.45'>Men, si domestik sa a te di nan kè l': Mèt mwen ap fè reta. Li poko ap vini. Epi, li tonbe bat lòt sèvitè yo, fi kou gason, li rete ap plede manje, bwè jouk li sou;</verse>
        <verse osisID='Luke.12.46'>mèt domestik sa a va rive jou l' pa t'ap tann, yon lè li p'ap konnen. L'ap rachonnen l' anba kou, l'ap aji avè l' menm jan yo aji ak moun ki pa fè travay yo.</verse>
        <verse osisID='Luke.12.47'>Yon domestik ki konnen sa mèt li vle, men ki pa janm pare epi ki pa fè sa mèt la vle, domestik sa a anba kou.</verse>
        <verse osisID='Luke.12.48'>Men, yon domestik ki pa konn sa mèt li vle, lèfini k'ap fè bagay ki merite pou yo bat li, y'ap bay domestik sa a de twa kou sèlman. Moun yo bay anpil, y'ap mande l' anpil tou. Moun yo mete reskonsab anpil bagay, y'ap egzije plis ankò nan men li.</verse>
        <verse osisID='Luke.12.49'>Mwen vini jete yon dife sou latè. Mwen ta renmen wè dife sa a limen deja!</verse>
        <verse osisID='Luke.12.50'>Mwen gen yon batèm pou m' resevwa. Men, mwen twouve l' pran anpil tan pou l' rive.</verse>
        <verse osisID='Luke.12.51'>Nou kwè mwen vin mete lapè sou latè. Mwen di nou: Non, mwen vin mete divizyon.</verse>
        <verse osisID='Luke.12.52'>Depi koulye a, yon fanmi ki gen senk moun va divize, twa kont de, de kont twa.</verse>
        <verse osisID='Luke.12.53'>Papa va leve kont pitit gason, pitit gason va leve kont papa, manman va leve kont pitit fi, pitit fi va leve kont manman, bèlmè va leve kont bèlfi, bèlfi va leve kont bèlmè.</verse>
        <verse osisID='Luke.12.54'>¶ Jezi t'ap di foul moun yo tou: Lè nou wè yon nwaj ap leve bò kote solèy kouche a, lamenm nou di: Li pral fe lapli. Epi se sak rive vre.</verse>
        <verse osisID='Luke.12.55'>Lè nou wè van an soufle soti nan sid, nou di: Li pral fè cho. E se sak rive vre.</verse>
        <verse osisID='Luke.12.56'>Ipokrit, nou konn ki sans pou nou bay bagay k'ap pase sou tè a ak nan syèl la, poukisa atò nou pa konn ki sans pou nou bay bagay k'ap pase koulye a nan tan sa a?</verse>
        <verse osisID='Luke.12.57'>Poukisa nou pa chache konprann pou tèt pa nou sa nou dwe fè ki dwat?</verse>
        <verse osisID='Luke.12.58'>Si yon moun pote plent lajistis pou ou, si nou tou de nou pral nan tribinal ansanm, pito n' chache antann nou pandan nou nan chemen. Si se pa sa, l'ap trennen ou devan jij la, jij la ap lage ou nan men lapolis, lapolis ap mete ou nan prizon.</verse>
        <verse osisID='Luke.12.59'>M'ap di ou sa: ou p'ap soti nan prizon an tout tan ou pa peye dènye lajan ou dwe a.</verse>
      </chapter>
      <chapter osisID='Luke.13'>
        <verse osisID='Luke.13.1'>¶ Lè sa a, yo vin rakonte Jezi ki jan, pandan yon sèvis yo t'ap fè, Pilat te fè touye kèk moun peyi Galile a, epi li fè melanje san yo ak san bèt yo t'ap ofri bay Bondye.</verse>
        <verse osisID='Luke.13.2'>Jezi reponn yo: Gen lè nou kwè se paske moun sa yo te fè pi gwo peche pase lòt moun Galile yo kifè yo te masakre yo konsa?</verse>
        <verse osisID='Luke.13.3'>Mwen di nou: Non. Men, si nou menm nou pa tounen vin jwenn Bondye, nou tout n'ap peri menm jan an tou.</verse>
        <verse osisID='Luke.13.4'>Dizwit moun ki te mouri kraze lè gwo kay Siloe a te tonbe sou yo a, gen lè nou kwè yo te pi koupab pase tout lòt moun nan lavil Jerizalèm yo?</verse>
        <verse osisID='Luke.13.5'>Mwen di nou: Non. Men, si nou menm nou pa tounen vin jwenn Bondye, nou tout n'ap peri menm jan an tou.</verse>
        <verse osisID='Luke.13.6'>¶ Apre sa, Jezi di yo parabòl sa a: Yon nonm te gen yon pye fig frans plante nan jaden rezen li. Li vin chache fig frans ladan l', men li pa jwenn.</verse>
        <verse osisID='Luke.13.7'>Lè sa a, li di jeran jaden an: Sa fè twazan depi m'ap vin chache fig nan pye fig frans sa a, mwen pa ka jwenn anyen. Koupe li non. Poukisa pou l' pran tout plas sa a nan tè a pou gremesi?</verse>
        <verse osisID='Luke.13.8'>Men, jeran an reponn li: Mèt, kite l' fè lanne sa a ankò. Mwen pral fouye yon twou fè wonn nan pye l', m'ap mete fimye ladan li.</verse>
        <verse osisID='Luke.13.9'>Konsa, li ka donnen. Si l' pa donnen, wa fè koupe l' lòt lanne.</verse>
        <verse osisID='Luke.13.10'>¶ Yon jou repo, Jezi t'ap moutre moun yo anpil bagay nan yon sinagòg.</verse>
        <verse osisID='Luke.13.11'>Te gen yon fanm nan sinagòg la ki te malad. Depi dizwitan li te gen yon move lespri sou li ki te fè l' rete kokobe; li pa t' kapab kanpe dwat menm.</verse>
        <verse osisID='Luke.13.12'>Lè Jezi wè l', li rele l', li di li: Mafi, ou delivre anba enfimite ou la tande.</verse>
        <verse osisID='Luke.13.13'>Jezi lonje men l' sou li. Latou fanm lan kanpe dwat, li pran fè lwanj Bondye.</verse>
        <verse osisID='Luke.13.14'>Men, chèf sinagòg la pa t' kontan menm paske Jezi te fè gerizon an yon jou repo. Li pran lapawòl, li di foul la: Nou gen sis jou pou nou travay, vin fè yo geri nou jou sa yo. Pa vini jou repo a.</verse>
        <verse osisID='Luke.13.15'>Jezi reponn li: Ala ou ipokrit! Jou repo a, nou tout nou lage bèf nou ak bourik nou nan kay kote nou gade yo a, nou mennen yo al bwè dlo, pa vre?</verse>
        <verse osisID='Luke.13.16'>Bon, fanm sa a, moun ras Abraram, ki gen dizwitan depi Satan mare l' anba yon maladi, mwen pa t' dwe delivre l' yon jou repo?</verse>
        <verse osisID='Luke.13.17'>Repons Jezi te ba yo a te fè tout moun ki pa t' vle wè l' yo wont. Men, tout moun nan foul la te kontan pou tout bèl mèvèy li t'ap fè yo.</verse>
        <verse osisID='Luke.13.18'>¶ Jezi di yo: Ak ki bagay peyi kote Bondye Wa a sanble? Kisa m' ta di l' sanble ankò?</verse>
        <verse osisID='Luke.13.19'>Li tankou yon ti grenn moutad yon nonm pran pou li al simen nan jaden li. Li pouse, li vin yon pyebwa. Se konsa zwezo nan syèl la fè nich nan branch li yo.</verse>
        <verse osisID='Luke.13.20'>Jezi di yo ankò: Ak kisa pou m' konpare peyi kote Bondye Wa a?</verse>
        <verse osisID='Luke.13.21'>Li tankou ledven yon fanm pran li mete nan twa mezi farin pou fè tout pa t' la leve.</verse>
        <verse osisID='Luke.13.22'>Jezi t'ap moute lavil Jerizalèm, li t'ap pase nan anpil lavil ak anpil bouk. Sou tout wout la, li t'ap moutre moun yo anpil bagay.</verse>
        <verse osisID='Luke.13.23'>¶ Yon moun mande li: Mèt, èske se de twa moun sèlman k'ap sove? Li reponn yo:</verse>
        <verse osisID='Luke.13.24'>Fè jefò pou n' antre nan pòt jis la; paske, m'ap di nou sa, anpil moun va seye antre, yo p'ap kapab.</verse>
        <verse osisID='Luke.13.25'>Mèt kay la gen pou l' leve fèmen pòt la; lè sa a, nou menm n'a deyò. N'a kòmanse frape nan pòt la; n'a di: Mèt, Mèt, louvri pou nou! La reponn nou: Mwen pa konnen ki bò nou soti.</verse>
        <verse osisID='Luke.13.26'>Lè sa a n'a di: Nou te manje, nou te bwè ansanm avè ou, ou te moutre nou anpil bagay nan tout lari lakay nou.</verse>
        <verse osisID='Luke.13.27'>Men, la reponn nou: Mwen di nou, mwen pa konnen ki bò nou soti. Wete kò nou sou mwen, nou tout k'ap fè sa ki mal.</verse>
        <verse osisID='Luke.13.28'>Lè n'a wè Abraram, Izarak, Jakòb ak tout pwofèt yo nan bèl peyi kote Bondye Wa a, epi nou menm nou deyò, se lè sa a va gen rèl, se lè sa a moun va manje dan yo.</verse>
        <verse osisID='Luke.13.29'>Moun va soti nan peyi solèy leve ak nan peyi solèy kouche, y'a soti nan nò ak nan sid, y'a chita sou tab nan bèl peyi kote Bondye Wa a.</verse>
        <verse osisID='Luke.13.30'>Lè sa a, nan moun ki dèyè nèt koulye a, genyen k'ap pase devan. Nan moun ki devan koulye a, genyen k'ap rete dèyè.</verse>
        <verse osisID='Luke.13.31'>¶ Menm lè sa a, kèk farizyen pwoche bò kot Jezi, yo di li: Pa rete isit la, ale yon lòt kote, paske Ewòd vle touye ou.</verse>
        <verse osisID='Luke.13.32'>Li reponn yo: Ale di chat mawon an: m'ap chase move lespri yo, m'ap geri moun malad jòdi a ak denmen, nan twa jou m'ap fin travay mwen.</verse>
        <verse osisID='Luke.13.33'>Men, fòk mwen kontinye mache jòdi a, denmen ak apre denmen tou, paske sa pa bon pou yo touye yon pwofèt lòt kote pase nan lavil Jerizalèm.</verse>
        <verse osisID='Luke.13.34'>Jerizalèm, Jerizalèm, ou menm k'ap touye pwofèt yo, k'ap touye moun Bondye voye ba ou yo ak kout wòch, depi lontan mwen te vle sanble moun ou yo tankou yon manman poul sanble ti pitit li yo anba zèl li, men ou pa t' vle!</verse>
        <verse osisID='Luke.13.35'>Enben, kay ou yo va rete san moun. M'ap di ou sa: nou p'ap wè m' ankò, jouk lè a va rive pou nou di: benediksyon pou moun ki vini nan non Mèt la.</verse>
      </chapter>
      <chapter osisID='Luke.14'>
        <verse osisID='Luke.14.1'>¶ Yon jou repo, Jezi te al lakay yonn nan chèf farizyen yo pou l' manje. Moun ki te la yo t'ap veye li.</verse>
        <verse osisID='Luke.14.2'>Yon nonm ki te gen maladi anfle te la devan Jezi.</verse>
        <verse osisID='Luke.14.3'>Jezi pran lapawòl, li mande dirèkte lalwa ak farizyen yo: Eske lalwa pèmèt moun fè gerizon jou repo a, wi ou non?</verse>
        <verse osisID='Luke.14.4'>Yo pa reponn li. Lè sa a, Jezi pran nonm malad la, li geri l', epi li voye l' ale.</verse>
        <verse osisID='Luke.14.5'>Apre sa, li di yo: Si yonn nan nou gen yon pitit gason l' osinon yon bèf li ki tonbe nan yon pi yon jou repo, èske li p'ap wete l' menm lè a?</verse>
        <verse osisID='Luke.14.6'>Yo pa t' kapab reponn li anyen sou sa.</verse>
        <verse osisID='Luke.14.7'>¶ Jezi te wè ki jan moun yo te envite yo t'ap chwazi pi bon plas. Li rakonte parabòl sa a pou yo tout, li di:</verse>
        <verse osisID='Luke.14.8'>Lè yo envite ou nan yon nòs, pa al chita nan pi bon plas la. Paske, si nan envite yo gen yon moun ki pi enpòtan pase ou,</verse>
        <verse osisID='Luke.14.9'>moun ki envite nou toulède a kapab vin di ou: Bay moun sa a plas la. Lè sa a, wa wont, wa blije al chita nan plas dèyè.</verse>
        <verse osisID='Luke.14.10'>Men, lè yo envite ou, mete kò ou dèyè; konsa, lè moun ki envite ou la vini, la ka di ou: Zanmi mwen, pase pi devan nan yon pi bon plas. Lè sa a, se va yon lwanj pou ou devan tout moun ki chita bò tab la ansanm ak ou yo.</verse>
        <verse osisID='Luke.14.11'>Se konsa, moun ki vle leve tèt li, y'a desann li, moun ki desann tèt li, y'a leve li.</verse>
        <verse osisID='Luke.14.12'>Jezi pale ak moun ki te envite l' la. Li di li: Lè w'ap fè yon fèt, piti ou gwo, pa envite ni zanmi ou, ni frè ou, ni fanmi ou, ni vwazen ou yo ki rich. Paske, yon lè y'a envite ou tou. Konsa, se tankou si yo ta renmèt ou sa ou te fè a.</verse>
        <verse osisID='Luke.14.13'>Men, lè w'ap fè yon fèt, envite pòv yo, enfim yo, moun k'ap bwete, moun avèg yo.</verse>
        <verse osisID='Luke.14.14'>Konsa, se va yon benediksyon, paske yo p'ap kapab rann ou laparèy. Se Bondye ki va renmèt ou sa lè tout moun ki fè byen yo va leve soti vivan nan lanmò.</verse>
        <verse osisID='Luke.14.15'>¶ Lè l' tande pawòl sa yo, yonn nan moun ki te chita bò tab la di Jezi konsa: Se va yon gwo benediksyon pou moun ki va chita bò tab pou manje nan peyi kote Bondye Wa a.</verse>
        <verse osisID='Luke.14.16'>Jezi reponn li: Vwala, se te yon nonm ki te fè yon gwo fèt, li te envite anpil moun.</verse>
        <verse osisID='Luke.14.17'>Lè pou fèt la kòmanse, li voye domestik li di envite yo: Vini non, tout bagay fin pare koulye a.</verse>
        <verse osisID='Luke.14.18'>Men, tout envite yo, yonn apre lòt, pran fè eskiz. Premye a di li: Mwen fèk achte yon tè, fòk m' al wè li. Tanpri, eskize mwen.</verse>
        <verse osisID='Luke.14.19'>Yon lòt di li: Mwen fèk achte senk pè bèf; mwen pral seye yo. Tanpri, eskize mwen.</verse>
        <verse osisID='Luke.14.20'>Yon lòt di: Mwen fèk sot marye, se poutèt sa mwen pa ka ale.</verse>
        <verse osisID='Luke.14.21'>Domestik la tounen, li rapòte tout repons sa yo bay mèt li. Lè sa a, mèt kay la vin ankòlè; li di domestik la: Ale vit sou tout plas yo ak nan tout lari, mennen tout pòv yo vin isit, tout enfim yo, tout moun avèg ak moun k'ap bwete yo.</verse>
        <verse osisID='Luke.14.22'>Apre sa, domestik la di: Mèt, nou fè tou sa ou te mande nou fè, men gen plas toujou.</verse>
        <verse osisID='Luke.14.23'>Mèt la di domestik la: Ale nan gran chemen ak nan tout ti wout. Mezi moun wa jwenn, fè yo antre pou kay mwen an ka plen.</verse>
        <verse osisID='Luke.14.24'>Paske, m'ap di nou sa: Nan moun mwen te envite yo, pa gen yon sèl ladan yo k'ap goute nan manje m' lan.</verse>
        <verse osisID='Luke.14.25'>¶ Lè sa a, te gen anpil anpil moun ki t'ap fè wout ansanm ak Jezi. Li vire, li di yo:</verse>
        <verse osisID='Luke.14.26'>Yon moun ki vin jwenn mwen, si li pa rayi papa l', manman l', pitit li, frè l', sè l', menm pwòp tèt pa l', li pa kapab disip mwen.</verse>
        <verse osisID='Luke.14.27'>Moun ki pa pote kwa l' epi ki pa swiv mwen, li pa kapab disip mwen non plis.</verse>
        <verse osisID='Luke.14.28'>Si yonn nan nou vle fè yon gwo batisman, premye bagay pou l' fè: se pou l' chita pou l' kalkile konbe sa pral koute l' pou l' wè si li gen kont lajan pou l' fin fè travay la.</verse>
        <verse osisID='Luke.14.29'>Si l' pa fè sa, l'ap fin poze fondasyon an, epi l' p'ap ka fini batisman an. Lè sa a, tout moun ki va wè sa va pran pase l' nan betiz.</verse>
        <verse osisID='Luke.14.30'>Y'a di: Nonm lan kòmanse bati, men li pa kapab fini.</verse>
        <verse osisID='Luke.14.31'>Konsa tou, si yon wa vle fè lagè ak yon lòt wa, premye bagay pou l' fè: l'ap chita pou l' egzaminen bagay la byen, pou l' wè si, avèk dimil (10.000) òm, li kapab mache kontre lòt wa a k'ap mache sou li ak venmil (20.000) òm.</verse>
        <verse osisID='Luke.14.32'>Si li pa kapab, antan lòt wa a lwen toujou, l'ap voye kèk mesaje bò kote l' pou mande l' fè aranjman.</verse>
        <verse osisID='Luke.14.33'>Jezi di yo ankò: Konsa tou, nou yonn la a pa kab disip mwen, si l' pa detache kè l' sou tou sa l' genyen.</verse>
        <verse osisID='Luke.14.34'>Sèl, se yon bon bagay; men si sèl la pèdi gou l', ak kisa pou n' fè l' sale ankò?</verse>
        <verse osisID='Luke.14.35'>Lè sa a, sèl la pa bon pou mete ni nan jaden ni nan fimye, se jete pou yo voye sa jete. Si nou gen zòrèy pou n' tande, tande.</verse>
      </chapter>
      <chapter osisID='Luke.15'>
        <verse osisID='Luke.15.1'>¶ Tout pèseptè kontribisyon yo ak moun k'ap fè sa ki mal yo t'ap pwoche bò kot Jezi pou tande sa l' t'ap di.</verse>
        <verse osisID='Luke.15.2'>Farizyen yo ak dirèktè lalwa yo t'ap babye. Yo t'ap di: Nonm sa a ap resevwa moun k'ap fè sa ki mal, epi l'ap manje ak yo.</verse>
        <verse osisID='Luke.15.3'>Lè sa a, Jezi di yo parabòl sa a:</verse>
        <verse osisID='Luke.15.4'>Sipoze yonn nan nou gen san (100) mouton. Si l' pèdi yonn ladan yo, èske li p'ap kite katrevendisnèf lòt mouton yo nan dezè a, pou li al dèyè sak pèdi a? L'ap chache l' jouk li jwenn li.</verse>
        <verse osisID='Luke.15.5'>Lè l' jwenn li, l'ap mete l' sou zepòl li ak kè kontan.</verse>
        <verse osisID='Luke.15.6'>Lè l' tounen lakay li avè l', l'ap rele tout zanmi l' ak tout vwazen l' yo, l'ap di yo: vin fè fèt avè m', mwen jwenn mouton m' ki te pèdi a.</verse>
        <verse osisID='Luke.15.7'>Konsa tou, m'ap di nou, va gen plis kontantman nan syèl la pou yon sèl moun ki t'ap fè sa ki mal epi ki tounen vin jwenn Bondye, pase pou katrevendisnèf moun k'ap mache dwat, ki pa bezwen tounen vin jwenn Bondye.</verse>
        <verse osisID='Luke.15.8'>Osinon ankò, sipoze yon fanm ki gen dis pyès lajan. Si li pèdi yonn ladan yo, èske li p'ap limen lanp, bale tout kay la, chache nan tout ti kwen jouk li jwenn li?</verse>
        <verse osisID='Luke.15.9'>Lè l' jwenn li, l'ap rele zanmi l' ak vwazen li yo, l'ap di yo: vin fè fèt avè m'; mwen jwenn pyès lajan m' ki te pèdi a.</verse>
        <verse osisID='Luke.15.10'>Konsa tou, m'ap di nou sa, gen kontantman nan mitan zanj Bondye yo pou yon sèl moun ki t'ap viv nan peche epi ki tounen vin jwenn Bondye.</verse>
        <verse osisID='Luke.15.11'>¶ Jezi di ankò: Vwala, se te yon nonm ki te gen de pitit gason.</verse>
        <verse osisID='Luke.15.12'>Pi piti a di papa l': Papa, ban m' pa m' nan byen nou yo. Lè sa a, papa a separe byen l' yo bay tou de.</verse>
        <verse osisID='Luke.15.13'>Kèk jou apre, ti gason an ranmase tout afè l', li pati, li ale nan yon peyi byen lwen. Antan li la, li lage kò l' nan banbòch, li gaspiye tout lajan l'.</verse>
        <verse osisID='Luke.15.14'>Lè msye fin depanse tout lajan l', yon gwo grangou tonbe sou peyi a. Lè sa a, li vin nan nesesite.</verse>
        <verse osisID='Luke.15.15'>li al mande travay lakay yon abitan nan peyi a. Abitan an voye l' nan jaden l' al gade kochon.</verse>
        <verse osisID='Luke.15.16'>Lè sa a, li ta byen renmen plen vant li ak sa kochon yo t'ap manje a, men pesonn pa t' ba li.</verse>
        <verse osisID='Luke.15.17'>Se lè sa a atò li pran kalkile sou sitiyasyon l'. Li di konsa: Gade kantite moun k'ap travay kay papa m' pou lajan! Yo jwenn manje depase sa yo ka manje. Epi mwen menm, m'ap mouri grangou isit la.</verse>
        <verse osisID='Luke.15.18'>M'ap leve, mwen pral tounen jwenn papa m', m'ap di li: Papa, mwen peche kont Bondye, mwen peche kont ou menm tou.</verse>
        <verse osisID='Luke.15.19'>Mwen pa merite pou ou konsidere m' pou pitit ou ankò. Gade m' tankou yonn nan moun k'ap travay avè ou yo.</verse>
        <verse osisID='Luke.15.20'>Li leve vre, li pran chemen tounen kay papa li. Msye te byen lwen kay la toujou lè papa a wè li. Kè papa a fè l' mal, li kouri al rankontre l', li pase men l' nan kou pitit la epi li bo li.</verse>
        <verse osisID='Luke.15.21'>Pitit la di li: Papa, mwen peche kont Bondye, mwen peche kont ou menm tou; mwen pa merite pou ou konsidere m' pou pitit ou ankò.</verse>
        <verse osisID='Luke.15.22'>Men, papa a di domestik li yo: Ale vit. Pote pi bèl rad la, mete l' sou li pou mwen. Mete yon bag nan dwèt li, mete soulye nan pye li.</verse>
        <verse osisID='Luke.15.23'>Al chache jenn ti towo nou t'ap angrese a, touye l'. Ann fete, ann manje.</verse>
        <verse osisID='Luke.15.24'>Paske, pitit gason m' sa a te mouri, men li tounen vivan ankò; li te pèdi, koulye a mwen jwenn li. Epi, yo kòmanse fè fèt.</verse>
        <verse osisID='Luke.15.25'>Lè sa a, pi gran gason an te nan jaden. Antan l'ap soti nan jaden, lè l' rive pre kay la, li tande mizik la ak vwa moun k'ap danse yo.</verse>
        <verse osisID='Luke.15.26'>Li rele yonn nan domestik yo, li mande li: Sak genyen?</verse>
        <verse osisID='Luke.15.27'>Domestik la di li: Ti frè ou la tounen. Papa ou fè touye jenn ti towo nou t'ap angrese a, paske li jwenn msye an sante.</verse>
        <verse osisID='Luke.15.28'>Gran frè a fè kòlè, li derefize antre nan kay la. Papa a soti, li mande l' pou l' antre.</verse>
        <verse osisID='Luke.15.29'>Men, gran frè a reponn papa a: Gade tout tan mwen genyen depi m'ap sèvi ou; mwen pa janm derespekte lòd ou. Men, ou pa janm ban m' yon ti kabrit menm pou m' fè fèt ak zanmi m' yo.</verse>
        <verse osisID='Luke.15.30'>Men, lè pitit gason ou lan tounen, li menm ki fin gaspiye tout byen ou yo ak jennès, se pou li ou fè touye jenn towo nou t'ap angrese a.</verse>
        <verse osisID='Luke.15.31'>Papa a di li: Pitit mwen, ou toujou la avè m'; tout sa m' genyen se pou ou.</verse>
        <verse osisID='Luke.15.32'>Men, fòk kanmenm nou te fè fèt, nou pa t' ka pa kontan, paske frè ou la te mouri, men li tounen vivan, li te pèdi, mwen jwenn li koulye a.</verse>
      </chapter>
      <chapter osisID='Luke.16'>
        <verse osisID='Luke.16.1'>¶ Jezi di disip li yo: Vwala, se te yon nonm rich ki te gen yon jeran. Yo vin rapòte l' jan jeran an ap gaspiye tout byen l' yo.</verse>
        <verse osisID='Luke.16.2'>Li rele jeran an, li di li: Kisa m' tande y'ap di sou ou konsa? vin fè regleman travay ou avè m', paske mwen p'ap kite byen m' yo sou kont ou ankò.</verse>
        <verse osisID='Luke.16.3'>Jeran an di nan kè l': Patwon an pral kase m' nan djòb sa a; kisa m' pral fè koulye a? Mwen pa gen fòs pou m' al travay latè. Epi se va yon wont pou m' al mande charite!</verse>
        <verse osisID='Luke.16.4'>Bon, mwen konn sa m' pral fè pou lè m' pèdi djòb mwen m'a toujou gen moun ki pou resevwa m' lakay yo.</verse>
        <verse osisID='Luke.16.5'>Jeran an fè rele tout moun ki te dwe mèt la, li fè yo vini yonn apre lòt. Li di premye a: Konbe ou dwe mèt la?</verse>
        <verse osisID='Luke.16.6'>Li reponn: Mwen dwe l' san (100) bidon lwil. Msye di l': Men papye ou la, chita, ekri senkant. Fè vit.</verse>
        <verse osisID='Luke.16.7'>Apre sa, li di yon lòt; Ou menm, konbe ou dwe? Li reponn: San sak (100) mayi. Msye di l': Men papye ou la, ekri katreven.</verse>
        <verse osisID='Luke.16.8'>Nonm rich la fè jeran visye a konpliman dapre li te aji ak ladrès sa a. Paske moun k'ap viv dapre prensip lemonn yo regle zafè yo pi byen pase moun ki gen limyè a.</verse>
        <verse osisID='Luke.16.9'>Jezi di yo ankò: Nou menm, men sa m'ap di nou: Bat pou nou fè zanmi ak richès ki sou latè. Konsa, lè richès nou va fini, y'a resevwa nou nan kay Bondye ki la pou tout tan an.</verse>
        <verse osisID='Luke.16.10'>Moun ki kenbe pawòl li nan tout ti bagay, la kenbe l' nan gwo bagay tou. Men, moun ki pa serye nan ti bagay, li p'ap serye nan gwo bagay non plis.</verse>
        <verse osisID='Luke.16.11'>Si ou pa sèvi byen ak richès ou gen sou latè, kilès ki va fè ou konfyans pou richès tout bon yo?</verse>
        <verse osisID='Luke.16.12'>Si ou pa t' sèvi byen avèk sa ki te pou lòt moun, ki moun ki va ba ou sak pou ou a?</verse>
        <verse osisID='Luke.16.13'>Pesonn pa ka sèvi de mèt byen anmenmtan. Li gen pou l' rayi yonn si l' renmen lòt la. L'ap sèvi yonn byen, men l'ap meprize lòt la. Nou pa ka sèvi Bondye ak lajan anmenmtan.</verse>
        <verse osisID='Luke.16.14'>Farizyen yo t'ap koute tout pawòl sa yo tou. Yo t'ap pase Jezi nan betiz paske yo te renmen lajan.</verse>
        <verse osisID='Luke.16.15'>Lè sa a Jezi di yo: Nou menm, n'ap chache parèt pou pi bon devan moun, men Bondye konnen sa ki nan kè nou. Bagay moun bay plis enpòtans, se yo Bondye pa vle wè.</verse>
        <verse osisID='Luke.16.16'>Kòmandman Moyiz ak liv pwofèt yo te gen fòs lalwa jouk tan Jan Batis te rive. Men, depi lè sa a, se anonse y'ap anonse bon nouvèl peyi kote Bondye Wa a, se nan goumen pou moun antre ladan li.</verse>
        <verse osisID='Luke.16.17'>Men, l'ap pi fasil pou syèl la ak tè a disparèt pase pou yon sèl ti detay nan lalwa a pèdi valè li.</verse>
        <verse osisID='Luke.16.18'>Si yon nonm kite ak madanm li pou l' marye ak yon lòt, nonm sa a fè adiltè. Lè yon mari kite madanm li, si yon lòt nonm marye ak madanm lan, nonm sa a fè adiltè tou.</verse>
        <verse osisID='Luke.16.19'>¶ Vwala, se te yon nonm rich ki te konn abiye ak bèl twal wouj e blan ki te koute chè. Chak jou, se te gwo fèt banbòch lakay li.</verse>
        <verse osisID='Luke.16.20'>Te gen yon pòv yo rele Laza ki te kouche nan papòt nonm rich la. Laza te kouvri ak malenng.</verse>
        <verse osisID='Luke.16.21'>Li te byen anvi plen vant li ak bagay ki t'ap soti tonbe anba tab nonm rich la. Sa ki pi rèd, chen t'ap vin niche malenng li yo tou.</verse>
        <verse osisID='Luke.16.22'>Pòv la vin mouri, zanj Bondye yo pote l' mete bò kot Abraram nan syèl la. Nonm rich la mouri tou, yo antere li.</verse>
        <verse osisID='Luke.16.23'>Pandan l' te kote tout mò yo ye a nan mitan soufrans, li voye je l' byen lwen li wè Abraram ak Laza ansanm avèk li.</verse>
        <verse osisID='Luke.16.24'>Nonm rich la rele: Abraram papa, gen pitye pou mwen non! Voye Laza tranpe ti bout dwèt li nan yon ti tak dlò pou l' mete yon frechè sou lang mwen, paske se pa ti soufri m'ap soufri nan flanm sa a.</verse>
        <verse osisID='Luke.16.25'>Abraram reponn li: Pitit mwen, chonje byen: ou te resevwa tout bon bagay pa ou yo pandan ou te sou latè. Lè sa a menm, Laza te nan tout mizè li. Koulye a, li jwenn konsolasyon bò isit la, ou menm w'ap soufri.</verse>
        <verse osisID='Luke.16.26'>Epitou, gen yon gwo twou ki separe nou avè ou, konsa pa gen mwayen pou moun sot isit la pou y' al jwenn ou, osinon pou moun ta soti kote ou ye a pou vin jwenn nou.</verse>
        <verse osisID='Luke.16.27'>Nonm rich la di li: Tanpri, Abraram papa, voye Laza kay papa mwen.</verse>
        <verse osisID='Luke.16.28'>Mwen gen senk frè. Mwen ta vle li al di yo jan bagay la ye pou yo pa vin isit nan touman sa a.</verse>
        <verse osisID='Luke.16.29'>Abraram reponn li: Yo gen Moyiz ak pwofèt yo pou avèti yo, se pou yo koute yo.</verse>
        <verse osisID='Luke.16.30'>Li di li: Non, papa Abraram, yo p'ap koute. Men, si yonn nan mò yo al jwenn yo, y'a chanje lavi yo.</verse>
        <verse osisID='Luke.16.31'>Lè sa a, Abraram di li: Si yo pa koute Moyiz ak pwofèt yo, yo p'ap kite pesonn lòt fè yo wè verite a. Li ta mèt yon mò ki ta leve vivan ankò, yo p'ap koute li.</verse>
      </chapter>
      <chapter osisID='Luke.17'>
        <verse osisID='Luke.17.1'>¶ Jezi di disip li yo: Ap toujou gen bagay k'ap fèt ki pou fè moun fè peche. Men, malè pou moun ki lakòz bagay sa yo rive.</verse>
        <verse osisID='Luke.17.2'>Li ta pi bon pou li si yo ta mare yon gwo wòl moulen nan kou l' epi yo voye l' jete nan lanmè; wi, sa ta pi bon pou li pase pou l' ta lakòz yonn nan ti piti sa yo tonbe nan peche.</verse>
        <verse osisID='Luke.17.3'>Veye kò nou byen. Si frè ou tonbe nan peche, rale zòrèy li. Si l' chanje konpòtman li, padonnen li.</verse>
        <verse osisID='Luke.17.4'>Si nan yon sèl jounen an li peche sèt fwa kont ou, si toulesèt fwa yo, li tounen vin jwenn ou pou l' di ou: Mwen p'ap fè sa ankò, se pou ou padonnen li.</verse>
        <verse osisID='Luke.17.5'>Apòt yo di Jezi: Fè nou gen plis konfyans non.</verse>
        <verse osisID='Luke.17.6'>Jezi di yo: Si nou te gen konfyans nan Bondye gwosè yon ti grenn moutad, nou ta di pye sikomò sa a: Derasinen tèt ou sot la a, al plante tèt ou nan lanmè, li ta obeyi nou.</verse>
        <verse osisID='Luke.17.7'>Sipoze yonn nan nou gen yon domestik k'ap travay tè l' osinon k'ap gade mouton pou li. Lè domestik la soti nan jaden, èske l'ap di li: Pwoche vit, vin chita bò tab la pou ou manje.</verse>
        <verse osisID='Luke.17.8'>Non. Okontrè. L'ap di li: Pare manje pou mwen. Twouse ponyèt ou pou ou ka sèvi m' pandan m'ap manje, pandan m'ap bwè. Se lè m' fin manje, ou menm wa manje, wa bwè.</verse>
        <verse osisID='Luke.17.9'>Li pa gen mèsi pou l' di domestik la paske domestik la fè sa l' te mande l' fè a, pa vre.</verse>
        <verse osisID='Luke.17.10'>Se menm jan an tou pou nou, lè nou fin fè tou sa yo te mande nou fè, se pou n' di: Se domestik nou ye, nou fè sa n' te dwe fè.</verse>
        <verse osisID='Luke.17.11'>¶ Pandan Jezi te nan chemen pou li al Jerizalèm, li t'ap pase sou fwontyè ki separe peyi Samari ak peyi Galile.</verse>
        <verse osisID='Luke.17.12'>Antan l' t'ap antre nan yon bouk, dis moun ki te gen maladi lalèp vin kontre li. Yo rete kanpe byen lwen l',</verse>
        <verse osisID='Luke.17.13'>yo pale byen fò, yo di l' konsa: Jezi, Mèt, gen pitye pou nou.</verse>
        <verse osisID='Luke.17.14'>Lè Jezi wè yo, li di: Al fè prèt yo wè nou. Pandan yo taprale, yo geri.</verse>
        <verse osisID='Luke.17.15'>Yonn ladan yo ki wè li geri tounen sou wout li, li t'ap fè lwanj Bondye byen fò pou tout moun tande.</verse>
        <verse osisID='Luke.17.16'>Li lage kò l' atè nan pye Jezi, li di l' mèsi. Nonm sa a te yon moun pèyi Samari.</verse>
        <verse osisID='Luke.17.17'>Jezi pran lapawòl, li di l': Nou toulèdis te geri pa vre. Kote nèf lòt yo?</verse>
        <verse osisID='Luke.17.18'>Se etranje sa a sèlman ki chonje pou l' vin fè lwanj Bondye?</verse>
        <verse osisID='Luke.17.19'>Epi li di li: Leve non. Ou mèt ale. Se konfyans ou nan Bondye ki geri ou.</verse>
        <verse osisID='Luke.17.20'>¶ Farizyen yo mande Jezi kilè Bondye t'ap vin tabli gouvènman l' lan. Li reponn yo: Bondye ap vin tabli gouvènman l' lan yon jan pou tout moun wè li.</verse>
        <verse osisID='Luke.17.21'>Men, yo p'ap di: Men l' bò isit, osinon: Men l' bò laba. Paske, konnen sa byen, gouvenman Bondye a la nan mitan nou.</verse>
        <verse osisID='Luke.17.22'>Epi li di disip yo: Gen yon lè nou va anvi wè yonn nan jou ki pou Moun Bondye voye nan lachè a, men nou p'ap wè sa.</verse>
        <verse osisID='Luke.17.23'>Y'a di nou: Gade, men l' bò isit, osinon: Gade, men l' bò laba. Pa ale, pa kouri dèyè yo.</verse>
        <verse osisID='Luke.17.24'>Lè yon kout zèklè fè yan, li klere syèl la byen klere depi yon bout jouk nan lòt bout la, pa vre. Se va menm jan an tou pou Moun Bondye voye nan lachè a, lè jou l' va rive.</verse>
        <verse osisID='Luke.17.25'>Men, anvan sa, li gen pou l' soufri anpil, moun alèkile yo p'ap vle wè li.</verse>
        <verse osisID='Luke.17.26'>Sa ki te rive nan tan Noe a se sa k'ap rive tou lè jou a va rive pou Moun Bondye voye nan lachè a vini.</verse>
        <verse osisID='Luke.17.27'>Moun t'ap manje, yo t'ap bwè, moun t'ap marye, yo t'ap marye pitit fi yo; se konsa tout bagay te ye, jouk jou Noe te antre nan gwo batiman an. Lè inondasyon an fèt, li touye yo tout.</verse>
        <verse osisID='Luke.17.28'>Sa ki te rive nan tan Lòt la va rive menm jan an tou. Moun t'ap manje, yo t'ap bwè, yo t'ap achte, yo t'ap plante, yo t'ap bati.</verse>
        <verse osisID='Luke.17.29'>Men, jou Lòt soti kite lavil Sodòm lan, dife souf grennen sot nan syèl la tankou lapli, tonbe sou yo; yo tout peri.</verse>
        <verse osisID='Luke.17.30'>Se va menm jan an tou lè jou a va rive pou Moun Bondye voye nan lachè a parèt.</verse>
        <verse osisID='Luke.17.31'>Jou sa a, moun ki va sou tèt kay p'ap bezwen desann anndan kay la ale pran zafè li. Moun ki nan jaden p'ap bezwen tounen lakay ankò.</verse>
        <verse osisID='Luke.17.32'>Chonje istwa madanm Lòt la.</verse>
        <verse osisID='Luke.17.33'>Moun ki va chache sove lavi l' va pèdi l'; men moun ki va pèdi lavi l' va konsève li.</verse>
        <verse osisID='Luke.17.34'>M'ap di nou sa: Jou lannwit sa a, va gen de moun sou yon menm kabann; y'ap pran yonn, y'ap kite lòt la.</verse>
        <verse osisID='Luke.17.35'>Va gen de fanm k'ap pile grenn ansanm: y'ap pran yonn, y'ap kite lòt la.</verse>
        <verse osisID='Luke.17.36'>Va gen dezòm nan yon menm jaden; y'ap pran yonn, y'ap kite lòt la.</verse>
        <verse osisID='Luke.17.37'>Disip yo pran lapawòl, yo mande l' konsa: Ki kote sa pral fèt, Mèt? Li reponn yo: Kote kadav la va ye, se la votou yo va sanble.</verse>
      </chapter>
      <chapter osisID='Luke.18'>
        <verse osisID='Luke.18.1'>¶ Jezi rakonte yo parabòl sa a pou l' te moutre yo nesesite pou yo toujou lapriyè san yo pa janm dekouraje:</verse>
        <verse osisID='Luke.18.2'>Vwala, se te yon jij ki te rete nan yon lavil; li pa t' pè Bondye ni li pa t' respekte pesonn.</verse>
        <verse osisID='Luke.18.3'>Nan menm lavil sa a, te gen yon vèv ki te konn vin bò kot jij la. Vèv la te toujou ap di li: Rann mwen jistis kont moun ki nan kont avè m' lan non.</verse>
        <verse osisID='Luke.18.4'>Pandan lontan jij la te refize fè sa pou li. Men, yon lè li di nan kè l': Se vre, mwen pa pè Bondye, ni mwen pa rete ak moun.</verse>
        <verse osisID='Luke.18.5'>Men, fanm sa a ap plede nwi mwen. M'ap rann li jistis, konsa la sispann anbete mwen.</verse>
        <verse osisID='Luke.18.6'>Jezi di: Nou tande sa move jij la di!</verse>
        <verse osisID='Luke.18.7'>Bon! Eske Bondye pa ta regle zafè pitit li yo, moun li menm li chwazi yo, lè y'ap rele nan pye l' lajounen kou lannwit? Eske l'ap pran anpil tan pou l' ede yo?</verse>
        <verse osisID='Luke.18.8'>M'ap di nou sa: L'ap regle zafè yo vit vit. Men, lè Moun Bondye voye nan lachè a va vini, èske la jwenn moun ki gen konfyans nan Bondye ankò sou latè?</verse>
        <verse osisID='Luke.18.9'>¶ Jezi di parabòl sa a pou moun ki te kwè yo bon devan Bondye epi ki t'ap meprize lòt moun:</verse>
        <verse osisID='Luke.18.10'>Dezòm moute nan tanp lan al lapriyè. Yonn te yon farizyen, lòt la yon pèseptè kontribisyon.</verse>
        <verse osisID='Luke.18.11'>Farizyen an te kanpe apa, li t'ap lapriyè konsa: Bondye, m'ap di ou mèsi dapre mwen pa vòlò, ni visye, ni adiltè tankou lòt yo; mèsi dapre mwen pa tankou pèseptè kontribisyon sa a.</verse>
        <verse osisID='Luke.18.12'>Chak senmenn mwen pase de jou ap fè jèn, mwen bay ladim nan tou sa mwen genyen.</verse>
        <verse osisID='Luke.18.13'>Pèseptè kontribisyon an menm te rete dèyè, li pa t' menm gen kouraj leve je l' nan syèl; li t'ap bat lestonmak li, li t'ap di: Bondye, gen pitye pou mwen ki fè anpil peche.</verse>
        <verse osisID='Luke.18.14'>Lè sa a, Jezi di yo: M'ap di nou sa, se pa farizyen an non, men se pèseptè kontribisyon an ki tounen lakay li ak padon Bondye. Paske, yon moun ki vle leve tèt li, y'a desann li, yon moun ki desann tèt li, y'a leve li.</verse>
        <verse osisID='Luke.18.15'>¶ Yo te mennen ata tibebe bay Jezi pou l' te mete men sou tèt yo. Lè disip yo wè sa, yo t'ap di moun yo pa fè sa.</verse>
        <verse osisID='Luke.18.16'>Men, Jezi rele timoun yo vin jwenn li, li di: Kite timoun yo vin jwenn mwen. Pa anpeche yo vini, paske peyi kote Bondye Wa a, se pou tout moun ki tankou timoun sa yo li ye.</verse>
        <verse osisID='Luke.18.17'>Sa m'ap di nou la a, se vre wi: si yon moun pa asepte otorite Bondye a tankou yon timoun, li p'ap janm mete pye l' nan peyi kote Bondye Wa a.</verse>
        <verse osisID='Luke.18.18'>¶ Yonn nan chèf jwif yo mande Jezi: Bon Mèt, kisa pou m' fè pou m' resevwa lavi ki p'ap janm fini an?</verse>
        <verse osisID='Luke.18.19'>Jezi di li: Poukisa ou rele m' bon? Se yon sèl bon ki genyen, se Bondye.</verse>
        <verse osisID='Luke.18.20'>Ou konn kòmandman yo: Piga ou fè adiltè, piga ou touye moun, piga ou vòlò, piga ou fè manti sou moun, respekte papa ou ak manman ou.</verse>
        <verse osisID='Luke.18.21'>Nonm lan reponn: Mwen swiv tout bagay sa yo depi m' te tikatkat.</verse>
        <verse osisID='Luke.18.22'>Lè Jezi tande sa, li di l': Ou manke yon bagay toujou: vann tou sa ou genyen, separe lajan an bay pòv. Apre sa, wa gen yon richès nan syèl la. Epi vin swiv mwen.</verse>
        <verse osisID='Luke.18.23'>Men, pawòl sa a te fè nonm lan lapenn anpil paske li te gen anpil byen.</verse>
        <verse osisID='Luke.18.24'>Jezi wè jan sa te fè nonm lan lapenn, li di konsa: Sa ap difisil nèt pou moun rich antre nan peyi kote Bondye Wa a.</verse>
        <verse osisID='Luke.18.25'>L'ap pi fasil pou gwo bèt yo rele chamo a pase nan je yon zegwi pase pou yon rich antre nan peyi kote Bondye Wa a.</verse>
        <verse osisID='Luke.18.26'>Moun ki t'ap koute l' yo di l': Nan kondisyon sa a, ki moun ki ka sove?</verse>
        <verse osisID='Luke.18.27'>Jezi reponn yo: Sa lèzòm pa ka fè, Bondye ka fè li.</verse>
        <verse osisID='Luke.18.28'>Lè sa a, Pyè di l': Tande, men nou kite tou sa nou te genyen pou nou swiv ou.</verse>
        <verse osisID='Luke.18.29'>Jezi di yo: Sa m'ap di nou la a, se vre wi: Nenpòt moun ki kite kay li, osinon madanm li, osinon frè l', osinon papa l' ak manman l', osinon pitit li poutèt peyi kote Bondye Wa a,</verse>
        <verse osisID='Luke.18.30'>moun sa a gen pou l' resevwa plis pase sa depi nan tan sa a, epi nan tan k'ap vini apre sa a li gen pou l' resevwa lavi ki p'ap janm fini an.</verse>
        <verse osisID='Luke.18.31'>¶ Jezi pran douz disip yo apa, li di yo: Tande, men n'ap moute Jerizalèm kote tou sa pwofèt yo te ekri sou Moun Bondye voye nan lachè a pral rive.</verse>
        <verse osisID='Luke.18.32'>Yo pral lage l' nan men moun lòt nasyon yo, y'a pase l' nan rizib, y'a joure l', y'a krache sou li.</verse>
        <verse osisID='Luke.18.33'>Apre sa, y'a bat li byen bat, y'a touye l'; men sou twa jou la leve soti vivan nan lanmò.</verse>
        <verse osisID='Luke.18.34'>Men, disip yo pa t' konprann anyen nan sa; sans pawòl la te kache pou yo, yo pa t' kapab konnen sa Jezi t'ap di yo konsa.</verse>
        <verse osisID='Luke.18.35'>¶ Lè sa a, Jezi te prèt pou antre Jeriko; te gen yon nonm avèg chita bò chemen an ki t'ap mande charite.</verse>
        <verse osisID='Luke.18.36'>Lè l' tande foul moun yo ap pase, li mande sak genyen.</verse>
        <verse osisID='Luke.18.37'>Yo di li: Se Jezi, moun Nazarèt la, k'ap pase.</verse>
        <verse osisID='Luke.18.38'>Li pran rele: Jezi, pitit David la, pitye pou mwen.</verse>
        <verse osisID='Luke.18.39'>Moun ki t'ap mache devan yo t'ap kouri dèyè l' pou te fè l' pe bouch li. Men, li t'ap rele pi rèd: Pitit David la, pitye pou mwen.</verse>
        <verse osisID='Luke.18.40'>Jezi rete, li bay lòd pou yo mennen l' ba li. Lè avèg la pwoche, Jezi mande li:</verse>
        <verse osisID='Luke.18.41'>Kisa ou vle m' fè pou ou? Li reponn: Mèt, fè m' wè ankò.</verse>
        <verse osisID='Luke.18.42'>Epi Jezi di li: Wè non. Se konfyans ou nan Bondye ki geri ou.</verse>
        <verse osisID='Luke.18.43'>Menm lè a, avèg la wè. Apre sa, li t'ap swiv Jezi. Li t'ap fè lwanj Bondye. Lè pèp la wè sa, yo tout pran fè lwanj Bondye tou.</verse>
      </chapter>
      <chapter osisID='Luke.19'>
        <verse osisID='Luke.19.1'>¶ Jezi antre Jeriko, li t'ap travèse lavil la.</verse>
        <verse osisID='Luke.19.2'>Te gen yon nonm nan lavil la yo rele Zache. Li te chèf pèseptè kontribisyon yo, se te yon nonm rich.</verse>
        <verse osisID='Luke.19.3'>Li t'ap chache wè ki moun Jezi ye. Men, li te yon nonm ti tay. Akòz foul moun yo, li pa t' kapab rive wè li.</verse>
        <verse osisID='Luke.19.4'>Li pran kouri devan; li moute sou yon pye sikomò pou l' wè Jezi ki te gen pou l' te pase bò la.</verse>
        <verse osisID='Luke.19.5'>Lè Jezi rive la, li leve je l' anlè, li di l': Zache, fè vit desann. Fòk mwen fè ladesant lakay ou jòdi a.</verse>
        <verse osisID='Luke.19.6'>Zache prese desann, li resevwa Jezi ak kè kontan.</verse>
        <verse osisID='Luke.19.7'>Lè yo wè sa, tout moun pran babye, yo t'ap di: Men nonm lan fè ladesant kay yon nonm ki plen peche.</verse>
        <verse osisID='Luke.19.8'>Zache leve kanpe, li di Jezi konsa: Koute, Mèt. Mwen pral bay pòv mwatye tout byen mwen genyen. Si mwen te twonpe yon moun pou m' pran lajan l', mwen pral rann li kat fwa lavalè.</verse>
        <verse osisID='Luke.19.9'>Jezi di li: Jòdi a, kay sa a delivre paske nonm sa a se yon pitit Abraram li ye tou.</verse>
        <verse osisID='Luke.19.10'>Moun Bondye voye nan lachè a vin chache sa ki te pèdi pou l' delivre yo.</verse>
        <verse osisID='Luke.19.11'>¶ Apre sa, Jezi rakonte yon parabòl pou moun ki te fèk tande pawòl sa yo. Paske li te toupre lavil Jerizalèm lan, yo te kwè gouvènman Bondye ki Wa a tapral parèt touswit.</verse>
        <verse osisID='Luke.19.12'>Men sa l' di yo: Vwala, se te yon nonm gran fanmi ki te al nan yon peyi byen lwen. Li te al fè yo ba l' otorite pou l' wa, apre sa pou l' te tounen lakay li ankò.</verse>
        <verse osisID='Luke.19.13'>Anvan li ale, li rele dis nan domestik li yo, li ba yo chak yon pyès lò, li di yo: Fè lajan an travay jouk mwen tounen.</verse>
        <verse osisID='Luke.19.14'>Men, pwòp moun peyi l' yo te rayi li. Yo voye kèk mesaje dèyè l' pou di: Nou pa vle nonm sa a pou wa nou.</verse>
        <verse osisID='Luke.19.15'>Malgre sa, yo bay nonm lan otorite pou l' wa, epi l' tounen nan peyi li. Lè sa a, li fè rele domestik li te bay lajan yo pou yo vin kote l': li te bezwen konnen ki benefis yo chak te fè.</verse>
        <verse osisID='Luke.19.16'>Premye a vini, li di: Monwa, pyès lò ou te ban mwen an rapòte dis pyès ankò.</verse>
        <verse osisID='Luke.19.17'>Wa a di l': Sa se bèl bagay. Ou se yon bon domestik. M'ap mete ou gouvènen dis vil, paske ou te fè ti travay sa a byen.</verse>
        <verse osisID='Luke.19.18'>Dezyèm lan vini, li di: Monwa, pyès lò ou te ban mwen an rapòte senk lòt pyès.</verse>
        <verse osisID='Luke.19.19'>Wa a di l': Ou menm, m'ap mete ou gouvènen senk vil.</verse>
        <verse osisID='Luke.19.20'>Yon lòt vini, li di: Monwa, men pyès lò ou la. Mwen te sere l' nan yon mouchwa.</verse>
        <verse osisID='Luke.19.21'>Mwen te pè ou, paske ou se yon nonm ki di: ou pran sa ki pa pou ou, ou rekòlte sa ou pa simen.</verse>
        <verse osisID='Luke.19.22'>Wa a reponn: Gade jan ou se yon move domestik! M'ap jije ou ak pawòl ki sot nan bouch ou. Ou te konnen m' se yon nonm ki di, mwen pran sa ki pa pou mwen, mwen rekòlte sa m' pa simen,</verse>
        <verse osisID='Luke.19.23'>poukisa ou pa t' mete lajan m' labank; lè m' ta tounen, mwen ta wete l' ak yon enterè.</verse>
        <verse osisID='Luke.19.24'>Li di moun ki te la yo: Wete lajan an nan men li. Bay nonm ki gen dis pyès yo li.</verse>
        <verse osisID='Luke.19.25'>Yo di l': Men, monwa, li gen dis pyès deja.</verse>
        <verse osisID='Luke.19.26'>Mwen di nou: Moun ki genyen deja a, y'a ba li ankò; men moun ki pa gen anyen menm lan, y'a wete nan men l' menm ti sa l' te genyen an.</verse>
        <verse osisID='Luke.19.27'>Kanta lènmi m' yo ki pa t' vle mwen pou wa yo, mennen yo isit, touye yo la devan je mwen.</verse>
        <verse osisID='Luke.19.28'>¶ Apre Jezi fin pale konsa, li pran mache devan yo pou li al Jerizalèm.</verse>
        <verse osisID='Luke.19.29'>Lè Jezi rive toupre Betfaje ak Betani, bò ti mòn Oliv la, li pran de nan disip li yo, li voye yo devan,</verse>
        <verse osisID='Luke.19.30'>li di yo konsa: Ale nan bouk ki devan nou an. Lè n'a rive, n'a jwenn yon jenn ti bourik mare; pesonn pa kò janm moute sou li. Lage l', mennen l' ban mwen.</verse>
        <verse osisID='Luke.19.31'>Nenpòt moun ki mande nou: Poukisa n'ap lage l'? N'a reponn: Se Mèt la ki bezwen li.</verse>
        <verse osisID='Luke.19.32'>De disip yo ale; yo jwenn tout bagay jan Jezi te di yo a.</verse>
        <verse osisID='Luke.19.33'>Pandan y'ap lage ti bourik la, mèt li di yo: Poukisa n'ap lage ti bourik la?</verse>
        <verse osisID='Luke.19.34'>Yo reponn: Se Mèt la ki bezwen li.</verse>
        <verse osisID='Luke.19.35'>Apre sa, yo mennen ti bourik la bay Jezi. Yo mete rad yo sou do ti bourik la, yo fè Jezi moute sou li.</verse>
        <verse osisID='Luke.19.36'>Pandan Jezi t'ap vanse sou bourik la, moun yo tann rad yo atè sou tout chemen an.</verse>
        <verse osisID='Luke.19.37'>Lè l' rive toupre Jerizalèm, nan ladesant mòn Oliv la, yon sèl kontantman pran tout foul moun ki t'ap swiv li yo; yo pran fè lwanj Bondye byen fò pou tout mirak yo te wè.</verse>
        <verse osisID='Luke.19.38'>Yo t'ap di: benediksyon pou Wa ki vini nan non Mèt la! Kè poze pou tout moun nan syèl la! Lwanj pou Bondye!</verse>
        <verse osisID='Luke.19.39'>Te gen kèk farizyen nan mitan foul la. Yo di Jezi konsa: Mèt, manyè fè disip ou yo pe bouch yo non.</verse>
        <verse osisID='Luke.19.40'>Jezi reponn: M'ap di nou sa: si yo pe bouch yo, wòch yo va pran rele.</verse>
        <verse osisID='Luke.19.41'>¶ Lè Jezi rive toupre lavil la, li wè l', li pran kriye sou li,</verse>
        <verse osisID='Luke.19.42'>li di: Si sèlman, jòdi a ou te kapab konprann, ou menm tou, bagay ki pou fè kè ou poze? Men, koulye a, yo kache; ou pa kapab wè yo!</verse>
        <verse osisID='Luke.19.43'>Gen yon tan k'ap vin sou ou: lè sa a, lènmi ou yo va sènen ou toupatou, y'a fèmen ou nèt, y'a kwense ou sou tout bò.</verse>
        <verse osisID='Luke.19.44'>Y'a detwi ou nèt ansanm ak tout moun ki nan mitan ou yo. Yo p'ap kite yon wòch kanpe sou yon lòt, paske ou pa t' rekonèt jou Bondye te vin pote ou sekou a.</verse>
        <verse osisID='Luke.19.45'>Jezi antre nan tanp lan, li pran chase tout moun ki t'ap vann yo.</verse>
        <verse osisID='Luke.19.46'>Li di yo: Men sa ki ekri: Se pou kay mwen an yon kay kote moun vin lapriyè nan pye m'; men, nou menm, nou fè l' tounen kachèt vòlè.</verse>
        <verse osisID='Luke.19.47'>Chak jou, Jezi te nan tanp lan, li t'ap moutre moun yo anpil bagay. Chèf prèt yo, dirèktè lalwa yo ak chèf pèp la t'ap chache ki jan pou yo touye li.</verse>
        <verse osisID='Luke.19.48'>Men, yo pa t' kapab jwenn yon jan pou yo te fè sa, paske tout pèp la t'ap koute sa l' t'ap di san yo pa pèdi yon mo.</verse>
      </chapter>
      <chapter osisID='Luke.20'>
        <verse osisID='Luke.20.1'>¶ Yon jou konsa, Jezi te nan tanp lan; li t'ap moutre pèp la anpil bagay; li t'ap anonse yo bon nouvèl la. Chèf prèt yo, dirèktè lalwa yo ak chèf fanmi yo vin rive.</verse>
        <verse osisID='Luke.20.2'>Yo di li: Manyè di nou ki dwa ou genyen pou w'ap fè tout bagay sa yo? Wi, kilès ki ba ou otorite pou fè yo?</verse>
        <verse osisID='Luke.20.3'>Jezi reponn yo: Mwen pral poze nou yon keksyon, mwen menm tou.</verse>
        <verse osisID='Luke.20.4'>Di mwen kilès ki te voye Jan Batis batize moun: Bondye osinon lèzòm?</verse>
        <verse osisID='Luke.20.5'>Men, yonn t'ap di lòt: Si nou reponn se Bondye ki voye l', la mande nou poukisa nou pa t' kwè li.</verse>
        <verse osisID='Luke.20.6'>Si nou reponn se lèzòm ki voye l', tout pèp la va touye nou ak kout wòch, paske yo tout te gen konviksyon Jan Batis te yon pwofèt.</verse>
        <verse osisID='Luke.20.7'>Lè sa a yo reponn li: Nou pa konn ki moun ki te voye l' batize.</verse>
        <verse osisID='Luke.20.8'>Jezi di yo: Enben, mwen menm tou, mwen p'ap di nou avèk ki otorite m'ap fè bagay sa yo.</verse>
        <verse osisID='Luke.20.9'>¶ Apre sa, Jezi pran rakonte pèp la parabòl sa a: Vwala, se te yon nonm ki te plante yon jaden rezen. Li antann li avèk kèk moun pou okipe jaden an pou li. Apre sa, li kite peyi a, li al fè lontan deyò.</verse>
        <verse osisID='Luke.20.10'>Lè sezon rekòt la rive, li voye yon domestik kote moun ki t'ap pran swen jaden an pou li. Li te voye chache pòsyon pa l' nan rekòt rezen an nan men yo. Men, kiltivatè yo bat domestik la byen bat, epi yo voye l' tounen bay mèt jaden an san yo pa ba l' anyen.</verse>
        <verse osisID='Luke.20.11'>Mèt jaden an voye yon lòt domestik kote yo ankò. Men, yo bat li byen bat, yo joure l' byen joure, epi yo voye l' tounen san yo pa ba l' anyen.</verse>
        <verse osisID='Luke.20.12'>Mèt jaden an voye yon twazyèm domestik. Fwa sa a, yo blese l', yo mete l' deyò.</verse>
        <verse osisID='Luke.20.13'>Lè sa a, mèt jaden an di: Kisa pou m' fè? Bon, mwen pral voye pitit gason mwen renmen anpil la. Omwens y'a gen respè pou li.</verse>
        <verse osisID='Luke.20.14'>Men, lè kiltivatè yo wè pitit mèt jaden an, yonn di lòt: Men eritye a! Ann touye l', konsa jaden an va rete pou nou.</verse>
        <verse osisID='Luke.20.15'>Yo jete l' deyò jaden an, yo touye li. Atò, kisa mèt jaden an pral fè yo?</verse>
        <verse osisID='Luke.20.16'>L'ap vini, l'ap fè touye tout kiltivatè yo, epi l'ap bay lòt moun jaden rezen an. Lè pèp la tande sa, yo di: Mande Bondye padon!</verse>
        <verse osisID='Luke.20.17'>Men, Jezi gade yo, li mande yo: Ki sans nou bay pawòl sa ki ekri a: Wòch moun ki t'ap bati yo te voye jete a, se li menm ki tounen wòch ki kenbe kay la.</verse>
        <verse osisID='Luke.20.18'>Tout moun ki bite sou wòch sa a gen pou kase ren yo. Men, si se wòch la menm ki tonbe sou yon moun, li gen pou l' kraze moun lan an miyèt moso.</verse>
        <verse osisID='Luke.20.19'>Menm lè a, chèf prèt yo ak dirèktè lalwa yo t'ap chache mete men sou li, paske yo te byen konnen se pou yo Jezi te bay parabòl sa a. Men, yo te pè pèp la.</verse>
        <verse osisID='Luke.20.20'>¶ Yo pran veye Jezi. Yo voye espyon dèyè li. Espyon yo pran pòz moun debyen yo, pou wè si yo te ka pran yon pawòl nan bouch li pou akize li. Konsa, yo ta kapab lage l' nan men gouvènè a ki te gen pouvwa ak tout otorite.</verse>
        <verse osisID='Luke.20.21'>Espyon yo poze l' keksyon sa a: Mèt, nou konnen ou se moun serye. Tou sa ou di ak tou sa ou moutre nou se verite. Ou pa gade sou figi moun, men ou moutre chemen Bondye a jan li ye a.</verse>
        <verse osisID='Luke.20.22'>Manyè di nou: Eske lalwa nou an pèmèt nou peye Seza lajan kontribisyon an, wi ou non?</verse>
        <verse osisID='Luke.20.23'>Men, Jezi wè se nan pèlen yo te vle pran li. Li di yo:</verse>
        <verse osisID='Luke.20.24'>Moutre m' yon pyès lajan. Pòtre ki moun ak non ki moun ki sou pyès lajan an? Yo reponn li: Se pòtre Seza ak non Seza.</verse>
        <verse osisID='Luke.20.25'>Lè sa a li di yo: Enben, bay Seza sak pou Seza, bay Bondye sak pou Bondye.</verse>
        <verse osisID='Luke.20.26'>Yo pa t' kapab jwenn anyen ki mal nan sa l' t'ap di devan pèp la. Okontrè, pawòl sa a te fè yo pi sezi ankò. Yo fèmen bouch yo san di yon mo.</verse>
        <verse osisID='Luke.20.27'>¶ Sadiseyen yo se yon gwoup jwif ki di moun mouri pa leve ankò. Gen kèk ladan yo ki vin bò kot Jezi ak yon keksyon. Yo di l' konsa:</verse>
        <verse osisID='Luke.20.28'>Mèt, Moyiz te ekri lòd sa a ban nou: Lè yon nonm marye mouri san kite pitit, si l' gen yon frè, frè a gen pou l' marye avèk madanm defen an pou l' sa fè pitit pou frè l' ki mouri a.</verse>
        <verse osisID='Luke.20.29'>Se konsa, te gen sèt frè. Premye a marye, li mouri san l' pa kite pitit.</verse>
        <verse osisID='Luke.20.30'>Dezyèm lan marye ak vèv la. Apre sa, twazyèm lan marye avè l' tou.</verse>
        <verse osisID='Luke.20.31'>Konsa konsa, sèt frè yo marye ak fanm lan yonn apre lòt, epi yo tout yo mouri san kite pitit.</verse>
        <verse osisID='Luke.20.32'>Apre yo tout fin mouri, fanm lan mouri poutèt pa l' tou.</verse>
        <verse osisID='Luke.20.33'>Lè mò yo va gen pou yo leve, fanm sa a ki te madanm tout sèt frè yo, madanm kilès nan yo li pral ye la a menm?</verse>
        <verse osisID='Luke.20.34'>Jezi reponn yo: Isit sou latè, fanm ak gason nan marye.</verse>
        <verse osisID='Luke.20.35'>Men, fanm ak gason ki merite pou yo leve soti vivan nan lanmò pou yo ka patisipe nan lavi k'ap vini an, moun sa yo pa nan marye ankò.</verse>
        <verse osisID='Luke.20.36'>Yo pa ka mouri ankò, se tankou zanj Bondye yo ye, yo se pitit Bondye, paske yo leve soti vivan nan lanmò.</verse>
        <verse osisID='Luke.20.37'>Wi, moun mouri gen pou yo leve. Se Moyiz menm ki moutre nou sa, lè bò ti touf bwa a, li te rele Bondye: Bondye Abraram, Bondye Izarak, Bondye Jakòb.</verse>
        <verse osisID='Luke.20.38'>Bondye se Bondye moun vivan li ye, li pa Bondye moun mouri, paske pou li tout moun vivan.</verse>
        <verse osisID='Luke.20.39'>¶ Lè sa a, kèk dirèktè lalwa pran lapawòl, yo di: Mèt, ou byen pale.</verse>
        <verse osisID='Luke.20.40'>Apre sa, yo pa t' gen odas poze l' ankenn lòt keksyon.</verse>
        <verse osisID='Luke.20.41'>Jezi di yo: Ki jan yo fè di Kris la se pitit pitit David li ye?</verse>
        <verse osisID='Luke.20.42'>Men, sa David menm te di nan liv Sòm yo: Bondye Mèt la te di Seyè mwen an: Chita la sou bò dwat mwen,</verse>
        <verse osisID='Luke.20.43'>jouk tan mwen fè lènmi yo tounen yon ti ban pou lonje pye ou.</verse>
        <verse osisID='Luke.20.44'>Si David rele Kris la Seyè, ki jan pou Kris la ta ka pitit pitit li?</verse>
        <verse osisID='Luke.20.45'>Lè sa a, tout pèp la t'ap koute Jezi. Li di disip li yo:</verse>
        <verse osisID='Luke.20.46'>Pran prekosyon nou avèk dirèktè lalwa yo. Yo renmen pwonmennen avèk rad long yo; yo renmen moun bese tèt yo jouk atè pou di yo bonjou sou plas piblik; lè y' al nan sinagòg, yo toujou ap chache pou yo chita kote pou tout moun ka wè yo; nan resepsyon yo chache pi bon plas la.</verse>
        <verse osisID='Luke.20.47'>Se piye y'ap piye pòv vèv yo, anmenmtan y'ap plede fè lapriyè byen long pou parèt pi bon. Chatiman moun sa yo pral pi rèd.</verse>
      </chapter>
      <chapter osisID='Luke.21'>
        <verse osisID='Luke.21.1'>¶ Jezi pwonmennen je l' toupatou nan tanp lan, epi li wè moun rich yo ki t'ap mete lajan nan bwat kote yo mete ofrann nan tanp lan.</verse>
        <verse osisID='Luke.21.2'>Li wè yon pòv vèv tou ki t'ap mete de ti kòb kwiv.</verse>
        <verse osisID='Luke.21.3'>Li di: Sa m'ap di nou la a, se vre wi: pòv vèv sa a bay plis pase tout lòt moun yo.</verse>
        <verse osisID='Luke.21.4'>Paske, tout moun sa yo, se sa yo pa bezwen yo mete nan bwat la; men li menm, nan tout mizè li, li bay tou sa l' te gen pou l' viv.</verse>
        <verse osisID='Luke.21.5'>¶ Te gen kèk moun ki t'ap pale sou tanp lan; yo t'ap di jan li te byen dekore avèk bèl wòch li yo ansanm ak tout bèl bagay moun te ofri bay Bondye. Lè sa a, Jezi di:</verse>
        <verse osisID='Luke.21.6'>Nou wè tout bagay sa yo, yon jou, p'ap gen de wòch k'ap kanpe yonn sou lòt. Tou sa pral kraze nèt vide atè.</verse>
        <verse osisID='Luke.21.7'>Yo mande li: Mèt, kilè sa va rive? Kisa ki va fè nou konnen lè tout bagay sa yo prèt pou rive?</verse>
        <verse osisID='Luke.21.8'>Jezi di yo: Atansyon pou pesonn pa twonpe nou. Paske, plizyè moun va vin sou non mwen, y'a di se yo menm ki Kris la, ou ankò jou a rive! Pa koute yo.</verse>
        <verse osisID='Luke.21.9'>Lè n'a pran nouvèl lagè ak revolisyon k'ap fèt, nou pa bezwen pè. Fòk bagay sa yo rive anvan. Men, se p'ap ankò lafen an sa.</verse>
        <verse osisID='Luke.21.10'>Li di yo ankò: Yon pèp va goumen ak yon lòt pèp; yon peyi va atake yon lòt peyi.</verse>
        <verse osisID='Luke.21.11'>Va gen gwo tranblemanntè. Nan divès kote va gen grangou ak epidemi. Lè sa a, va gen bagay terib ak gwo kokenn chenn siy k'ap parèt nan syèl la.</verse>
        <verse osisID='Luke.21.12'>Men anvan tou sa, y'ap arete nou, y'ap maltrete nou; y'ap trennen nou nan sinagòg pou yo jije nou; y'ap mete nou nan prizon, y'ap fè nou konparèt devan wa ak chèf gouvènman poutèt mwen.</verse>
        <verse osisID='Luke.21.13'>Se va yon bèl okazyon pou nou kanpe pale verite a.</verse>
        <verse osisID='Luke.21.14'>Mete sa byen nan tèt nou: nou pa bezwen bat tèt nou pou nou konnen davans ki jan nou pral fè defans nou.</verse>
        <verse osisID='Luke.21.15'>Se mwen menm ki va mete pawòl nan bouch nou, ki va ban nou konprann. Konsa, nan moun ki nan kont avèk nou yo, yo yonn p'ap ka kenbe tèt ak nou, ni yo p'ap kapab demanti sa n'a di.</verse>
        <verse osisID='Luke.21.16'>Lè sa a, se papa nou ak manman nou, frè nou, pwòp fanmi nou ak bon zanmi nou ki va denonse nou, y'ap fè touye anpil nan nou.</verse>
        <verse osisID='Luke.21.17'>Tout moun pral rayi nou poutèt mwen.</verse>
        <verse osisID='Luke.21.18'>Men, pa yon grenn cheve nan tèt nou p'ap pèdi.</verse>
        <verse osisID='Luke.21.19'>Kenbe fèm, se konsa n'a sove lavi nou.</verse>
        <verse osisID='Luke.21.20'>¶ Lè n'a wè yon bann lame ap sènen lavil Jerizalèm toupatou, n'a konnen lè sa a yo prèt pou kraze l' nèt.</verse>
        <verse osisID='Luke.21.21'>Wi, lè sa a tout moun ki nan peyi Jide, se sove al nan mòn; moun ki nan mitan lavil Jerizalèm, se kouri met deyò. Moun ki nan jaden p'ap bezwen antre lavil.</verse>
        <verse osisID='Luke.21.22'>Jou sa yo, se va Jou Chatiman, lè tou sa ki te ekri nan Liv la pral rive.</verse>
        <verse osisID='Luke.21.23'>Lè sa a, se p'ap ti lapenn pou fanm ansent ak nouris yo, paske va gen yon gwo dezolasyon nan peyi a: kòlè Bondye pral tonbe sou pèp sa a.</verse>
        <verse osisID='Luke.21.24'>Y'ap touye yo ak nepe, y'ap mete men sou yo, y'ap depòte yo nan tout lòt peyi. Pou lavil Jerizalèm lan menm, moun lòt nasyon yo gen pou yo foule l' anba pye yo, jouk tan dèle yo ba yo a va bout.</verse>
        <verse osisID='Luke.21.25'>Gen siy ki pou parèt nan solèy, nan lalin ak nan zetwal yo. Sou latè menm, tout pèp yo pral pran tranble, yo p'ap konn sa pou yo fè devan gwo bri lanmè a ap fè ak lanm li yo.</verse>
        <verse osisID='Luke.21.26'>Gen moun k'ap mouri tèlman y'ap pè lè y'a chonje malè ki pral rive sou tout latè, paske pouvwa ki nan syèl yo va tranble.</verse>
        <verse osisID='Luke.21.27'>Lè sa a, y'a wè m', mwen menm, Moun Bondye voye nan lachè a, ap vini nan yon nwaj, avèk anpil pouvwa, nan mitan yon bann bèl bagay.</verse>
        <verse osisID='Luke.21.28'>Lè bagay sa yo va kòmanse rive, leve kanpe, leve tèt nou, paske Bondye p'ap lwen vin delivre nou.</verse>
        <verse osisID='Luke.21.29'>¶ Epi Jezi di yo yon parabòl: Gade pye fig frans lan ak tout lòt pyebwa yo.</verse>
        <verse osisID='Luke.21.30'>Lè nou wè yo kòmanse ap boujonnen, nou tou konnen lete sou nou.</verse>
        <verse osisID='Luke.21.31'>Menm jan an tou, lè n'a wè bagay sa yo rive, nou mèt konnen Gouvènman Bondye ki Wa a toupre.</verse>
        <verse osisID='Luke.21.32'>Sa m'ap di nou la a, se vre wi: gen moun k'ap viv koulye a ki p'ap gen tan mouri anvan tout bagay sa yo rive.</verse>
        <verse osisID='Luke.21.33'>Syèl la ak tout tè a va pase, men pawòl mwen yo p'ap janm pase.</verse>
        <verse osisID='Luke.21.34'>Pran prekosyon nou, pa kite banbòch, bweson ak traka lavi sa a chaje tèt nou pou jou a pa rive sou nou lè n' pa ta kwè.</verse>
        <verse osisID='Luke.21.35'>Paske, jou sa a ap tonbe tankou yon privye sou tout moun ki rete sou latè.</verse>
        <verse osisID='Luke.21.36'>Pa kite dòmi pran nou, lapriyè tout tan; konsa n'a gen fòs pou n' chape anba tou sa ki gen pou rive, pou n' ka kanpe dwat devan Moun Bondye voye nan lachè a.</verse>
        <verse osisID='Luke.21.37'>Tout lajounen Jezi te nan tanp lan, li t'ap moutre moun yo anpil bagay. Men, lè solèy fin kouche, li te konn soti al pase nwit sou mòn Oliv la.</verse>
        <verse osisID='Luke.21.38'>Chak maten, byen bonè, tout pèp la te konn al jwenn li nan tanp lan pou tande sa l' t'ap di.</verse>
      </chapter>
      <chapter osisID='Luke.22'>
        <verse osisID='Luke.22.1'>¶ Fèt Pen san ledven yo, ki vle di fèt Delivrans jwif yo, te prèt pou rive.</verse>
        <verse osisID='Luke.22.2'>Chèf prèt yo ak dirèktè lalwa yo t'ap chache yon riz pou yo fè touye Jezi, paske yo te pè pèp la.</verse>
        <verse osisID='Luke.22.3'>Lè sa a, Satan antre nan tèt Jida yo te rele Iskariòt la, yonn nan douz disip yo.</verse>
        <verse osisID='Luke.22.4'>Jida al jwenn chèf prèt yo ak chèf gad ki t'ap veye tanp lan. Li di yo ki jan li ta ka fè yo pran Jezi.</verse>
        <verse osisID='Luke.22.5'>Yo pa t' manke kontan, yo pwomèt pou yo ba l' lajan.</verse>
        <verse osisID='Luke.22.6'>Li tonbe dakò ak yo. Se konsa Jida t'ap chache yon bon okazyon pou l' te fè yo pran Jezi san foul la pa konnen.</verse>
        <verse osisID='Luke.22.7'>¶ Jou fèt Pen san ledven an te rive; se jou sa a pou yo te touye ti mouton yo pou manje Delivrans lan.</verse>
        <verse osisID='Luke.22.8'>Jezi voye Pyè ak Jan, li di yo konsa: Ale pare manje Delivrans lan pou n' kapab manje li.</verse>
        <verse osisID='Luke.22.9'>Yo mande li: Ki bò ou ta vle nou pare li?</verse>
        <verse osisID='Luke.22.10'>Li di yo: Gade. Lè n'a antre lavil la, n'a kontre ak yon nonm k'ap pote yon krich dlo; swiv li jouk nan kay kote la antre a.</verse>
        <verse osisID='Luke.22.11'>N'a di mèt kay la: Mèt la voye mande ou kote pyès kay pou l' manje manje Delivrans lan avèk disip li yo?</verse>
        <verse osisID='Luke.22.12'>Lè sa a la moutre nou yon gwo chanm anwo kay la, tou pare, tou meble. Se la n'a pare manje Delivrans lan.</verse>
        <verse osisID='Luke.22.13'>Yo pati, yo jwenn tout bagay jan l' te di yo a. Epi yo pare manje Delivrans lan.</verse>
        <verse osisID='Luke.22.14'>Lè lè a rive, Jezi chita bò tab la avèk apòt yo pou manje.</verse>
        <verse osisID='Luke.22.15'>Li di yo: Mwen pa t' manke anvi manje manje Delivrans sa a avè n' anvan m' al soufri.</verse>
        <verse osisID='Luke.22.16'>Paske, m'ap di nou sa: mwen p'ap janm manje l' ankò jouk jou la pran sans li nèt vre nan peyi kote Bondye Wa a.</verse>
        <verse osisID='Luke.22.17'>Apre sa, li pran yon gode, li di Bondye mèsi, epi l' di: Men gode sa a, separe l' bay chak moun nan nou;</verse>
        <verse osisID='Luke.22.18'>paske, m'ap di nou sa, depi koulye a mwen p'ap bwè diven ankò jouk lè Bondye va vin pran pouvwa a nan men li.</verse>
        <verse osisID='Luke.22.19'>Apre sa, li pran pen, li di Bondye mèsi, li kase li. Li ba yo l', epi li di yo: Sa se kò mwen. Se mwen menm ki bay li pou nou. Se pou nou fè sa pou nou ka toujou chonje mwen.</verse>
        <verse osisID='Luke.22.20'>Menm jan an tou, apre yo fin manje, li ba yo gode diven an. Li di yo: Gode sa a, se nouvo kontra Bondye pase ak moun. Se avèk san m' ki koule pou nou an li siyen l'.</verse>
        <verse osisID='Luke.22.21'>¶ Men gade! Moun k'ap trayi m' lan, li la bò tab la ansanm ak mwen!</verse>
        <verse osisID='Luke.22.22'>Moun Bondye voye nan lachè a pral mouri jan Bondye te vle l' la, se vre. Men, malè pou moun ki trayi l' la!</verse>
        <verse osisID='Luke.22.23'>Latou, yonn pran mande lòt kilès nan yo la a ki pral fè bagay sa a.</verse>
        <verse osisID='Luke.22.24'>Epi yon gwo diskisyon leve nan mitan disip yo. Yo te vle konnen kilès nan yo ki te dwe pase pou pi grannèg.</verse>
        <verse osisID='Luke.22.25'>Jezi di yo: Nan tout peyi, wa se kòmande yo kòmande, moun ki chèf fè nou rele yo Bon papa.</verse>
        <verse osisID='Luke.22.26'>Men pou nou menm, se pa konsa pou sa ye. Okontrè, sak pi grannèg nan mitan nou an, se pou l' tankou pi piti a; sa k'ap kòmande a, se pou l' tankou sa k'ap sèvi a.</verse>
        <verse osisID='Luke.22.27'>Kilès ki pi grannèg: moun ki chita bò tab la, osinon moun k'ap sèvi l' la? Moun ki chita bò tab la, pa vre? Tansèlman, mwen menm mwen nan mitan nou tankou moun k'ap sèvi a.</verse>
        <verse osisID='Luke.22.28'>Nou menm, nou se moun ki kenbe fèm avè m' nan tout tribilasyon mwen yo.</verse>
        <verse osisID='Luke.22.29'>Se poutèt sa, menm jan Papa a te ban m' dwa pou m' gouvènen nan peyi kote li wa a, mwen menm tou, m'ap ban nou dwa sa a.</verse>
        <verse osisID='Luke.22.30'>N'a manje, n'a bwè sou tab ansanm avè m' sou govènman mwen an. M'a mete nou chita sou bèl fotèy pou nou jije douz branch fanmi Izrayèl la.</verse>
        <verse osisID='Luke.22.31'>Simon, Simon, koute: Satan mande pouvwa pou l' pase nou tout nan laye, tankou grenn y'ap vannen.</verse>
        <verse osisID='Luke.22.32'>Men, mwen lapriyè pou ou, Simon, pou konfyans ou nan Bondye pa febli. Ou menm, lè wa tounen vin jwenn mwen, bay frè ou yo fòs.</verse>
        <verse osisID='Luke.22.33'>Pyè di li: Mèt, mwen pare pou m' al nan prizon avè ou, pou m' mouri menm avè ou.</verse>
        <verse osisID='Luke.22.34'>Jezi reponn li: Pyè, tande sa m'ap di ou: kòk p'ap gen tan chante jòdi a, w'ap di ou pa konnen m' pandan twa fwa.</verse>
        <verse osisID='Luke.22.35'>Jezi di yo ankò: Lè m' te voye nou san lajan, san manje, san soulye, èske nou te manke kichòy? Yo reponn li: Nou pa t' manke anyen.</verse>
        <verse osisID='Luke.22.36'>Li di yo: Bon, koulye a, moun ki gen yon lajan, se pou l' pran l'; sa ki gen manje se pou l' pran l' tou. Moun ki pa gen nepe, se pou l' vann rad li pou l' achte yonn.</verse>
        <verse osisID='Luke.22.37'>Paske, tande byen sa m'ap di nou: pawòl ki te ekri a, fòk li rive vre nan lavi mwen: Yo mete l' ansanm ak mechan yo. Wi, sa ki ekri sou mwen an pral rive.</verse>
        <verse osisID='Luke.22.38'>Disip yo di li: Mèt, men de nepe. Li di yo: Sa kont.</verse>
        <verse osisID='Luke.22.39'>¶ Apre sa, Jezi soti, li al mòn Oliv la, jan l' te konn fè a. Disip yo swiv li.</verse>
        <verse osisID='Luke.22.40'>Lè l' rive, li di yo: Lapriyè pou n' pa tonbe anba tantasyon.</verse>
        <verse osisID='Luke.22.41'>Epi li kite yo, li al pi devan, distans yon moun kab voye yon wòch konsa. Li mete ajenou, li pran lapriyè.</verse>
        <verse osisID='Luke.22.42'>Li di: Papa, si ou vle, tanpri, wete gode soufrans sa a devan je mwen. Men, se pa volonte m' ki pou fèt, se volonte pa ou.</verse>
        <verse osisID='Luke.22.43'>Lè sa a, yon zanj Bondye soti nan syèl la parèt devan li. Li te vin bay Jezi fòs.</verse>
        <verse osisID='Luke.22.44'>Kè Jezi te sere anpil, li t'ap lapriyè pi rèd. Swe t'ap koule sou li tonbe atè tankou gwo degout san.</verse>
        <verse osisID='Luke.22.45'>Apre li fin lapriyè, li leve, li vin bò kot disip yo; li jwenn yo ap dòmi sitèlman yo te nan lapenn.</verse>
        <verse osisID='Luke.22.46'>Li di yo: Poukisa n'ap dòmi konsa? Leve non, lapriyè pou n' pa tonbe anba tantasyon.</verse>
        <verse osisID='Luke.22.47'>¶ Jezi t'ap pale toujou lè yon bann moun vin rive. Jida, yonn nan douz disip yo, t'ap mache devan. Li pwoche bò kot Jezi pou l' bo li.</verse>
        <verse osisID='Luke.22.48'>Men, Jezi di li: Jida, se avèk yon bo w'ap trayi Moun Bondye voye nan lachè a?</verse>
        <verse osisID='Luke.22.49'>Moun ki te avèk Jezi yo, lè yo wè sak t'apral rive, yo mande li: Mèt, èske nou mèt voye kout nepe?</verse>
        <verse osisID='Luke.22.50'>Yonn ladan yo gen tan pote domestik granprèt la yon kou, li koupe zòrèy dwat li.</verse>
        <verse osisID='Luke.22.51'>Men, Jezi di yo: Non. Ase. Li manyen zòrèy nonm lan, li geri li.</verse>
        <verse osisID='Luke.22.52'>Apre sa, Jezi pale ak chèf prèt yo, chèf lagad tanp lan ansanm ak chèf fanmi yo ki te vin pran li. Li di yo: Nou vin dèyè m' ak nepe epi baton, tankou si m' te yon ansasen.</verse>
        <verse osisID='Luke.22.53'>Toulejou mwen te la avèk nou nan tanp lan, nou pa t' chache arete mwen. Men koulye a, se jou pa n', se jou pouvwa ki travay nan fènwa a.</verse>
        <verse osisID='Luke.22.54'>¶ Yo arete Jezi, yo mennen li ale. Yo kondi l' kay granprèt la. Pyè t'ap swiv yo yon ti jan lwen lwen.</verse>
        <verse osisID='Luke.22.55'>Yo te limen yon dife nan mitan lakou a. Pyè al chita nan mitan moun ki te bò dife a.</verse>
        <verse osisID='Luke.22.56'>Yon sèvant wè Pyè chita bò dife a; li fiske je l' sou li, li di: Nonm sa a te avèk li tou.</verse>
        <verse osisID='Luke.22.57'>Men, Pyè demanti l', li di: Madanm, mwen pa konnen li.</verse>
        <verse osisID='Luke.22.58'>Yon kadè apre, yon lòt wè l', epi l' di: Ou menm tou, ou fè pati moun sa yo. Pyè di: Non, monchè, mwen pa fè pati moun sa yo.</verse>
        <verse osisID='Luke.22.59'>Apre yon bon ti moman, yon lòt di l' ankò: Men wi, nonm sa a te avè l'. Se moun Galile li ye.</verse>
        <verse osisID='Luke.22.60'>Pyè reponn li: Monchè, mwen pa konnen sa ou ap di la a. Menm lè a, antan li t'ap pale toujou, yon kòk pran chante.</verse>
        <verse osisID='Luke.22.61'>Jezi vire, li gade Pyè, epi Pyè vin chonje pawòl Seyè a te di l': Jòdi a, kòk p'ap gen tan chante, w'ap di ou pa konnen mwen pandan twa fwa.</verse>
        <verse osisID='Luke.22.62'>Pyè soti, epi li tonbe kriye jouk li pa t' kapab ankò.</verse>
        <verse osisID='Luke.22.63'>¶ Mesye ki t'ap veye Jezi yo t'ap pase l' nan rizib. Yo t'ap ba l' kou.</verse>
        <verse osisID='Luke.22.64'>Yo te bouche je l', yo t'ap mande li: Ki moun ki ba ou kou sa a? Devinen?</verse>
        <verse osisID='Luke.22.65'>Epi yo t'ap di l' anpil lòt jouman ankò.</verse>
        <verse osisID='Luke.22.66'>Lè l' fin fè jou, tout chèf fanmi yo, chèf prèt yo ansanm ak dirèktè lalwa yo reyini. Yo fè mennen Jezi devan Gran Konsèy jwif yo.</verse>
        <verse osisID='Luke.22.67'>Yo mande li: Manyè di nou: èske se ou ki Kris la? Jezi reponn yo: Si m' reponn nou, nou p'ap vle kwè mwen.</verse>
        <verse osisID='Luke.22.68'>Si m' poze nou yon keksyon, nou p'ap vle reponn mwen.</verse>
        <verse osisID='Luke.22.69'>Men, depi jòdi a, Moun Bondye voye nan lachè a pral chita sou bò dwat Bondye ki gen pouvwa a.</verse>
        <verse osisID='Luke.22.70'>Yo tout di li: Ou se pitit Bondye a, pa vre? Li reponn yo: Apa nou di li. Wi, se sa mwen ye menm.</verse>
        <verse osisID='Luke.22.71'>Lè sa a yo di: Sa nou bezwen temwen ankò fè. Nou menm nou fèk tande pawòl ki soti nan bouch li.</verse>
      </chapter>
      <chapter osisID='Luke.23'>
        <verse osisID='Luke.23.1'>¶ Tout bann moun yo leve, yo mennen Jezi devan Pilat.</verse>
        <verse osisID='Luke.23.2'>Rive la, yo pran depoze plent sou do l', yo di konsa: Nou jwenn nonm sa a ap moute tèt pèt la. L'ap di yo pou yo pa peye Seza lajan taks yo. Li menm rive pretann se Kris la li ye, yon wa.</verse>
        <verse osisID='Luke.23.3'>Pilat mande li: Eske ou se wa jwif yo? Jezi reponn li: Se ou ki di li.</verse>
        <verse osisID='Luke.23.4'>Pilat di chèf prèt yo ak foul moun yo: Mwen pa wè ankenn rezon pou m' kondannen nonm sa a.</verse>
        <verse osisID='Luke.23.5'>Men, yo kenbe la avè l', yo di: L'ap moute tèt pèp la ak pawòl l'ap di yo. Li kòmanse travay sa a depi nan peyi Galilye, li pase nan tout peyi Jide a, li rive jouk isit la.</verse>
        <verse osisID='Luke.23.6'>Lè Pilat tande sa, li mande yo si Jezi se moun Galile.</verse>
        <verse osisID='Luke.23.7'>Aprann Pilat aprann Jezi te soti nan rejyon ki te sou kòmandman Ewòd la, li voye Jezi bay Ewòd ki t'ap pase kèk jou lavil Jerizalèm lè sa a.</verse>
        <verse osisID='Luke.23.8'>Ewòd pa t' manke kontan lè li wè Jezi. Depi lontan li te konn tande pale sou li, li te anvi kontre avè l'. Li te kwè li tapral wè Jezi fè kèk mirak.</verse>
        <verse osisID='Luke.23.9'>Li poze l' anpil keksyon, men Jezi pa reponn li anyen.</verse>
        <verse osisID='Luke.23.10'>Chèf prèt yo ak dirèktè lalwa yo te la. Yo t'ap depoze anpil gwo plent kont Jezi.</verse>
        <verse osisID='Luke.23.11'>Ewòd menm ansanm ak tout gad li yo t'ap pase Jezi nan rizib. Yo mete l' nan yon wonn tenten. Yo mete yon bèl rad sou li; epi yo voye l' tounen bay Pilat.</verse>
        <verse osisID='Luke.23.12'>Pilat ak Ewòd te lènmi anvan sa. Menm jou sa a yo vin zanmi.</verse>
        <verse osisID='Luke.23.13'>¶ Pilat sanble chèf prèt yo, tout otorite yo ansanm ak pèp la.</verse>
        <verse osisID='Luke.23.14'>Li di yo: Nou mennen nonm sa a ban mwen. Nou fè m' konprann l'ap moute tèt pèp la. Mwen menm, mwen poze l' keksyon devan nou, mwen pa janm jwenn li koupab. Li pa fè ankenn nan move zak n'ap plede di l' fè yo.</verse>
        <verse osisID='Luke.23.15'>Ewòd pa jwenn li koupab non plis. Men li voye l' tounen ban mwen. Nonm sa a pa fè anyen ki merite lanmò.</verse>
        <verse osisID='Luke.23.16'>Mwen pral fè yo bat li byen bat, apre sa m'a lage li.</verse>
        <verse osisID='Luke.23.17'>Pou chak fèt Delivrans, Pilat te blije lage yon prizonye ba yo.</verse>
        <verse osisID='Luke.23.18'>Yo tout pran rele ansanm: Touye nonm sa a, lage Barabas ban nou.</verse>
        <verse osisID='Luke.23.19'>Barabas sa a, se te yon nonm ki te nan prizon poutèt lèzam li te pran kont gouvènman an epi pou yon moun li te touye nan lavil la.</verse>
        <verse osisID='Luke.23.20'>Pilat menm te vle lage Jezi. Li pale ak foul moun yo ankò.</verse>
        <verse osisID='Luke.23.21'>Men yo rele: Kloure l' sou yon kwa! Kloure l' sou yon kwa!</verse>
        <verse osisID='Luke.23.22'>Yon twazyèm fwa ankò, Pilat di yo: Manyè di m' ki move zak li fè konsa? Mwen menm, mwen pa jwenn anyen nan nonm sa a ki merite lanmò. Mwen pa di nou mwen pral fè bat li byen bat, apre sa m'a lage li?</verse>
        <verse osisID='Luke.23.23'>Men, yo pran rele pi fò, yo pèsiste ap mande pou yo kloure Jezi sou yon kwa. Yo sitèlman rele, Pilat ba yo gany.</verse>
        <verse osisID='Luke.23.24'>Se konsa Pilat pran desizyon pou l' ba yo sa yo te mande a.</verse>
        <verse osisID='Luke.23.25'>Li lage moun pèp la te vle a, nonm ki te nan prizon pou konplo ak krim lan. Epi Pilat renmèt yo Jezi pou yo te fè li sa yo te vle a.</verse>
        <verse osisID='Luke.23.26'>¶ Antan sòlda yo t'ap mennen Jezi ale, yo kontre Simon, yon moun peyi Sirèn. Li te soti nan jaden. Yo pran msye, yo chaje l' anba kwa a pou l' pote li dèyè Jezi.</verse>
        <verse osisID='Luke.23.27'>Yon bann moun nan pèp la t'ap swiv Jezi. Te gen kèk fanm la tou ki t'ap kriye, ki t'ap plenn sò li.</verse>
        <verse osisID='Luke.23.28'>Jezi vire gade yo, li di yo konsa: Nou menm, medam lavil Jerizalèm, pa kriye pou mwen tande; kriye pou tèt pa nou ak tout pitit nou yo.</verse>
        <verse osisID='Luke.23.29'>Gen jou k'ap vin dèyè; lè sa a y'a di: benediksyon pou fanm ki pa kapab fè pitit, pou fanm ki pa t' janm fè pitit, pou fanm ki pa janm bay pitit tete.</verse>
        <verse osisID='Luke.23.30'>Lè sa a, tout moun va di mòn yo: Tonbe sou nou! Y'a mande mòn yo: Kouvri nou!</verse>
        <verse osisID='Luke.23.31'>Paske, si se sa yo fè bwa vèt la, kisa yo p'ap fè bwa chèch la?</verse>
        <verse osisID='Luke.23.32'>¶ Yo mennen de lòt moun, de krimenèl pou yo touye ansanm ak Jezi.</verse>
        <verse osisID='Luke.23.33'>Lè yo rive kote yo rele Zo bwa Tèt la, yo kloure Jezi sou kwa a. Yo kloure de krimenèl yo sou de lòt kwa, yonn chak bò li.</verse>
        <verse osisID='Luke.23.34'>Jezi di: Papa, padonnen yo. Yo pa konnen sa y'ap fè. Sòlda yo tire osò pou separe rad li yo.</verse>
        <verse osisID='Luke.23.35'>Pèp la te kanpe la ap gade. Chèf yo t'ap pase Jezi nan rizib, yo t'ap di: Gade! Li sove lòt moun; si se Kris la li ye, moun Bondye chwazi a, se pou l' sove tèt pa l' tou.</verse>
        <verse osisID='Luke.23.36'>Sòlda yo t'ap pase l' nan betiz tou. Yo pwoche bò kote l', yo ba l' venèg pou l' bwè,</verse>
        <verse osisID='Luke.23.37'>epi yo di li: Si ou se wa jwif yo, se pou ou sove tèt ou ou menm!</verse>
        <verse osisID='Luke.23.38'>Men sak te ekri sou tèt kwa a: Nonm sa a se wa jwif yo li ye.</verse>
        <verse osisID='Luke.23.39'>Yonn nan krimenèl yo te kloure sou kwa yo t'ap joure li. Li t'ap di li: Se pa ou ki Kris la? Sove tèt ou non, epi sove nou ansanm avè ou tou.</verse>
        <verse osisID='Luke.23.40'>Men lòt la reprann li, li di li: Gen lè ou pa pè Bondye, ou menm ki anba menm kondannasyon avèk li a?</verse>
        <verse osisID='Luke.23.41'>Pou nou menm se jistis, paske nou resevwa sa nou merite pou krim nou fè. Men li menm, li pa fè anyen.</verse>
        <verse osisID='Luke.23.42'>Epi li di Jezi: Chonje m' wi lè wa vin pran gouvènman an nan men ou!</verse>
        <verse osisID='Luke.23.43'>Jezi reponn li: Sa m'ap di ou la, se vre wi: Jòdi a ou pral avè m' nan paradi.</verse>
        <verse osisID='Luke.23.44'>¶ Li te midi konsa lè solèy la sispann klere sou tout peyi a jouk vè twazè nan apremidi.</verse>
        <verse osisID='Luke.23.45'>Rido ki te nan tanp lan chire fè de moso.</verse>
        <verse osisID='Luke.23.46'>Jezi rele byen fò, li di: Papa, m' ap renmèt lespri mwen nan men ou. Apre l' fin di pawòl sa yo, li mouri.</verse>
        <verse osisID='Luke.23.47'>Lè kaptenn lame a wè sak te rive, li fè lwanj Bondye, epi li di: Se vre wi. Nonm sa a te inonsan.</verse>
        <verse osisID='Luke.23.48'>Tout moun ki te vini an foul pou asiste espektak sa a te wè sak te rive. Yo tounen al lakay yo, yo t'ap bat lestonmak yo.</verse>
        <verse osisID='Luke.23.49'>Tout zanmi Jezi yo te rete yon ti jan lwen ansanm ak fanm ki t'ap mache avè l' yo depi nan peyi Galile. Yo tout t'ap gade sak t'ap pase.</verse>
        <verse osisID='Luke.23.50'>¶ Te gen yon jwif ki te rele Jozèf, moun lavil Arimate. Se te yon bon gason ki te mache dwat devan Bondye.</verse>
        <verse osisID='Luke.23.51'>Li t'ap tann kilè Bondye t'ap vin pran pouvwa a nan men li. Li te fè pati Gran Konsèy jwif yo, men li pa t' dakò ak sa lòt yo te fè ni ak sa yo te deside.</verse>
        <verse osisID='Luke.23.52'>Jozèf al lakay Pilat, li mande kò Jezi.</verse>
        <verse osisID='Luke.23.53'>Apre sa, li al desann kò a sou kwa a, li vlope l' nan yon bèl dra blan, epi li mete l' nan yon kavo yo te fouye nan wòch. Se te yon kavo tou nèf: yo pa t' ankò janm mete pesonn ladan li.</verse>
        <verse osisID='Luke.23.54'>Se te yon jou vandredi, repo a tapral kòmanse.</verse>
        <verse osisID='Luke.23.55'>Medam ki t'ap mache avèk Jezi depi nan peyi Galile yo te ale ansanm ak Jozèf. Yo wè kavo a, yo wè ki jan yo te mete kò Jezi ladan li.</verse>
        <verse osisID='Luke.23.56'>Apre sa, yo tounen lakay yo, y' al pare lwil santi bon ak odè pou benyen kò a. Men, jou repo a yo pa t' fè anyen, jan lalwa Moyiz te vle l' la.</verse>
      </chapter>
      <chapter osisID='Luke.24'>
        <verse osisID='Luke.24.1'>¶ Nan dimanch maten, byen bonè, medam yo ale nan kavo a. Yo te pote lwil santi bon yo te pare pou benyen kò a.</verse>
        <verse osisID='Luke.24.2'>Yo jwenn wòch ki te fèmen kavo a te woule byen lwen soti devan bouch kavo a.</verse>
        <verse osisID='Luke.24.3'>Yo antre, men yo pa jwenn kò Seyè Jezi.</verse>
        <verse osisID='Luke.24.4'>Yo te la konsa, yo pa t' konn sa pou yo te fè lè de moun parèt devan yo ak rad yo byen klere.</verse>
        <verse osisID='Luke.24.5'>Medam yo te pè anpil. Yo bese tèt yo atè; men de moun yo di yo konsa: Poukisa n'ap chache moun vivan an nan mitan mò yo?</verse>
        <verse osisID='Luke.24.6'>(Li pa isit; li leve soti vivan nan lanmò.) Chonje sa l' te di nou lè l' te Galile a:</verse>
        <verse osisID='Luke.24.7'>Moun Bondye voye nan lachè a gen pou tonbe anba men pechè yo; yo gen pou yo kloure l' sou yon kwa. Men, sou twa jou l'ap leve soti vivan ankò.</verse>
        <verse osisID='Luke.24.8'>Yo vin chonje pawòl Jezi te di yo.</verse>
        <verse osisID='Luke.24.9'>Yo soti kite kavo a, y' al rakonte onz disip yo ak lòt moun yo tout bagay sa yo.</verse>
        <verse osisID='Luke.24.10'>Men non medam yo: se te Mari, moun Magdala a, Jan ak Mari, manman Jak. Te gen lòt fanm avèk yo tou. Yo menm tou, yo te rakonte apòt yo menm bagay la.</verse>
        <verse osisID='Luke.24.11'>Men, apòt yo te pran sa medam yo t'ap di a pou istwa san sans, yo pa t' kwè yo.</verse>
        <verse osisID='Luke.24.12'>Lè sa a, Pyè leve, li kouri al nan kavo a. Li bese, li wè dra mò a sèlman. Apre sa, li tounen lakay li. Li te sezi anpil pou sak te rive a.</verse>
        <verse osisID='Luke.24.13'>¶ Menm jou sa a, te gen de disip ki tapral nan yon bouk yo rele Emayis. Bouk la te yon ti distans onz kilomèt konsa ak lavil Jerizalèm.</verse>
        <verse osisID='Luke.24.14'>De disip yo t'ap koze sou tou sa ki te pase.</verse>
        <verse osisID='Luke.24.15'>Yo t'ap pale, yo t'ap diskite yonn ak lòt. Lè sa a, Jezi pwoche bò kote yo, li tanmen fè wout ak yo.</verse>
        <verse osisID='Luke.24.16'>Yo te wè l', men te gen kichòy ki te anpeche yo rekonèt li.</verse>
        <verse osisID='Luke.24.17'>Li di yo: Sou kisa n'ap pale konsa antan n'ap mache a? Yo rete yo kanpe tou tris.</verse>
        <verse osisID='Luke.24.18'>Yonn ladan yo ki te rele Kleopas reponn li: Gen lè ou se sèl moun k'ap viv lavil Jerizalèm ki pa konn sak te rive nan senmenn ki sot pase a?</verse>
        <verse osisID='Luke.24.19'>Li di yo: Ki sak te rive konsa? Yo reponn li: Tou sak te rive Jezi, moun Nazarèt la. Nonm sa a te yon gwo pwofèt devan Bondye ak devan tout pèp la: li te fè anpil bèl bagay epi li te pale byen.</verse>
        <verse osisID='Luke.24.20'>Enben, chèf prèt yo ak otorite nou yo fè yo kondannen l' amò, epi yo kloure l' sou yon kwa.</verse>
        <verse osisID='Luke.24.21'>Nou te gen espwa se li menm ki t'ap vin delivre pep Izrayèl la. Men, jòdi a fè twa jou depi bagay sa yo pase.</verse>
        <verse osisID='Luke.24.22'>Fòk nou di ou tou gen kèk fanm nan gwoup nou an ki fè nou byen sezi. Yo te al nan kavo a granmaten jòdi a.</verse>
        <verse osisID='Luke.24.23'>Men, yo pa jwenn kò a. Yo tounen vin rakonte te gen zanj Bondye ki te parèt devan yo, ki te di yo li vivan.</verse>
        <verse osisID='Luke.24.24'>Gen kèk zanmi nou yo ki al nan kavo a tou. Yo jwenn tout bagay jan medam yo te di l' la; men li menm, yo pa wè li.</verse>
        <verse osisID='Luke.24.25'>Lè sa a Jezi di yo: Ala moun san konprann! Ki jan lespri nou fè lou pou kwè tou sa pwofèt yo te di konsa!</verse>
        <verse osisID='Luke.24.26'>Eske se pa pou Kris la te soufri bagay sa yo anvan pou l' te resevwa lwanj li?</verse>
        <verse osisID='Luke.24.27'>Epi li pran esplike yo tou sa ki te ekri sou li nan Liv yo; li kòmanse ak Liv Moyiz yo, li pase nan tout Liv pwofèt yo.</verse>
        <verse osisID='Luke.24.28'>Lè yo rive toupre ti bouk kote yo t'ap prale a, Jezi fè tankou li ta vle al pi lwen.</verse>
        <verse osisID='Luke.24.29'>Yo kenbe l', yo di li: Rete avèk nou non. Solèy fin kouche, pral fènwa. Li antre pou l' rete ak yo.</verse>
        <verse osisID='Luke.24.30'>Li chita bò tab la ak yo pou manje. Li pran pen, li di Bondye mèsi, li kase l', epi li ba yo li.</verse>
        <verse osisID='Luke.24.31'>Menm lè a, je yo louvri, yo rekonèt li. Men, li disparèt lamenm devan yo.</verse>
        <verse osisID='Luke.24.32'>Yonn pran di lòt: Eske nou pa t' santi tankou yon dife k'ap boule nan kè nou lè l' t'ap pale avèk nou sou tout wout la, lè l' t'ap esplike nou sak te ekri nan Liv yo?</verse>
        <verse osisID='Luke.24.33'>Latou, yo leve, yo tounen Jerizalèm. Lè yo rive, yo jwenn onz disip yo reyini ak zanmi yo.</verse>
        <verse osisID='Luke.24.34'>Yo tout yo t'ap di: Se vre wi, Seyè a leve vivan. Simon wè li.</verse>
        <verse osisID='Luke.24.35'>Lè sa a, de disip yo pran rakonte sak te rive yo sou wout la, ki jan yo te rekonèt li lè l' te kase pen an.</verse>
        <verse osisID='Luke.24.36'>¶ Pandan yo t'ap pale konsa, Jezi li menm vin kanpe nan mitan yo, li di yo: benediksyon Bondye sou nou tout.</verse>
        <verse osisID='Luke.24.37'>Yo te pè, yo pran tranble: yo te kwè se yon revenan.</verse>
        <verse osisID='Luke.24.38'>Men, Jezi di yo: Poukisa nou pè konsa? Pouki tout lide sa yo nan tèt nou?</verse>
        <verse osisID='Luke.24.39'>Gade men m' ak pye m' yo. Se mwen menm wi. Nou mèt mangen m'. Gade m' byen: yon revenan pa gen vyann ak zo jan nou wè m' genyen an.</verse>
        <verse osisID='Luke.24.40'>Antan li t'ap di yo sa, li moutre yo men l' ak pye l' yo.</verse>
        <verse osisID='Luke.24.41'>Yon sèl kè kontan pran disip yo, men yo pa t' kwè toujou sitèlman yo te sezi. Lè sa a, Jezi di yo: Eske nou gen kichòy la a pou manje?</verse>
        <verse osisID='Luke.24.42'>Yo ofri l' yon moso pwason boukannen.</verse>
        <verse osisID='Luke.24.43'>Li pran l', li manje l' devan je yo.</verse>
        <verse osisID='Luke.24.44'>Epi li di yo: Men sa m' t'ap di nou an lè m' te la avèk nou toujou a. Tou sa ki te ekri sou mwen nan lalwa Moyiz la, nan Liv pwofèt yo, menm nan sòm yo, fòk tou sa te rive.</verse>
        <verse osisID='Luke.24.45'>Lè sa a, li louvri lespri yo pou yo te ka konprann tou sa ki te ekri nan Liv yo.</verse>
        <verse osisID='Luke.24.46'>Li di yo: Men sa ki te ekri: Kris la gen pou l' soufri jouk li mouri, men sou twa jou li gen pou l' soti vivan nan lanmò.</verse>
        <verse osisID='Luke.24.47'>Y'a pran non l' pou yo mache fè konnen mesaj la nan tout peyi, kòmanse lavil Jerizalèm, pou mande tout moun pou yo tounen vin jwenn Bondye pou yo ka resevwa padon peche yo.</verse>
        <verse osisID='Luke.24.48'>Nou temwen tout bagay sa yo.</verse>
        <verse osisID='Luke.24.49'>Mwen menm, mapral voye ban nou sa Papa m' te pwomèt la. Nou menm, rete lavil Jerizalèm jouk pouvwa k'ap soti anwo nan syèl la va desann sou nou.</verse>
        <verse osisID='Luke.24.50'>¶ Apre sa, li mennen yo an deyò lavil la, bò Betani, epi li leve men li pou l' beni yo.</verse>
        <verse osisID='Luke.24.51'>Antan l'ap beni yo konsa, li separe ak yo, li moute nan syèl la.</verse>
        <verse osisID='Luke.24.52'>Yo menm menm, lè yo fin adore l', yo tounen lavil Jerizalèm ak yon gwo kè kontan.</verse>
        <verse osisID='Luke.24.53'>Se tout tan yo te nan tanp lan ap fè lwanj Bondye.</verse>
      </chapter>
    </div></osisText>
</osis>