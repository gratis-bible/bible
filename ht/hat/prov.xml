<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='hat' xml:lang='ht'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='hat'>
        <title>Haitian Creole Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Spelling: IPA with the following modifications:
  		oral vowel + [n] = nasal vowel
  		[y] = /j/
  		[?] = front open-mid unrounded vowel
  		[?] = back open-mid rounded vowel
  		[ou] = /u/
  		[u] = Voiceless labial-palatal approximant, i.e. semi-vowel corresponding to /y/
  		[ch] = Voiceless postalveolar fricative
  		[j] = Voiced postalveolar fricative
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>hat</identifier>
        <source>ftp://unboundftp.biola.edu/pub/haitian_creole_utf8.zip</source>
        <language type='IETF'>ht</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Prov'>
      <chapter osisID='Prov.1'>
        <verse osisID='Prov.1.1'>¶ Men pwovèb Salomon, pitit David la, ki te wa peyi Izrayèl.</verse>
        <verse osisID='Prov.1.2'>Pwovèb sa yo la pou fè moun konnen sa ki rele gen sajès ak bon levasyon, pou yo konprann lè moun lespri ap pale ak yo.</verse>
        <verse osisID='Prov.1.3'>Pwovèb sa yo la tou pou moutre moun jan pou yo viv avèk konprann, pou yo gen bon kondit, pou yo pa fè lenjistis, pou yo mache dwat nan lavi.</verse>
        <verse osisID='Prov.1.4'>Y'ap louvri lespri moun ki manke konprann, y'ap bay jenn gason yo konesans ak konprann.</verse>
        <verse osisID='Prov.1.5'>Se pou moun ki gen konesans koute sa ki nan pwovèb yo, pou yo ka mete sou sa yo konnen deja. Se pou moun ki gen lespri koute sa ki nan pwovèb yo, pou yo ka konnen ki jan pou yo mennen bak yo pi byen,</verse>
        <verse osisID='Prov.1.6'>konsa, y'a ka konprann sans tout pwovèb ak tout parabòl, sans tout pawòl k'ap soti nan bouch moun ki gen bon konprann yo ak koze tout moun pa ka konprann.</verse>
        <verse osisID='Prov.1.7'>¶ Lè ou gen krentif pou Bondye, se lè sa a ou konmanse gen konesans. Moun fou pa konn valè sa yo rele gen konesans, yo refize aprann.</verse>
        <verse osisID='Prov.1.8'>Pitit mwen, koute papa ou non lè l'ap ba ou bon levasyon! Pa janm bliye sa manman ou te moutre ou!</verse>
        <verse osisID='Prov.1.9'>Menm jan bèl foula mare nan tèt ak kolye pase nan kou bay pi bèl aparans, konsa tou konsèy papa ou ak manman ou ap fè anpil pou ou.</verse>
        <verse osisID='Prov.1.10'>¶ Pitit mwen, lè moun k'ap fè sa ki mal vle detounen ou, pa kite yo pran tèt ou.</verse>
        <verse osisID='Prov.1.11'>Si yo di ou: Vini ak nou non! Ann anbiske kò nou pou n' touye moun. Ann pare pèlen pou nou pran inonsan yo, san yo pa gen anyen ak nou.</verse>
        <verse osisID='Prov.1.12'>Ann vale yo tou vivan, tankou simityè ki pa janm refize mò. Ann vale yo tout ankè tankou kadav y'ap antere.</verse>
        <verse osisID='Prov.1.13'>N'a jwenn tout kalite gwo richès, n'a plen kay nou ak tout bagay n'a pran.</verse>
        <verse osisID='Prov.1.14'>W'a jwenn pa ou nan tou sa n'a pran. Va gen yon sèl kès pou nou tout.</verse>
        <verse osisID='Prov.1.15'>Pitit mwen, pa mache avèk moun konsa! Pa mete pye ou kote moun sa yo pase!</verse>
        <verse osisID='Prov.1.16'>Yo toujou dèyè pou fè sa ki mal. Pou ti krik ti krak, yo mete san deyò.</verse>
        <verse osisID='Prov.1.17'>Kisa ou konprann ou fè lè ou kite zwezo wè ou ap tann pèlen pou li?</verse>
        <verse osisID='Prov.1.18'>Se konsa moun sa yo pran nan pèlen yo menm yo pare a. Yo tonbe nan pyèj yo mete a, yo mouri.</verse>
        <verse osisID='Prov.1.19'>Nan chache genyen sa ki pa pou ou, se ou ki lakòz malè rive ou. Se sa menm ki pou rive tout moun ki pa wè pase vòlò.</verse>
        <verse osisID='Prov.1.20'>¶ Koute byen. Sajès ap rele nan lari, l'ap pale byen fò sou plas piblik.</verse>
        <verse osisID='Prov.1.21'>L'ap rele nan tout kalfou, nan pòtay lavil yo, toupatou kote tout moun ka tande.</verse>
        <verse osisID='Prov.1.22'>L'ap di: Bann egare! Kilè n'a sispann renmen fè tenten? Kilè n'a sispann pran plezi nou nan pase tout bagay nan betiz? Kilè moun fou yo va soti pou yo aprann?</verse>
        <verse osisID='Prov.1.23'>Se pou n' koute m' lè m'ap rale zòrèy nou. M'ap di nou tou sa ki nan tèt mwen, m'ap fè nou konnen tou sa m' konnen.</verse>
        <verse osisID='Prov.1.24'>Ki jan nou ye konsa? Mwen rele nou, nou fè tankou nou pa tande m'. Mwen lonje men ban nou, nou fè tankou nou pa wè m'.</verse>
        <verse osisID='Prov.1.25'>Anhan! Se konsa sa ye? Nou voye tout konsèy mwen te ban nou yo jete byen lwen nou. Nou refize kite m' korije nou.</verse>
        <verse osisID='Prov.1.26'>Konsa, lè n'a nan ka, m'a ri nou. Lè malè va fè nou tranble, m'a pase nou nan rizib.</verse>
        <verse osisID='Prov.1.27'>Lè malè va tonbe sou nou tankou yon van siklòn, lè tray va pase sou nou tankou yon toubouyon, lè lapenn ak kè sere va pran nou,</verse>
        <verse osisID='Prov.1.28'>le sa a, n'a rele m', mwen menm yo rele sajès, men mwen p'ap reponn nou. N'a mache chache m' toupatou, men nou p'ap jwenn mwen.</verse>
        <verse osisID='Prov.1.29'>Nou pa t' vle wè konesans, nou te toujou refize gen krentif pou Bondye.</verse>
        <verse osisID='Prov.1.30'>Nou pa t' janm vle koute konsèy m' t'ap ban nou, nou te toujou derefize koute m' lè m' t'ap korije nou.</verse>
        <verse osisID='Prov.1.31'>Se pou nou rekòlte sa nou te simen an. Se pou nou sibi konsekans vye konsèy nou t'ap swiv yo.</verse>
        <verse osisID='Prov.1.32'>Moun ki san esperyans yo mouri paske yo refize aprann. Bann moun fou yo menm, yo pa pran anyen pou anyen, se sa k'ap pèdi yo tou.</verse>
        <verse osisID='Prov.1.33'>Men, moun ki koute sa m' di yo jwenn lasirans, y'a viv ak kè poze, yo p'ap bezwen pè anyen.</verse>
      </chapter>
      <chapter osisID='Prov.2'>
        <verse osisID='Prov.2.1'>¶ Pitit mwen, aprann sa m'ap moutre ou la a. Chache pou ou pa janm bliye sa mwen di ou fè a.</verse>
        <verse osisID='Prov.2.2'>Se poutèt sa, louvri zòrèy ou pou ou tande sa moun ki gen sajès ap di ou. Chache konprann yo.</verse>
        <verse osisID='Prov.2.3'>Wi, pa janm sispann chache gen konesans. Mande pou ou gen bon konprann.</verse>
        <verse osisID='Prov.2.4'>Kouri dèyè konesans tankou moun k'ap kouri dèyè lajan. Chache konesans tankou moun k'ap chache ja lajan.</verse>
        <verse osisID='Prov.2.5'>Si ou fè tou sa, w'a konnen sa ki rele gen krentif pou Bondye. W'a resi konnen ki moun Bondye ye.</verse>
        <verse osisID='Prov.2.6'>Se Seyè a ki bay konesans. Pawòl ki soti nan bouch li bay lespri ak konprann.</verse>
        <verse osisID='Prov.2.7'>Lè yon moun mache dwat, Seyè a ba li bon konsèy. Lè yon moun serye, li pwoteje l'.</verse>
        <verse osisID='Prov.2.8'>Li pwoteje moun ki pa fè lenjistis. Li pran defans moun ki kenbe fèm nan sèvis li.</verse>
        <verse osisID='Prov.2.9'>Si ou koute m', w'a konnen ki jan pou ou mennen bak ou byen, ki jan pou ou pa fè lenjistis. W'a konnen ki jan pou ou mache dwat nan lavi. W'a konnen tout bon bagay ou dwe fè.</verse>
        <verse osisID='Prov.2.10'>¶ Lè sa a, w'a gen bon konprann nan ou. W'a pran tout plezi ou nan konesans ou genyen.</verse>
        <verse osisID='Prov.2.11'>Entèlijans ou p'ap kite anyen rive ou, konesans ou pral yon pwoteksyon pou ou.</verse>
        <verse osisID='Prov.2.12'>Yo p'ap kite ou fè sa ki mal. Yo p'ap kite moun k'ap fè bèl diskou pou twonpe moun pwoche bò kote ou.</verse>
        <verse osisID='Prov.2.13'>Moun sa yo, se moun ki kite chemen dwat la pou lage kò yo nan fènwa.</verse>
        <verse osisID='Prov.2.14'>Se moun ki pran plezi yo nan fè sa ki mal. Se moun ki kontan anpil pou wè mechanste lòt moun ap fè.</verse>
        <verse osisID='Prov.2.15'>Ou pa janm konnen kote ou ye ak moun sa yo, tout kò yo se plan.</verse>
        <verse osisID='Prov.2.16'>Entèlijans ou ak konesans ou va delivre ou anba fanm adiltè yo, anba fanm lòt peyi ki gen bèl pawòl dous pou pran tèt ou.</verse>
        <verse osisID='Prov.2.17'>Fanm konsa se fanm k'ap twonpe mari yo, fanm ki bliye pwomès yo te fè Bondye.</verse>
        <verse osisID='Prov.2.18'>Si ou mete pye lakay yo, ou sou wout lanmò. Si ou ale lakay yo, ou pa lwen ale kote mò yo ye a.</verse>
        <verse osisID='Prov.2.19'>Lakay yo, se antre pa soti. Pa gen lavi pou ou ankò!</verse>
        <verse osisID='Prov.2.20'>Se poutèt sa, swiv egzanp moun debyen. Mache pye pou pye dèyè moun ki pa fè chemen kwochi.</verse>
        <verse osisID='Prov.2.21'>Paske se moun k'ap mache dwat yo ki pral rete nan peyi a. Se moun serye yo ki pral la.</verse>
        <verse osisID='Prov.2.22'>Men, Bondye ap disparèt mechan yo nan peyi a. L'ap rache moun k'ap fè sa ki mal yo tankou yo rache move zèb.</verse>
      </chapter>
      <chapter osisID='Prov.3'>
        <verse osisID='Prov.3.1'>¶ Pitit mwen, pa janm bliye sa mwen moutre ou yo. Kenbe tou sa mwen di ou fè yo nan kè ou.</verse>
        <verse osisID='Prov.3.2'>Se yo k'ap fè ou viv lontan. Se yo k'ap fè ou viv ak kè poze.</verse>
        <verse osisID='Prov.3.3'>Se pou ou toujou viv byen ak tout moun. Se pou ou toujou gen yon sèl pawòl. Mete pawòl mwen yo nan kou ou tankou yon kolye, kenbe yo nan kè ou pou ou pa janm bliye yo.</verse>
        <verse osisID='Prov.3.4'>Si ou fè sa, Bondye va kontan avè ou, lèzòm va nonmen non ou an byen.</verse>
        <verse osisID='Prov.3.5'>Mete tout konfyans ou nan Seyè a. Pa gade sou sa ou konnen.</verse>
        <verse osisID='Prov.3.6'>Toujou chonje Seyè a nan tou sa w'ap fè. Li menm, l'a moutre ou chemen pou ou pran.</verse>
        <verse osisID='Prov.3.7'>¶ Pa mete nan tèt ou ou gen plis konprann pase sa. Gen krentif pou Seyè a, refize fè sa ki mal.</verse>
        <verse osisID='Prov.3.8'>Lè ou fè sa, se va tankou yon bon medikaman: W'a toujou gaya, ou p'ap janm soufri doulè.</verse>
        <verse osisID='Prov.3.9'>Fè wè jan ou gen respè pou Seyè a: ba li nan tou sa ou genyen, ofri l' premye donn ou rekòlte nan jaden ou.</verse>
        <verse osisID='Prov.3.10'>Lè ou fè sa, galata ou ap toujou chaje danre. Barik diven ou yo ap plen ra bouch.</verse>
        <verse osisID='Prov.3.11'>Pitit mwen, lè Seyè a ap pini ou, pa betize ak sa. Lè l'ap korije ou, pa dekouraje.</verse>
        <verse osisID='Prov.3.12'>Paske Seyè a korije moun li renmen, menm jan yon papa korije pitit li renmen anpil la.</verse>
        <verse osisID='Prov.3.13'>¶ Ala bon sa bon pou moun ki gen konesans, pou moun ki rive gen bon konprann!</verse>
        <verse osisID='Prov.3.14'>Benefis l'ap rapòte pi bon pase sa lajan bay. Avantaj l'ap bay gen plis valè pase lò.</verse>
        <verse osisID='Prov.3.15'>Sajès pi bon pase boul lò. Nanpwen anyen moun ta renmen genyen ki ka parèt devan li.</verse>
        <verse osisID='Prov.3.16'>Yon bò, bon konprann ap fè moun viv lontan. Yon lòt bò, l'ap bay richès, l'ap fè moun respekte ou.</verse>
        <verse osisID='Prov.3.17'>L'ap fè moun viv ak kè kontan. L'ap fè ou reyisi nan tou sa w'ap fè.</verse>
        <verse osisID='Prov.3.18'>Moun ki gen bon konprann jwenn lavi. Sa bon nèt pou moun ki gen bon konprann!</verse>
        <verse osisID='Prov.3.19'>Avèk bon konprann li, Bondye kreye latè. Avèk entèlijans li, li mete syèl la nan plas li.</verse>
        <verse osisID='Prov.3.20'>Avèk konesans li, li fè larivyè yo koule. Li fè nwaj yo bay lapli sou latè.</verse>
        <verse osisID='Prov.3.21'>¶ Pitit mwen, kenbe pye konesans ou, pa pèdi konprann ou. Pa janm kite anyen fè ou bliye yo.</verse>
        <verse osisID='Prov.3.22'>Y'ap ba ou lavi, y'ap fè lavi ou bèl tankou yon kolye ki pase nan kou ou.</verse>
        <verse osisID='Prov.3.23'>W'a fè chemen ou nan lavi san ou pa pè anyen. Ou p'ap janm bite sou anyen.</verse>
        <verse osisID='Prov.3.24'>Lè ou pral kouche, ou p'ap pè anyen. Lè w'a fin lonje kò ou, w'a dòmi nèt ale.</verse>
        <verse osisID='Prov.3.25'>Ou p'ap bezwen pè: malè p'ap rete konsa pou l' tonbe sou tèt ou. Ni tou, sa ki rive mechan yo p'ap rive ou.</verse>
        <verse osisID='Prov.3.26'>Paske se Seyè a ki tout espwa ou. Li p'ap kite ou pran nan pèlen.</verse>
        <verse osisID='Prov.3.27'>¶ Pa refize fè byen pou moun ki nan nesesite, chak fwa ou santi ou ka fè sa.</verse>
        <verse osisID='Prov.3.28'>Si ou gen lajan sou ou, ou pa ka di frè parèy ou: Ale non! Tounen denmen. M'a ba ou kichòy!</verse>
        <verse osisID='Prov.3.29'>Moun k'ap viv ansanm avè ou, ki mete konfyans yo nan ou, pa manniganse anyen ki pou fè yo mal.</verse>
        <verse osisID='Prov.3.30'>Pa fè kabouyay san rezon ak yon moun san li pa janm fè ou anyen ki mal.</verse>
        <verse osisID='Prov.3.31'>Pa anvye sò mechan yo. Pa mete nan tèt ou pou ou fè tankou yo.</verse>
        <verse osisID='Prov.3.32'>Paske Seyè a pa vle wè moun ki deprave. Men, li mete moun ki mache dwat yo nan tout sekrè l' yo.</verse>
        <verse osisID='Prov.3.33'>Madichon Bondye chita lakay mechan yo. Men, benediksyon l' ap kouvri kay moun ki mache dwat yo.</verse>
        <verse osisID='Prov.3.34'>Moun k'ap pase moun nan betiz, Bondye ap pase yo nan betiz tou. Men, moun ki fè byen, l'ap moutre yo jan li renmen yo.</verse>
        <verse osisID='Prov.3.35'>Y'a fè lwanj moun ki gen bon konprann yo, men moun fou yo, se wont y'a wont.</verse>
      </chapter>
      <chapter osisID='Prov.4'>
        <verse osisID='Prov.4.1'>¶ Pitit mwen yo, koute yon papa lè l'ap ban nou bon levasyon. Louvri zòrèy nou pou nou ka gen konprann.</verse>
        <verse osisID='Prov.4.2'>Pa janm bliye anyen nan sa m'ap moutre nou la a: Se bon konsèy m'ap ban nou.</verse>
        <verse osisID='Prov.4.3'>Lè mwen te timoun piti lakay papa m', lè sa a mwen te sèl pitit manman mwen.</verse>
        <verse osisID='Prov.4.4'>Papa m' t'ap moutre m' anpil bagay. Li te konn di m': Kenbe pawòl mwen nan kè ou. Fè sa m'ap di ou fè, konsa w'a viv.</verse>
        <verse osisID='Prov.4.5'>Chache gen konesans ak bon konprann. Pa janm bliye sa m'ap di ou la a. Pa vire do ba yo.</verse>
        <verse osisID='Prov.4.6'>Pa lage konesans ou. L'a toujou pwoteje ou. renmen l', li p'ap kite anyen rive ou.</verse>
        <verse osisID='Prov.4.7'>Chache gen konesans, se premye bagay yon nonm lespri dwe fè. Nenpòt kisa ou ka genyen, bay li pou ou vin gen konprann.</verse>
        <verse osisID='Prov.4.8'>renmen konesans, l'ap fè ou mache tèt wo. Kenbe l', pa lage l'. L'a fè yo respekte ou.</verse>
        <verse osisID='Prov.4.9'>Se va yon bèl bagay pou ou, tankou yon kouwòn sou tèt ou. Se va yon lwanj pou ou kote ou pase.</verse>
        <verse osisID='Prov.4.10'>Koute sa m'ap di ou, pitit mwen. Pa bliye sa m'ap moutre ou la a, konsa w'a viv lontan.</verse>
        <verse osisID='Prov.4.11'>Mwen moutre ou jan pou ou viv ak bon konprann. Mwen fè ou konnen jan pou ou mache dwat.</verse>
        <verse osisID='Prov.4.12'>Lè w'ap viv avèk bon konprann, anyen p'ap bare wout ou. Ou mèt ap kouri, ou p'ap janm bite sou anyen.</verse>
        <verse osisID='Prov.4.13'>Pa janm bliye sa yo te moutre ou, kenbe l' fèm. Pa kite l' chape anba men ou, se tout lavi ou.</verse>
        <verse osisID='Prov.4.14'>¶ Pa fè menm chemen ak mechan yo. Pa swiv egzanp moun ki deprave yo.</verse>
        <verse osisID='Prov.4.15'>Pa fè sa, pa pran chemen sa yo menm. Refize fè tankou yo, fè chemen pa ou.</verse>
        <verse osisID='Prov.4.16'>Mechan yo p'ap dòmi toutotan yo pa fè sa ki mal. Dòmi pa ka pran yo si yo pa rive fè sa yo vle fè a.</verse>
        <verse osisID='Prov.4.17'>Se nan fè mechanste yo jwenn manje pou yo manje. Se nan fè moun mal yo jwenn diven pou yo bwè.</verse>
        <verse osisID='Prov.4.18'>Chemen moun k'ap mache dwat yo tankou solèy k'ap leve. Chak lè, l'ap vin pi klere jouk li fin jou nèt.</verse>
        <verse osisID='Prov.4.19'>Chemen moun mechan yo fè nwa kou lannwit. Yo pa ka wè sou kisa y'ap bite.</verse>
        <verse osisID='Prov.4.20'>¶ Pitit mwen, louvri lespri ou pou ou konprann byen sa m'ap di ou la a. Louvri zòrèy ou pou ou koute pawòl k'ap soti nan bouch mwen.</verse>
        <verse osisID='Prov.4.21'>Pa janm kite yo soti devan je ou. Kenbe yo nan kè ou. Pa janm bliye yo.</verse>
        <verse osisID='Prov.4.22'>Se lavi pou moun ki jwenn yo. Se lasante pou tout moun ki konprann yo.</verse>
        <verse osisID='Prov.4.23'>Pase tout lòt bagay, veye byen lide k'ap travay nan tèt ou, paske se yo k'ap di ou ki jan pou ou viv.</verse>
        <verse osisID='Prov.4.24'>Pa janm kite manti soti nan bouch ou, ni move pawòl, ni mo deplase.</verse>
        <verse osisID='Prov.4.25'>Gade dwat devan ou. Kenbe je ou fikse sou chemen ki dwat devan ou lan.</verse>
        <verse osisID='Prov.4.26'>Chache konnen byen sa w'ap fè. Konsa, tou sa w'ap fè ap mache byen pou ou.</verse>
        <verse osisID='Prov.4.27'>Pa vire ni adwat ni agoch. Pa lage kò ou nan fè sa ki mal.</verse>
      </chapter>
      <chapter osisID='Prov.5'>
        <verse osisID='Prov.5.1'>¶ Pitit mwen, louvri lespri ou pou koute sa m'ap di ou, mwen menm ki gen bon konprann. Louvri zòrèy ou pou ou tande konsèy m'ap ba ou, mwen menm ki gen bon konprann.</verse>
        <verse osisID='Prov.5.2'>Konsa, w'a konnen jan pou ou kondi tèt ou byen. Pawòl ki soti nan bouch ou va moutre jan ou se moun ki gen bon konprann.</verse>
        <verse osisID='Prov.5.3'>Bouch madanm lòt moun ka dous kou siwo myèl, pawòl ka koule nan bouch yo tankou dlo.</verse>
        <verse osisID='Prov.5.4'>Men, lè tout bagay fini, bouch li anmè kou fyèl, lang li file tankou kouto de bò.</verse>
        <verse osisID='Prov.5.5'>L'ap mennen ou kote mò yo ye a. Tou sa l'ap fè se pou touye ou.</verse>
        <verse osisID='Prov.5.6'>Li p'ap chache chemen lavi. L'ap pwonmennen toupatou, li pa konnen kote li prale.</verse>
        <verse osisID='Prov.5.7'>Koulye a, pitit mwen yo, koute m' byen. Pa janm bliye sa m' pral di nou la a.</verse>
        <verse osisID='Prov.5.8'>Rete lwen yon fanm konsa. Pa janm pwoche bò pòt lakay li,</verse>
        <verse osisID='Prov.5.9'>pou fanm deyò pa fini avè ou, pou ou pa fè nèg ankòlè touye ou anvan lè ou!</verse>
        <verse osisID='Prov.5.10'>Si se pa sa, se etranje ki va pran tout byen ou yo. Se lòt moun ki va jwi tou sa ou te travay fè.</verse>
        <verse osisID='Prov.5.11'>Lè w'a prèt pou ou mouri, w'a kouche sou kabann ou ap plenn. Maladi ap manje ou nan tout kò ou.</verse>
        <verse osisID='Prov.5.12'>Lè sa a, w'a di: Poukisa mwen pa t' vle kite yo rale zòrèy mwen?</verse>
        <verse osisID='Prov.5.13'>Mwen pa t' vle koute moun ki t'ap moutre m' sa pou m' fè. Mwen pa t' louvri zòrèy mwen lè yo t'ap pale m'.</verse>
        <verse osisID='Prov.5.14'>Yon ti kras ankò, mwen t'ap nan tout kalite malè. La, devan tout moun, mwen t'ap pèdi repitasyon m'.</verse>
        <verse osisID='Prov.5.15'>¶ Bwè dlo nan kannari ou. Se ak madanm ou ase pou ou rete.</verse>
        <verse osisID='Prov.5.16'>Pa fè pitit ak fanm deyò, pou san ou pa trennen nan lari.</verse>
        <verse osisID='Prov.5.17'>Se pou pitit ou grandi anndan lakay ou. Yo pa ka ap sèvi ou pou y'ap sèvi moun deyò tou.</verse>
        <verse osisID='Prov.5.18'>Fè kè ou kontan ak madanm ou. Pran plezi ou ak madanm ou renmen depi lè ou te jenn lan.</verse>
        <verse osisID='Prov.5.19'>L'ap bèl, l'ap anfòm tankou nègès banda. Se pou karès li yo toujou fè kè ou kontan, se pou ou toujou renmen fè lamou ak li.</verse>
        <verse osisID='Prov.5.20'>Pitit mwen, poukisa pou ou renmen yon lòt fanm? Poukisa pou ou kite madanm ou pou madanm lòt moun?</verse>
        <verse osisID='Prov.5.21'>Seyè a wè tou sa w'ap fè. Kote ou pase, je l' sou ou.</verse>
        <verse osisID='Prov.5.22'>Mechanste mechan yo se yon pèlen pou pwòp tèt yo. Sa yo pare pou lòt moun, se yo menm li rive.</verse>
        <verse osisID='Prov.5.23'>Y'ap mouri paske yo pa konn kontwole tèt yo. Y'ap peri paske yo fin pèdi tèt yo nèt.</verse>
      </chapter>
      <chapter osisID='Prov.6'>
        <verse osisID='Prov.6.1'>¶ Pitit mwen, si ou pwomèt pou ou reskonsab dèt yon zanmi ou fè, si ou bay pawòl ou pou lajan yon lòt moun prete,</verse>
        <verse osisID='Prov.6.2'>si yo pran pawòl ki soti nan bouch ou pou mele ou, si pwomès ou te fè yo tounen yon pèlen pou ou,</verse>
        <verse osisID='Prov.6.3'>ay, pitit mwen! men sa pou ou fè pou ou wete tèt ou nan traka sa a. Kouri al jwenn zanmi ou lan, kenbe l' kout.</verse>
        <verse osisID='Prov.6.4'>Pa dòmi sou sa. Pa kite sa trennen.</verse>
        <verse osisID='Prov.6.5'>Degaje ou chape kò ou anba men l', tankou kabrit k'ap chape kò l' anba men kaptè, tankou zwazo k'ap bat pou l' sove nan men chasè.</verse>
        <verse osisID='Prov.6.6'>¶ Ou menm parese, al pran leson nan men foumi yo. Ale wè jan y'ap viv pou ou manyè konprann lavi.</verse>
        <verse osisID='Prov.6.7'>Yo pa bezwen moun pou di yo sa pou yo fè. Yo pa bezwen moun pou veye yo, ni pou ba yo lòd.</verse>
        <verse osisID='Prov.6.8'>Men, yo pase mwa chalè ap fè pwovizyon. Nan tan rekòt, yo ranmase manje mete la.</verse>
        <verse osisID='Prov.6.9'>Parese, kilè w'a sispann pase tout jounen ou kouche sou do? Kilè w'a souke kò ou leve sot nan dòmi?</verse>
        <verse osisID='Prov.6.10'>W'ap di: Kite m' fè yon ti dòmi. Kite m' fè yon ti kabicha non. M'ap lonje kò m' pou m' pran yon ti repo.</verse>
        <verse osisID='Prov.6.11'>Antan w'ap dòmi an, san ou pa konnen, se pòv w'ap vin pi pòv. Grangou ap tonbe sou ou tankou yon vòlè nan gran chemen.</verse>
        <verse osisID='Prov.6.12'>¶ Mechan yo fin deprave. Y'ap mache bay manti toupatou.</verse>
        <verse osisID='Prov.6.13'>Y'ap twenzi je yo sou moun, y'ap peze gwo zòtèy yo atè. Y'ap fè siy ak dwèt yo.</verse>
        <verse osisID='Prov.6.14'>Se move lide ase ki nan kè yo, yo toujou sou plan. Kote yo pase y'ap pouse dife.</verse>
        <verse osisID='Prov.6.15'>Se poutèt sa, y'ap rete konsa y'ap fini, y'ap glise tonbe san yo p'ap ka leve ankò.</verse>
        <verse osisID='Prov.6.16'>Gen sis bagay Seyè a pa vle wè. Sa m'ap di la a: Gen menm sèt bagay li pa ka sipòte:</verse>
        <verse osisID='Prov.6.17'>Se moun k'ap gonfle lestonmak yo sou moun, se moun k'ap bay manti, se moun k'ap touye moun inonsan,</verse>
        <verse osisID='Prov.6.18'>se moun k'ap fè move lide nan tèt yo pou fè mechanste, se moun ki toujou pare pou fè sa ki mal,</verse>
        <verse osisID='Prov.6.19'>se fo temwen k'ap bay manti sou moun, se moun k'ap mete frè ak zanmi dozado.</verse>
        <verse osisID='Prov.6.20'>¶ Pitit mwen, toujou fè sa papa ou di ou fè. Pa janm bliye sa manman ou te moutre ou.</verse>
        <verse osisID='Prov.6.21'>Kenbe pawòl yo nan kè ou, pa janm bliye yo. Mete yo nan kou ou tankou yon kolye.</verse>
        <verse osisID='Prov.6.22'>Pawòl sa yo va moutre ou bon chemen nan tou sa w'ap fè. Y'ap pwoteje ou lè w'ap dòmi lannwit. Y'a ba ou konsèy lè je ou klè.</verse>
        <verse osisID='Prov.6.23'>Pawòl sa yo ap tankou yon lanp pou ou. Sa yo moutre ou ap tankou yon limyè nan lavi ou. Lè y'ap korije ou, lè y'ap rale zòrèy ou, se moutre y'ap moutre ou chemen lavi.</verse>
        <verse osisID='Prov.6.24'>Y'ap fè ou rete lwen fanm k'ap twonpe mari yo, pou ou pa pran nan pawòl dous madan marye ki nan dezòd.</verse>
        <verse osisID='Prov.6.25'>Yo te mèt bèl kou yo bèl, pa kite yo pran tèt ou. Pa kite yo pran tèt ou lè y'ap fè je dou ba ou.</verse>
        <verse osisID='Prov.6.26'>Yon jennès ka koute yon kraze kòb. Men, yon fanm adiltè dèyè pou l' pran tou sa ou genyen.</verse>
        <verse osisID='Prov.6.27'>Ou pa ka sere dife anndan rad sou ou pou rad la pa boule.</verse>
        <verse osisID='Prov.6.28'>Ou pa ka mache sou chabon dife pou pye ou pa boule.</verse>
        <verse osisID='Prov.6.29'>Konsa tou, se yon gwo danje pou ou kouri dèyè fanm yon lòt gason. Depi ou manyen yon fanm konsa, ou gen pou ou peye pou sa.</verse>
        <verse osisID='Prov.6.30'>Menm lè yon vòlò vòlò paske li grangou, se pa sa ki di li pa vòlò pou sa.</verse>
        <verse osisID='Prov.6.31'>Si yo bare l', y'ap fè l' peye sèt fwa lavalè sa l' pran an. Y'a fè l' bay tou sa li gen lakay li.</verse>
        <verse osisID='Prov.6.32'>Men, yon nonm ki fè adiltè, se moun fou li ye, se detwi l'ap detwi tèt li.</verse>
        <verse osisID='Prov.6.33'>L'ap pran baton. Y'ap pase l' anba kont betiz, l'ap toujou wont pou sa l' fè a.</verse>
        <verse osisID='Prov.6.34'>Lè yon mari ap fè jalouzi pou madanm li, nanpwen move tankou l'. Jou li mete men sou nèg la, pa gen anyen li p'ap fè l'.</verse>
        <verse osisID='Prov.6.35'>Li p'ap asepte lajan. Nanpwen kado ki pou fè l' bliye sa.</verse>
      </chapter>
      <chapter osisID='Prov.7'>
        <verse osisID='Prov.7.1'>¶ Pitit mwen, chonje sa m'ap moutre ou la a. Pa janm bliye sa m'ap di ou pou fè a.</verse>
        <verse osisID='Prov.7.2'>Si ou fè sa m'ap di ou pou fè a, w'a viv. Konsidere sa m' moutre ou la tankou de grenn je nan tèt ou.</verse>
        <verse osisID='Prov.7.3'>Mete li nan tout dwèt ou tankou bag, kenbe li nan kè ou pou ou pa janm bliye l'.</verse>
        <verse osisID='Prov.7.4'>Konsidere konesans tankou sè ou. Konsidere bon konprann tankou pi bon zanmi ou.</verse>
        <verse osisID='Prov.7.5'>Y'ap fè ou rete lwen madanm lòt moun. Yo p'ap kite ou pran nan pawòl dous madan marye ki nan dezòd.</verse>
        <verse osisID='Prov.7.6'>¶ Yon jou, antan mwen nan fennèt lakay mwen, mwen t'ap gade nan fant jalouzi a.</verse>
        <verse osisID='Prov.7.7'>Mwen wè anpil jenn gason san esperyans nan lavi. Te gen yonn ladan yo menm ki te fin fou.</verse>
        <verse osisID='Prov.7.8'>Li t'ap mache nan lari a, li rive bò kay yon fanm. Konsa, konsa, li pran chemen ki mennen kay fanm lan.</verse>
        <verse osisID='Prov.7.9'>Le sa a solèy te kouche, te fin fè nwa.</verse>
        <verse osisID='Prov.7.10'>Madanm lan menm vin kontre li. Li te abiye tankou yon jennès, ak tout plan l' dèyè tèt li.</verse>
        <verse osisID='Prov.7.11'>Fanm lan te gen je chèch, li pa t' wont anyen. Li pa t' kapab rete chita lakay li.</verse>
        <verse osisID='Prov.7.12'>Li toupatou nan lari, sou laplas, nan tout kalfou. L'ap veye, je l' toupatou.</verse>
        <verse osisID='Prov.7.13'>Li pase bra l' nan kou ti jennonm lan. Li bo li, li klere je l' nan je l', li di l':</verse>
        <verse osisID='Prov.7.14'>Mwen te gen pou m' ofri yon bèt pou yo touye pou di Bondye mèsi. Se jòdi a mwen kit ak angajman mwen an.</verse>
        <verse osisID='Prov.7.15'>Se poutèt sa, mwen vin kontre ou. Mwen t'ap chache ou, mwen jwenn ou.</verse>
        <verse osisID='Prov.7.16'>Mwen ranje kabann mwen ak bon jan dra. Mwen mete bèl dra koulè ki soti peyi Lejip sou kabann mwen.</verse>
        <verse osisID='Prov.7.17'>Mwen fè kabann mwen santi bon. Mwen vide odè flè jasmen, womaren ak kannèl sou li.</verse>
        <verse osisID='Prov.7.18'>Vini non! Ann al damou jouk li jou. Annou pran plezi nou. Ann fè doudous jouk nou sou.</verse>
        <verse osisID='Prov.7.19'>Mari m' pa la, li pati, li al fè yon vwayaj byen lwen.</verse>
        <verse osisID='Prov.7.20'>Li pati ak anpil lajan nan pòch li. Li p'ap tounen anvan kenz jou.</verse>
        <verse osisID='Prov.7.21'>Se konsa, fanm lan fin pran tèt ti jennonm lan. Ak bèl pawòl dous li yo, li fè l' asepte.</verse>
        <verse osisID='Prov.7.22'>Jennonm lan pran swiv li, tankou bèf y'ap mennen labatwa, tankou kabrit yo pran nan pèlen</verse>
        <verse osisID='Prov.7.23'>k'ap tann yo vin koupe tèt li, tankou zwazo k'ap mache sou pèlen san li pa konnen lavi l' an danje.</verse>
        <verse osisID='Prov.7.24'>¶ Koulye a, pitit mwen yo, koute byen. Louvri zòrèy nou, tande sa m'ap di nou.</verse>
        <verse osisID='Prov.7.25'>Pa kite kè nou bat pou fanm konsa. Pa kite li fè nou pèdi chemen nou.</verse>
        <verse osisID='Prov.7.26'>Li lakòz anpil gason tonbe mouri. Li lakòz anpil vanyan gason pèdi lavi yo.</verse>
        <verse osisID='Prov.7.27'>Depi ou mete pye lakay li, ou sou chemen lanmò. W'ap desann yon pant k'ap mennen ou tou dwat nan simityè.</verse>
      </chapter>
      <chapter osisID='Prov.8'>
        <verse osisID='Prov.8.1'>¶ Tande byen. Sajès ap rele byen fò. Entèlijans ap pale fò pou tout moun tande.</verse>
        <verse osisID='Prov.8.2'>Li kanpe sou tèt ti mòn yo, sou bò wout la, nan mitan kalfou yo.</verse>
        <verse osisID='Prov.8.3'>L'ap pale byen fò bò pòtay lavil la, sou tout papòt yo, l'ap di:</verse>
        <verse osisID='Prov.8.4'>Nou menm lèzòm, se ak nou m'ap pale. M'ap rele pou tout moun ki sou latè tande.</verse>
        <verse osisID='Prov.8.5'>Nou menm ki pa gen konprann, vin aprann sa ki rele gen bon konprann Nou menm k'ap aji tankou moun fou, vin aprann sa ki rele gen lespri.</verse>
        <verse osisID='Prov.8.6'>Louvri zòrèy nou. Mwen pral di pawòl ki konsekan. Tou sa mwen pral di yo se bagay ki dwat.</verse>
        <verse osisID='Prov.8.7'>Sa m' pral di la a se verite. Mwen pa kapab bay manti.</verse>
        <verse osisID='Prov.8.8'>Tou sa ki soti nan bouch mwen, se pawòl ki dwat. Nan sa m' di yo pa gen anyen ki pa vre, pa gen anyen ki kwochi.</verse>
        <verse osisID='Prov.8.9'>Yo klè pou moun ki gen bon konprann. Yo kòrèk pou moun ki gen konesans.</verse>
        <verse osisID='Prov.8.10'>Pito ou chache gen bon konprann pase pou ou gen lajan. Pito ou chache gen konesans pase pou ou gen pi bon lò.</verse>
        <verse osisID='Prov.8.11'>Paske, mwen menm Bon Konprann, mwen pi bon pase boul lò. Pa gen anyen ou ta renmen genyen ki ka konpare avè m'.</verse>
        <verse osisID='Prov.8.12'>¶ Mwen menm Bon Konprann, mwen gen lespri. Mwen gen bon tèt pou m' konprann.</verse>
        <verse osisID='Prov.8.13'>Lè yon moun gen krentif pou Bondye, li rayi sa ki mal. Mwen pa vle wè moun lògey ak moun awogan, moun ki gen move kondit ak moun k'ap bay manti.</verse>
        <verse osisID='Prov.8.14'>Se mwen ki bay bon konsèy, ki bay moun ladrès. Mwen gen konprann, mwen gen fòs pouvwa.</verse>
        <verse osisID='Prov.8.15'>Se mwen ki bay wa yo ladrès pou yo kòmande. Se mwen ki fè chèf yo pase bon lòd pou pa gen lenjistis.</verse>
        <verse osisID='Prov.8.16'>Se mwen menm ki bay tout chèf yo tèt pou yo kòmande. Se mwen menm ki fè sa tou pou tout lòt chèf yo ansanm ak tout lòt moun k'ap dirije lèzòm.</verse>
        <verse osisID='Prov.8.17'>Mwen renmen moun ki renmen m'. Depi yon moun chache m', fòk li jwenn mwen.</verse>
        <verse osisID='Prov.8.18'>Mwen bay richès, mwen bay pouvwa. Mwen bay byen k'ap la pou lontan, mwen fè tout bagay byen.</verse>
        <verse osisID='Prov.8.19'>Tou sa mwen bay pi bon lontan pase pi bon lò ki genyen. Yo pi bon pase ajan.</verse>
        <verse osisID='Prov.8.20'>Mwen fè moun mache dwat devan Bondye. Mwen fè yo mache yon jan pou yo pa fè moun lenjistis.</verse>
        <verse osisID='Prov.8.21'>Lè moun renmen m', mwen ba yo anpil byen. Mwen plen kay yo ak richès.</verse>
        <verse osisID='Prov.8.22'>¶ Seyè a te fè m' lè li te fèk konmanse ak plan travay li. Li te fè m' lontan lontan anvan tout bagay.</verse>
        <verse osisID='Prov.8.23'>Li te fè m' nan konmansman nèt, an premye, anvan tout lòt bagay sou latè.</verse>
        <verse osisID='Prov.8.24'>Lè m' te fèk parèt, pa t' ankò gen lanmè. pa t' ankò gen ankenn sous dlo.</verse>
        <verse osisID='Prov.8.25'>Lè m' te fèt la, pa t' ankò gen ankenn mòn menm. Ata ti mòn yo pa t' ankò nan plas yo.</verse>
        <verse osisID='Prov.8.26'>Bondye pa t' ankò fè latè ak jaden. Pa menm premye grenn pousyè tè a pa t' ankò fèt.</verse>
        <verse osisID='Prov.8.27'>Mwen te la lè li t'ap mete syèl la nan plas li, lè li t'ap trase liy kote syèl la kontre ak latè a.</verse>
        <verse osisID='Prov.8.28'>Mwen te la lè li t'ap mete nwaj yo nan syèl la, lè li t'ap fè sous dlo pete anba lanmè a.</verse>
        <verse osisID='Prov.8.29'>Mwen te la lè li t'ap bay dlo lanmè a limit pou l' pa depase, lè li t'ap poze fondasyon tè a.</verse>
        <verse osisID='Prov.8.30'>Mwen te la bò kote l' ap travay avè l'. Chak jou mwen t'ap fè tout bagay ki te fè l' plezi. Mwen te toujou kontan travay anba je l'.</verse>
        <verse osisID='Prov.8.31'>Mwen te kontan mache toupatou sou latè. Mwen te pran plezi m' ak lèzòm.</verse>
        <verse osisID='Prov.8.32'>¶ Koulye a, pitit mwen yo, louvri zòrèy nou pou nou tande mwen. Ala bon sa bon pou moun ki fè sa m' di yo fè!</verse>
        <verse osisID='Prov.8.33'>Louvri zòrèy nou pou nou tande sa m'ap moutre nou. N'a vin gen bon konprann. Pa meprize bagay konsa.</verse>
        <verse osisID='Prov.8.34'>Ala bon sa bon pou moun ki koute m', pou moun ki chita nan papòt mwen chak jou, pou moun k'ap tann bò poto galeri kay mwen!</verse>
        <verse osisID='Prov.8.35'>Lè yon moun jwenn mwen, se lavi li jwenn. Li antre nan favè Bondye.</verse>
        <verse osisID='Prov.8.36'>Men moun ki vire do ban mwen ap fè tèt yo mal. Moun ki rayi m', se moun k'ap mache ak sèkèy yo anba bra yo.</verse>
      </chapter>
      <chapter osisID='Prov.9'>
        <verse osisID='Prov.9.1'>¶ Bon konprann bati kay li, li kanpe l' avèk sèt gwo poto.</verse>
        <verse osisID='Prov.9.2'>Li fè yo pare bon vyann pou fè fèt, li fè bon konpoze ak diven, li ranje tab la byen ranje.</verse>
        <verse osisID='Prov.9.3'>Li rele sèvant li yo, li voye yo moute kote ki pi wo nan lavil la pou fè tout moun konnen nouvèl la, pou di yo:</verse>
        <verse osisID='Prov.9.4'>Nou menm ki poko konn anyen, vini non! Li rele moun san konprann yo, l'ap di yo:</verse>
        <verse osisID='Prov.9.5'>Vin manje manje mwen an non! Vin bwè bon diven mwen pare a non!</verse>
        <verse osisID='Prov.9.6'>Kite sòt! Vin aprann lavi! Vin mache nan chemen konesans.</verse>
        <verse osisID='Prov.9.7'>Si w'ap kouri dèyè yon moun k'ap pase moun nan betiz, l'ap joure ou mete sou li. Si w'ap rale zòrèy yon mechan, l'ap bat ou mete sou li.</verse>
        <verse osisID='Prov.9.8'>Pa janm kouri dèyè yon moun k'ap pase moun nan betiz. L'a rayi ou. Men, si w'ap kouri dèyè yon moun ki gen konprann, l'a gen respè pou ou.</verse>
        <verse osisID='Prov.9.9'>Si ou pale ak yon moun ki gen bon konprann, w'ap fè l' gen plis bon konprann toujou. Plis w'ap moutre yon nonm debyen, plis l'ap mete sou konesans li.</verse>
        <verse osisID='Prov.9.10'>Lè ou gen krentif pou Bondye, se lè sa a ou konmanse gen bon konprann. Si ou konnen ki moun Bondye ye, ou gen lespri.</verse>
        <verse osisID='Prov.9.11'>Bon konprann ap fè ou viv lontan. L'ap fè ou wè plizyè lanne.</verse>
        <verse osisID='Prov.9.12'>Si ou gen bon konprann, premye moun k'ap pwofite sa se ou menm. Konsa tou, si w'ap pase konesans nan betiz, se ou menm tou k'ap peye konsekans lan pou kont ou.</verse>
        <verse osisID='Prov.9.13'>¶ Moun sòt, se tankou yon fanm ki pale fò, ki pa konn anyen, ki pa wont anyen.</verse>
        <verse osisID='Prov.9.14'>Li chita sou yon chèz devan papòt lakay li, li kage chèz li kote ki pi wo nan lavil la.</verse>
        <verse osisID='Prov.9.15'>L'ap rele moun ki sou wout yo, ki pa sou bò l'. L'ap di yo:</verse>
        <verse osisID='Prov.9.16'>Vini jwenn mwen non, nou menm ki poko konn anyen! Li pale ak moun ki san konprann yo, li di yo:</verse>
        <verse osisID='Prov.9.17'>Dlo kay moun toujou pi fre. Manje deyò toujou gen pi bon gou!</verse>
        <verse osisID='Prov.9.18'>Men, moun ki pran nan pawòl fanm sa a pa konnen lè yo mete pye lakay li se papye lanmò yo yo senyen. Depi yo antre lakay li, yo deja mouri.</verse>
      </chapter>
      <chapter osisID='Prov.10'>
        <verse osisID='Prov.10.1'>¶ Men pwovèb wa Salomon yo: Yon pitit ki gen bon konprann fè kè papa l' kontan. Men, yon pitit san konprann bay manman l' lapenn.</verse>
        <verse osisID='Prov.10.2'>¶ Byen ou rive fè nan move kondisyon p'ap rapòte ou anyen. Men, lè ou serye, ou sove lavi ou.</verse>
        <verse osisID='Prov.10.3'>Seyè a p'ap kite moun ki mache dwat soufri grangou. Men, l'ap anpeche mechan an jwenn sa li anvi a.</verse>
        <verse osisID='Prov.10.4'>¶ Parese fè ou pòv, men travay di fè ou rich.</verse>
        <verse osisID='Prov.10.5'>¶ Yon nonm ki wè lwen ranmase rekòt li lè rekòt la pare. Men, se yon wont pou moun ki pase tou tan rekòt la ap dòmi.</verse>
        <verse osisID='Prov.10.6'>¶ benediksyon Bondye ap chita sou yon nonm debyen. Pawòl yon moun mechan p'ap janm kite ou wè jan l' mechan.</verse>
        <verse osisID='Prov.10.7'>¶ Y'ap toujou chonje yon nonm debyen, y'a fè lwanj pou li. Men, talè konsa non mechan an ap sèvi jouman.</verse>
        <verse osisID='Prov.10.8'>¶ Moun ki gen bon konprann koute konsèy yo ba li. Men, moun k'ap pale tankou moun fou pa lwen mouri.</verse>
        <verse osisID='Prov.10.9'>¶ Yon nonm serye pa janm bezwen pe anyen. Men, yo gen pou yo bare moun k'ap fè vis.</verse>
        <verse osisID='Prov.10.10'>¶ Moun k'ap twenzi je yo sou moun, se moun k'ap voye wòch kache men. Men, moun ki pale kare anpeche kont.</verse>
        <verse osisID='Prov.10.11'>¶ Pawòl ki soti nan bouch moun k'ap mache dwat yo bay lavi. Men, pawòl yon moun mechan p'ap janm kite ou wè jan l' mechan.</verse>
        <verse osisID='Prov.10.12'>¶ Lè ou gen renmen nan kè ou, ou padonnen tout peche. Men, lè ou rayi moun, ou toujou ap chache kont.</verse>
        <verse osisID='Prov.10.13'>¶ Moun lespri pale bon pawòl. Men, pou moun san konprann, se baton nan dèyè yo.</verse>
        <verse osisID='Prov.10.14'>¶ Moun ki gen bon konprann toujou ap aprann. Men, lè moun san konprann ap pale, malè pa lwen.</verse>
        <verse osisID='Prov.10.15'>¶ Byen yon moun rich, se pwoteksyon li. Men, depi yon nonm pòv, nanpwen pwoteksyon pou li.</verse>
        <verse osisID='Prov.10.16'>¶ Travay moun k'ap mache dwat yo bay lavi. Lajan moun k'ap fe sa ki mal yo se pou malè yo.</verse>
        <verse osisID='Prov.10.17'>¶ Moun ki koute lè yo rale zòrèy yo ap jwenn chemen lavi. Men, moun ki refize admèt lè yo antò pèdi chemen yo.</verse>
        <verse osisID='Prov.10.18'>¶ Moun ki rayi moun nan kè yo, se moun ou pa ka fye. Tout moun k'ap mache fè tripotay se moun san konprann.</verse>
        <verse osisID='Prov.10.19'>¶ Plis ou pale anpil, plis ou ka rive fè peche. Lè ou gen bonjan konprann ou kenbe bouch ou fèmen.</verse>
        <verse osisID='Prov.10.20'>¶ Pawòl ki soti nan bouch moun k'ap mache dwat, se lò. Men, lide k'ap travay nan tèt yon mechan pa vo anyen.</verse>
        <verse osisID='Prov.10.21'>Pawòl ki soti nan bouch moun k'ap mache dwat ap pwofite anpil moun. Men, moun sòt yo ap mouri, paske yo pa gen konprann.</verse>
        <verse osisID='Prov.10.22'>¶ benediksyon Bondye bay moun richès. Ou te mèt travay di ou pa ka mete anyen sou li.</verse>
        <verse osisID='Prov.10.23'>¶ Lè moun san konprann ap fè sa ki mal, se tankou yon jwèt pou yo. Men, yon moun lespri pran plezi l' nan chache gen bon konprann.</verse>
        <verse osisID='Prov.10.24'>¶ Yon moun ki mache dwat, Bondye va ba li tou sa l' ta renmen genyen. Men mechan an, se sa l' pè rive l' la k'ap rive l'.</verse>
        <verse osisID='Prov.10.25'>Depi move tan pase, mechan yo disparèt lamenm. Men, moun k'ap mache dwat yo ap toujou kanpe fèm.</verse>
        <verse osisID='Prov.10.26'>¶ Pa janm voye parese fè komisyon pou ou. L'ap ennève ou menm jan sitwon fè dan moun gasi, menm jan lafimen fè je moun koule dlo.</verse>
        <verse osisID='Prov.10.27'>¶ Krentif pou Bondye fè moun viv lontan. Men, mechan yo mouri anvan lè yo.</verse>
        <verse osisID='Prov.10.28'>Sa moun k'ap mache dwat yo ap tann lan va rive vre. Men, mechan yo p'ap janm jwenn sa y'ap tann lan.</verse>
        <verse osisID='Prov.10.29'>¶ Chemen Bondye se yon pwoteksyon pou moun ki serye. Men, l'ap detwi moun k'ap fè mal yo.</verse>
        <verse osisID='Prov.10.30'>Yo p'ap janm ka fè moun k'ap mache dwat yo brannen. Men, mechan yo ap disparèt nan peyi a.</verse>
        <verse osisID='Prov.10.31'>¶ Lè moun k'ap mache dwat yo ap pale, se bon koze yo bay. Men, moun k'ap pale mal yo ap disparèt.</verse>
        <verse osisID='Prov.10.32'>Moun k'ap mache dwat yo konn bèl pawòl pou yo di. Men, lang mechan yo, se kouto de bò.</verse>
      </chapter>
      <chapter osisID='Prov.11'>
        <verse osisID='Prov.11.1'>¶ Seyè a pa vle wè moun k'ap sèvi ak fo balans. Li kontan ak moun ki sèvi ak bon mezi.</verse>
        <verse osisID='Prov.11.2'>¶ Kote ki gen lògèy wont pa lwen. Men, moun ki soumèt devan Bondye, se yo ki gen bon konprann.</verse>
        <verse osisID='Prov.11.3'>¶ Moun k'ap mache dwat yo konnen sa pou yo fè, paske se moun serye yo ye. Men, moun k'ap mache bay moun koutba, yo gen pou yo fini mal, paske se bakonyè yo ye.</verse>
        <verse osisID='Prov.11.4'>¶ Jou malè, richès pa ka sèvi ou anyen. Men, si ou se moun serye, sa ka sove lavi ou.</verse>
        <verse osisID='Prov.11.5'>¶ Yon moun k'ap mache dwat ap viv san pwoblèm, paske li serye. Men, mechan yo ap tonbe nan pwòp pèlen mechanste yo.</verse>
        <verse osisID='Prov.11.6'>Lè yon moun serye fè sa ki dwat, sa ap sove l'. Men, moun k'ap mache bay moun koutba, y'ap pran nan move jwèt y'ap fè a.</verse>
        <verse osisID='Prov.11.7'>¶ Lè yon mechan mouri, sa l' t'ap tann lan mouri ansanm avè l'. Konfyans li te mete nan byen li yo pa sèvi l' anyen.</verse>
        <verse osisID='Prov.11.8'>¶ Jou malè, moun ki mache dwat ap jwenn pwoteksyon. Sa ki pou ta rive l' la, se mechan an li rive.</verse>
        <verse osisID='Prov.11.9'>¶ Moun ki san respè pou Bondye ap touye moun ak lang yo. Men, konesans ap sove moun k'ap mache dwat yo.</verse>
        <verse osisID='Prov.11.10'>¶ Lè sa mache pou moun serye yo, tout moun lavil la gen kè kontan. Konsa tou, lè mechan yo mouri, se kontantman pou tout moun.</verse>
        <verse osisID='Prov.11.11'>Se bèl bagay pou yon lavil lè li gen moun serye ladan l'. Men, mechan yo ap detwi l' ak lang yo.</verse>
        <verse osisID='Prov.11.12'>¶ Avili yon frè parèy ou, se bagay moun san konprann fè. Yon moun lespri konnen pou l' pe bouch li.</verse>
        <verse osisID='Prov.11.13'>Moun k'ap mache fè tripotay mete tout sekrè deyò. Men, moun ki toujou kenbe pawòl yo, kè yo se kòfrefò.</verse>
        <verse osisID='Prov.11.14'>¶ Lè pa gen moun ki konn gouvènen, peyi a pa ka mache. Men, lè gen anpil moun k'ap bay bon konsèy, peyi a sove.</verse>
        <verse osisID='Prov.11.15'>¶ Lè ou pwomèt pou ou peye dèt yon moun ou pa konnen, w'a gen pou règrèt sa pita. L'a pi bon pou ou si ou refize bay garanti pou yon lòt.</verse>
        <verse osisID='Prov.11.16'>¶ Tout moun va fè lwanj yon fanm ki gen bon karaktè. Konsa tou, gason ki gen kouraj nan travay ap jwenn ak kòb li.</verse>
        <verse osisID='Prov.11.17'>¶ Lè ou gen bon kè, se yon byen ou fè pou tèt ou. Men, moun ki san pitye yo, se tèt yo y'ap fè tò.</verse>
        <verse osisID='Prov.11.18'>¶ Mechan yo kwè y'ap fè benefis. Men, moun k'ap fè sa ki dwat yo toujou jwenn rekonpans yo.</verse>
        <verse osisID='Prov.11.19'>¶ Yon moun ki soti pou fè sa ki dwat ap toujou viv. Men, moun k'ap chache fè sa ki mal gen pou yo mouri.</verse>
        <verse osisID='Prov.11.20'>¶ Seyè a pa vle wè moun k'ap mache pye gaye. Men, li pran plezi l' ak moun k'ap mache dwat nan chemen yo.</verse>
        <verse osisID='Prov.11.21'>¶ Wè pa wè, yo gen pou yo pini mechan yo. Men, tout moun k'ap mache dwat yo ap sove.</verse>
        <verse osisID='Prov.11.22'>¶ Yon bèl fanm ki nan dezòd se yon bèl zanno lò nan nen kochon.</verse>
        <verse osisID='Prov.11.23'>¶ Lè moun k'ap mache dwat yo jwenn sa yo te vle a, se kontantman pou tout moun. Men, lè se mechan yo ki jwenn sa yo t'ap tann lan, sa pa fè pesonn plezi.</verse>
        <verse osisID='Prov.11.24'>¶ Moun ki bay san gad dèyè, sa pa anpeche yo vin pi rich. Men, moun ki penng, se pòv y'ap vin pi pòv.</verse>
        <verse osisID='Prov.11.25'>¶ Lè ou bay ak kè kontan, ou p'ap janm manke anyen. Lè ou manje ak moun, ou pa janm rete grangou.</verse>
        <verse osisID='Prov.11.26'>¶ Pèp la ap madichonnen moun k'ap sere manje nan depo pou pri a ka moute. Men, l'ap fè lwanj pou moun k'ap vann manje a nan mache.</verse>
        <verse osisID='Prov.11.27'>¶ Moun k'ap chache fè sa ki byen ap jwenn favè Bondye. Men, moun k'ap kouri dèyè malè, se malè ki pou rive l'.</verse>
        <verse osisID='Prov.11.28'>¶ Moun ki mete konfyans yo nan byen yo ap tonbe tankou fèy chèch. Men, moun k'ap mache dwat yo ap pouse tankou boujon.</verse>
        <verse osisID='Prov.11.29'>¶ Yon nonm ki mete dezòd nan fanmi li, lakòz madanm li ansanm ak tout pitit li yo nan tou sa ki pa bon. Moun san konprann ap toujou esklav moun ki gen bon konprann.</verse>
        <verse osisID='Prov.11.30'>¶ Lè ou mache dwat, sa fè moun viv. Lè ou gen bon konprann, ou sove lòt moun.</verse>
        <verse osisID='Prov.11.31'>¶ Gade! Moun ki mache dwat jwenn rekonpans yo isit sou latè. Men, nou pa bezwen mande si moun k'ap fè mechanste ak moun k'ap viv nan peche p'ap jwenn ak pa yo tou!</verse>
      </chapter>
      <chapter osisID='Prov.12'>
        <verse osisID='Prov.12.1'>¶ Moun ki renmen yo korije yo, se moun ki toujou vle konnen. Men, moun ki pa renmen yo rale zòrèy yo, se moun san konprann.</verse>
        <verse osisID='Prov.12.2'>¶ Seyè a kontan ak moun k'ap fè sa ki byen. Men, l'ap kondannen moun ki toujou sou plan.</verse>
        <verse osisID='Prov.12.3'>¶ Fè mechanste pa bay moun fòs pou yo rete kanpe. Men, moun ki mache dwat p'ap janm brannen.</verse>
        <verse osisID='Prov.12.4'>¶ Yon bon madanm se yon lwanj li ye pou mari li. Men, yon madanm ki fè mari l' wont, se tankou yon maladi k'ap manje ou nan zo.</verse>
        <verse osisID='Prov.12.5'>¶ Yon nonm serye p'ap janm mete nan tèt li pou l' fè ou lenjistis. Men, mechan yo ap toujou chache twonpe ou.</verse>
        <verse osisID='Prov.12.6'>¶ Pawòl ki soti nan bouch mechan se pèlen pou touye moun. Men, pawòl ki soti nan bouch moun k'ap mache dwat yo, se delivrans pou moun ki an danje.</verse>
        <verse osisID='Prov.12.7'>¶ Rive yon lè, pye mechan yo chape. Ou chache yo, ou pa wè yo. Men, fanmi moun k'ap mache dwat yo ap toujou la.</verse>
        <verse osisID='Prov.12.8'>¶ Y'ap fè lwanj moun ki gen konprann. Men, y'ap meprize moun ki malveyan.</verse>
        <verse osisID='Prov.12.9'>¶ Pito ou pase pou malere men ou gen manje pou ou manje, pase pou ou pran pòz grannèg ou epi w'ap mouri grangou.</verse>
        <verse osisID='Prov.12.10'>¶ Moun ki mache dwat okipe ata zannimo nan lakou yo. Men, mechan yo san zantray.</verse>
        <verse osisID='Prov.12.11'>¶ Moun ki travay jaden ap jwenn manje pou yo manje plen vant yo. Men, moun k'ap pèdi tan yo nan fè bagay san valè, se san konprann yo ye.</verse>
        <verse osisID='Prov.12.12'>¶ Mechan toujou ap fè gwo lide dèyè bagay mechan parèy yo pran. Men, moun k'ap mache dwat ap fè bagay k'ap rapòte yo.</verse>
        <verse osisID='Prov.12.13'>¶ Pawòl ki soti nan bouch moun mechan tounen yon pèlen pou yo. Men, moun k'ap mache dwat ap soti nan tout move pa.</verse>
        <verse osisID='Prov.12.14'>¶ Rekonpans yon moun chita sou sa li di ak bouch li. Sa ou fè se sa ou wè.</verse>
        <verse osisID='Prov.12.15'>¶ Moun sòt toujou konprann sa y'ap fè a byen. Men, moun ki gen bon konprann koute konsèy yo ba yo.</verse>
        <verse osisID='Prov.12.16'>¶ Lè yon moun san konprann ankòlè, tout moun wè sa lamenm. Men, yon moun veyatif, lè ou fè l' malonèt, li fè tankou li pa konprann.</verse>
        <verse osisID='Prov.12.17'>¶ Lè ou di verite nan tribinal, ou rann lajistis sèvis. Men, temwen k'ap bay manti, se lenjistis l'ap ankouraje.</verse>
        <verse osisID='Prov.12.18'>¶ Pawòl moun ki di tou sa ki vin nan bouch yo se kout ponya. Men, pawòl moun ki gen bon konprann se renmèd.</verse>
        <verse osisID='Prov.12.19'>¶ Manti la pou yon ti tan. Men, verite la pou tout tan tout tan.</verse>
        <verse osisID='Prov.12.20'>¶ Moun k'ap kalkile jan pou yo fè moun mal, se move kou y'ap chache pote. Men, moun k'ap bay bon konsèy ap gen kè kontan.</verse>
        <verse osisID='Prov.12.21'>¶ Malè pa janm rive moun k'ap mache dwat. Men, pou mechan yo se apse sou klou.</verse>
        <verse osisID='Prov.12.22'>¶ Seyè a pa vle wè moun k'ap manti. Men, li kontan nèt ak moun ki toujou kenbe pawòl yo.</verse>
        <verse osisID='Prov.12.23'>¶ Moun lespri pa janm nan fè moun wè tou sa yo konnen. Men, moun san konprann ap mache fè moun wè jan yo sòt.</verse>
        <verse osisID='Prov.12.24'>¶ Travay di fè ou grannèg. Men, parese fè ou rete ak moun.</verse>
        <verse osisID='Prov.12.25'>¶ Tèt chaje kraze kouraj yon moun. Men, yon bon pawòl fè kè l' kontan.</verse>
        <verse osisID='Prov.12.26'>¶ Moun ki mache dwat ap toujou moutre zanmi l' bon chemen. Men, mechan an ap fè yo pèdi chemen yo.</verse>
        <verse osisID='Prov.12.27'>¶ Parese ap toujou rete grangou. Tout richès yon moun se travay li.</verse>
        <verse osisID='Prov.12.28'>¶ Fè sa ki dwat, w'a jwenn ak lavi. Fè sa ki mal, w'a jwenn ak lanmò.</verse>
      </chapter>
      <chapter osisID='Prov.13'>
        <verse osisID='Prov.13.1'>¶ Yon pitit gason ki gen bon konprann ap koute lè papa l' ap rale zòrèy li. Men, moun k'ap pase moun nan betiz p'ap janm koute lè y'ap fè l' obsèvasyon pou korije l'.</verse>
        <verse osisID='Prov.13.2'>¶ Rekonpans yon moun chita sou sa li di ak bouch li. Men, moun ki ipokrit renmen fè mechanste.</verse>
        <verse osisID='Prov.13.3'>¶ Veye pawòl ki soti nan bouch ou, w'a pwoteje lavi ou. Moun k'ap prese louvri bouch yo pale ap detwi pwòp tèt yo.</verse>
        <verse osisID='Prov.13.4'>¶ Parese p'ap janm jwenn sa yo ta renmen genyen. Men, moun k'ap travay di ap jwenn tou sa yo ta renmen genyen.</verse>
        <verse osisID='Prov.13.5'>¶ Moun k'ap mache dwat pa vle wè moun k'ap bay manti. Men, sa mechan yo ap fè a se yon wont, se yon dezonè pou tèt yo.</verse>
        <verse osisID='Prov.13.6'>¶ Lè ou toujou fè sa ki byen, lajistis ap pwoteje ou. Men, peche lakòz mechan yo disparèt.</verse>
        <verse osisID='Prov.13.7'>¶ Gen moun ki pa gen anyen men ki pran pòz moun rich yo. Gen moun ki pran pòz moun pòv yo, epi se yo ki gen fòtin.</verse>
        <verse osisID='Prov.13.8'>¶ Yon moun rich sèvi ak lajan l' pou l' sove lavi l'. Moun ki pòv pa vle tande lè w'ap rele dèyè l'.</verse>
        <verse osisID='Prov.13.9'>¶ Moun k'ap mache dwat yo tankou lanp k'ap klere byen klere. Men, mechan yo tankou yon lanp ki prèt pou mouri.</verse>
        <verse osisID='Prov.13.10'>¶ Moun awogan yo toujou ap pouse dife. Men, moun ki koute konsèy, se moun ki gen bon konprann.</verse>
        <verse osisID='Prov.13.11'>¶ Lajan ou fè fasil pa lwen fini. Lajan ou fè nan di ap toujou fè pitit.</verse>
        <verse osisID='Prov.13.12'>¶ Lè ou pa jwenn sa ou t'ap tann lan, se bagay ki pou fè ou malad. Men, lè ou jwenn sa ou te anvi a, se lavi pou ou.</verse>
        <verse osisID='Prov.13.13'>¶ Lè ou pa respekte pawòl ki nan lalwa Bondye a, se dèt ou fè. Men, moun ki fè sa lalwa mande yo fè a ap jwenn rekonpans yo.</verse>
        <verse osisID='Prov.13.14'>¶ Sa moun ki gen bon konprann ap moutre a bay lavi. L'ap ede ou pou ou pa tonbe lè lavi ou an danje.</verse>
        <verse osisID='Prov.13.15'>¶ Lè ou gen bon konprann, sa fè moun renmen ou. Men, lè moun pa ka fè ou konfyans, ou nan di.</verse>
        <verse osisID='Prov.13.16'>¶ Tout moun ki gen konprann kalkile byen anvan yo fè yon bagay. Men, moun san konprann yo ap fè ou wè jan yo sòt.</verse>
        <verse osisID='Prov.13.17'>¶ Yon move komisyonè ap mete moun nan ka. Men, yon komisyonè serye ap bay moun kè poze.</verse>
        <verse osisID='Prov.13.18'>¶ Yon moun ki refize aprann ap toujou pòv, l'ap toujou wont. Men, y'ap respekte moun ki koute lè yo rale zòrèy yo.</verse>
        <verse osisID='Prov.13.19'>¶ Ala bon sa bon lè ou jwenn sa ou te anvi a! Moun san konprann derefize kite move chemen yo pran an.</verse>
        <verse osisID='Prov.13.20'>¶ Fè zanmi ak moun ki gen konesans, ou menm tou w'a vin gen konesans. Fè zanmi ak moun ki san konprann, ou nan pwoblèm.</verse>
        <verse osisID='Prov.13.21'>¶ Malè ap pousib moun k'ap fè sa ki mal. Men, moun ki mache dwat ap jwenn bon rekonpans.</verse>
        <verse osisID='Prov.13.22'>¶ Yon moun ki gen bon kè ap kite byen pou pitit pitit li. Men, richès moun k'ap fè sa ki mal, se moun ki mache dwat yo k'ap jwi li.</verse>
        <verse osisID='Prov.13.23'>¶ Jaden malere bay kont manje. Men, lenjistis fè l' mouri grangou.</verse>
        <verse osisID='Prov.13.24'>¶ Si ou pè bat pitit gason ou, ou pa renmen l'. Si ou renmen l', se pou ou korije l'.</verse>
        <verse osisID='Prov.13.25'>¶ Moun k'ap mache dwat toujou gen ase pou yo manje. Men, vant mechan yo pa janm plen.</verse>
      </chapter>
      <chapter osisID='Prov.14'>
        <verse osisID='Prov.14.1'>¶ Bon konprann yon fanm fè kay li mache byen. Men, yon fanm sòt ap kraze kay li ak pwòp men li.</verse>
        <verse osisID='Prov.14.2'>¶ Moun ki mache dwat, se yo ki gen krentif pou Seyè a. Men, moun k'ap mache kwochi pa pran Bondye pou anyen.</verse>
        <verse osisID='Prov.14.3'>¶ Pawòl nan bouch moun san konprann, se fwèt pou dèyè yo. Men, pawòl nan bouch moun ki gen bon konprann, se pwoteksyon yo.</verse>
        <verse osisID='Prov.14.4'>¶ Kote ki pa gen bèf pou rale chari pa gen rekòt. Lè bèt ou anfòm w'ap fè bon rekòt.</verse>
        <verse osisID='Prov.14.5'>¶ Yon bon temwen p'ap bay manti. Yon fo temwen p'ap di verite.</verse>
        <verse osisID='Prov.14.6'>¶ Moun ki gen lògèy plen kè yo, yo mèt chache konesans, yo p'ap janm jwenn li. Men, pou moun ki gen lespri, se bagay fasil.</verse>
        <verse osisID='Prov.14.7'>¶ Pa pwoche bò kote moun san konprann. Se pa anba bouch yo w'ap pran anyen.</verse>
        <verse osisID='Prov.14.8'>¶ Moun ki gen bon konprann konnen sa l'ap fè. Moun sòt mete nan tèt li li konnen, men se tèt li l'ap twonpe.</verse>
        <verse osisID='Prov.14.9'>¶ Moun sòt pran peche sèvi jwèt. Men, moun k'ap mache dwat pare pou rekonèt tò yo.</verse>
        <verse osisID='Prov.14.10'>¶ Lè ou nan lapenn, se ou ki konnen sa w'ap soufri. Konsa tou, lè kè ou kontan, pesonn pa ka kontan avè ou.</verse>
        <verse osisID='Prov.14.11'>¶ Fanmi mechan yo gen pou disparèt. Men, fanmi moun k'ap mache dwat yo gen pou devlope.</verse>
        <verse osisID='Prov.14.12'>¶ Chemen ou kwè ki bon an, se li ki mennen tou dwat nan lanmò.</verse>
        <verse osisID='Prov.14.13'>¶ Ou mèt ap ri, kè ou ka nan lapenn. Apre kontantman, se kè sere.</verse>
        <verse osisID='Prov.14.14'>¶ Moun k'ap fè sa ki mal ap jwenn sa l'ap chache a. Konsa tou, moun k'ap fè byen an ap jwenn rekonpans li.</verse>
        <verse osisID='Prov.14.15'>¶ Yon moun sòt ap kwè tou sa yo di l'. Men, moun ki gen konprann veye kote l'ap mete pye l'.</verse>
        <verse osisID='Prov.14.16'>¶ Moun ki gen bon konprann pran prekosyon yo, yo egzante malè. Moun sòt yo awogan, yo toujou konprann zafè yo bon.</verse>
        <verse osisID='Prov.14.17'>¶ Lè yon moun gen san wo, l'ap toujou fè betiz. Men, moun ki kalkile anvan ap toujou rete kè pòpòz.</verse>
        <verse osisID='Prov.14.18'>¶ Moun san konprann aji tankou moun fou. Men, rekonpans moun ki gen lespri se konesans.</verse>
        <verse osisID='Prov.14.19'>¶ Move moun gen pou wete chapo devan bon moun. Moun mechan gen pou bese tèt devan moun k'ap mache dwat yo.</verse>
        <verse osisID='Prov.14.20'>¶ Lè ou pòv, ou pa gen zanmi. Lè ou rich, ou plen zanmi.</verse>
        <verse osisID='Prov.14.21'>¶ Se yon peche ou fè lè ou meprize frè parèy ou. Men, ala bon sa bon pou moun ki gen pitye pou pòv malere!</verse>
        <verse osisID='Prov.14.22'>¶ Lè w'ap chache fè sa ki mal, ou pèdi chemen ou. Men, lè w'ap chache fè sa ki byen, moun ap toujou renmen ou, yo p'ap janm lage ou.</verse>
        <verse osisID='Prov.14.23'>¶ Travay, w'a jwenn tou sa ou bezwen. Rete chita ap pale anpil ap rann ou pòv.</verse>
        <verse osisID='Prov.14.24'>¶ Rekonpans moun ki gen konprann se konesans. Moun san konprann ap toujou aji tankou moun sòt.</verse>
        <verse osisID='Prov.14.25'>¶ Lè yon temwen di laverite, li sove lavi inonsan. Lè li bay manti, li twonpe jij yo.</verse>
        <verse osisID='Prov.14.26'>¶ Lè yon moun gen krentif pou Bondye, li gen kote pou l' apiye. Pitit li yo ap jwenn pwoteksyon bò kot Bondye.</verse>
        <verse osisID='Prov.14.27'>Gen krentif pou Bondye, w'a gen lavi. Ou p'ap tonbe lè lavi ou an danje.</verse>
        <verse osisID='Prov.14.28'>¶ Tout pouvwa yon wa, se lè peyi l'ap kòmande a gen anpil moun. Men, lè pa gen moun nan peyi a, wa a pa vo anyen.</verse>
        <verse osisID='Prov.14.29'>¶ Moun ki pa fè kòlè fasil, se moun ki gen bon konprann. Men, moun ki gen san wo fè wè jan li sòt.</verse>
        <verse osisID='Prov.14.30'>¶ Lè ou gen kè ou poze, ou kenbe kò ou an sante. Men, anvye sò lòt moun se tankou yon maladi k'ap manje ou nan zo.</verse>
        <verse osisID='Prov.14.31'>¶ Lè w'ap peze pòv malere, se Bondye ki fè l' la w'ap derespekte. Men, lè ou aji byen ak pòv, se pi bèl sèvis ou ka rann Bondye.</verse>
        <verse osisID='Prov.14.32'>¶ Mechanste mechan an, se sa k'ap jete l' atè. Men, moun ki fè sa ki byen, y'ap pwoteje l' menm lè lavi l' an danje.</verse>
        <verse osisID='Prov.14.33'>¶ Moun ki gen konprann, se tout tan y'ap chache konnen. Men, moun sòt pa chache konnen anyen.</verse>
        <verse osisID='Prov.14.34'>¶ Lè gen jistis nan yon peyi, sa leve peyi a. Men, peche lenjistis se yon wont pou yon nasyon.</verse>
        <verse osisID='Prov.14.35'>¶ Wa a kontan lè moun k'ap travay avè l' yo fè travay yo byen. Men, l'ap move sou moun k'ap fè travay yo mal.</verse>
      </chapter>
      <chapter osisID='Prov.15'>
        <verse osisID='Prov.15.1'>¶ Yon bon repons dous ap kalme yon moun ki ankòlè. Men, si ou reponn li rèd, w'ap fè l' pi eksite.</verse>
        <verse osisID='Prov.15.2'>¶ Pawòl ki soti nan bouch moun ki gen bon konprann fè ou anvi konnen tou. Men, pawòl ki soti nan bouch moun san konprann, se pawòl san sans.</verse>
        <verse osisID='Prov.15.3'>¶ Je Seyè a toupatou, l'ap veye tout moun, bon kou mechan.</verse>
        <verse osisID='Prov.15.4'>¶ Bon pawòl yon zanmi bay lavi. Men, move pawòl demanbre.</verse>
        <verse osisID='Prov.15.5'>¶ Moun fou pa koute lè papa yo ap pale yo. Men, moun ki gen bon konprann koute lè y'ap rale zòrèy yo.</verse>
        <verse osisID='Prov.15.6'>¶ Moun ki mache dwat ap toujou gen sa yo bezwen an kantite lakay yo. Men, tou sa mechan yo genyen se tèt chaje pou yo.</verse>
        <verse osisID='Prov.15.7'>¶ Lè moun ki gen bon konprann yo ap pale, se konesans y'ap bay. Men, se pa menm bagay pou moun ki san konprann yo.</verse>
        <verse osisID='Prov.15.8'>¶ Seyè a pa ka sipòte lè mechan yo ap ofri bèt pou touye pou li. Men, sa fè l' plezi anpil lè moun k'ap mache dwat yo ap lapriyè nan pye l'.</verse>
        <verse osisID='Prov.15.9'>¶ Seyè a pa ka sipòte jan mechan yo ap viv la. Men, li renmen moun k'ap fè sa ki dwat devan li.</verse>
        <verse osisID='Prov.15.10'>¶ Moun ki fè sa ki mal mèt pare tann pinisyon yo. Men, moun ki pa ka sipòte pou yo pini yo pa lwen mouri.</verse>
        <verse osisID='Prov.15.11'>¶ Seyè a konnen sa k'ap pase nan twou san fon an ak nan peyi kote mò yo ye a. Ou pa bezwen mande si l' pa konnen sa k'ap pase nan kè moun.</verse>
        <verse osisID='Prov.15.12'>¶ Moun k'ap pase moun nan betiz pa renmen moun rale zòrèy yo. Yo pa janm mande moun ki gen bon konprann konsèy.</verse>
        <verse osisID='Prov.15.13'>¶ Lè kè ou kontan, yo wè sa sou figi ou. Lè ou nan lapenn, ou kagou.</verse>
        <verse osisID='Prov.15.14'>¶ Yon moun ki gen konprann toujou ap chache gen konesans. Men, moun sòt pran plezi nan pale koze san sans.</verse>
        <verse osisID='Prov.15.15'>¶ Lè ou nan lafliksyon, chak jou se pwoblèm. Men, lè kè ou kontan, lavi se yon fèt pou ou.</verse>
        <verse osisID='Prov.15.16'>¶ Pito ou pa gen anpil byen men ou gen krentif pou Bondye pase pou ou rich epi pou ou nan tèt chaje.</verse>
        <verse osisID='Prov.15.17'>Pito ou manje mayi moulen blanch ak moun ki renmen ou pase pou ou manje vyann ou byen gra ak moun ki rayi ou.</verse>
        <verse osisID='Prov.15.18'>¶ Yon moun ki gen san wo toujou ap pouse dife. Men, moun ki pa fè kòlè fasil toujou ap mete lapè.</verse>
        <verse osisID='Prov.15.19'>¶ Lè ou parese, ou wè pwoblèm toupatou. Men, pou moun ki pa pè travay, pa gen pwoblèm ki pou rete l'.</verse>
        <verse osisID='Prov.15.20'>¶ Yon pitit byen elve fè kè papa l' kontan. Men, yon moun ki san konprann meprize manman l'.</verse>
        <verse osisID='Prov.15.21'>¶ Moun ki san konprann kontan lè y'ap aji tankou moun fou. Men, moun ki gen konprann ap toujou fè sa ki dwat.</verse>
        <verse osisID='Prov.15.22'>¶ Lè ou pa pran konsèy, plan travay ou p'ap mache. Lè ou pran konsèy nan men anpil moun, ou mèt sèten travay ou ap mache byen.</verse>
        <verse osisID='Prov.15.23'>¶ Ala kontan ou kontan lè ou jwenn yon bon repons pou ou bay! Ala bon sa bon lè ou jwenn yon pawòl ki tonbe daplon!</verse>
        <verse osisID='Prov.15.24'>¶ Moun ki gen konprann, se yon chemen moute y'ap swiv, chemen lavi a. Yo pa pran chemen desann, chemen lanmò a.</verse>
        <verse osisID='Prov.15.25'>¶ Seyè a ap disparèt moun awogan yo ansanm ak tout fanmi yo. Men, l'ap pwoteje kay fanm ki pèdi mari yo.</verse>
        <verse osisID='Prov.15.26'>¶ Seyè a pa ka sipòte lide mechan yo gen nan tèt yo. Men, sa fè l' plezi pou l' tande pawòl moun ki san repwòch.</verse>
        <verse osisID='Prov.15.27'>¶ Moun k'ap kouri dèyè lajan, se traka y'ap chache bay fanmi yo. Men, moun ki refize kite yo achte l' ap viv lontan.</verse>
        <verse osisID='Prov.15.28'>¶ Yon moun ki dwat kalkile anvan li bay repons. Men, mechan yo prese bay move pawòl.</verse>
        <verse osisID='Prov.15.29'>¶ Lè mechan yo ap lapriyè, Seyè a pa sou bò yo. Men, li pare zòrèy li pou l' koute sa moun ki mache dwat yo ap di l'.</verse>
        <verse osisID='Prov.15.30'>¶ Ou kontan lè ou wè moun ki kontan wè ou. Ou santi w'ap viv lè ou resevwa bon nouvèl.</verse>
        <verse osisID='Prov.15.31'>¶ Moun ki koute lè y'ap rale zòrèy yo pou byen yo va jwenn yon plas nan sosyete moun ki gen bon konprann.</verse>
        <verse osisID='Prov.15.32'>¶ Moun ki refize mache sou prigad yo rayi tèt yo. Men, moun ki asepte lè yo rale zòrèy yo ap vin gen plis konprann.</verse>
        <verse osisID='Prov.15.33'>¶ Lè ou gen krentif pou Bondye, ou deja konprann anpil bagay. Lè ou soumèt devan Bondye, moun va fè lwanj ou.</verse>
      </chapter>
      <chapter osisID='Prov.16'>
        <verse osisID='Prov.16.1'>¶ Lèzòm fè lide nan kè yo. Men, dènye mo a nan men Bondye.</verse>
        <verse osisID='Prov.16.2'>¶ Lèzòm mete nan lide yo tou sa yo fè bon. Men, pa bliye se Bondye k'ap jije sa ki nan kè yo.</verse>
        <verse osisID='Prov.16.3'>¶ Mande Seyè a pou l' beni tout travay w'ap fè, w'ap reyisi nan tou sa w'ap fè.</verse>
        <verse osisID='Prov.16.4'>¶ Tou sa Seyè a fè, li gen yon rezon ki fè l' fè li. Menm mechan an, li kreye l' pou l' ka pini l'.</verse>
        <verse osisID='Prov.16.5'>¶ Seyè a pa ka sipòte moun k'ap gonfle lestonmak yo sou moun. Wè pa wè, l'ap fè yo peye sa.</verse>
        <verse osisID='Prov.16.6'>¶ Si ou pa janm vire do bay Bondye, si ou toujou kenbe pawòl ou, Bondye va padonnen peche ou yo. Lè yon moun gen krentif pou Bondye, l'ap evite fè sa ki mal.</verse>
        <verse osisID='Prov.16.7'>¶ Lè yon moun ap viv yon jan ki fè Seyè a plezi, Seyè a ap fè ata lènmi l' yo aji byen avè l'.</verse>
        <verse osisID='Prov.16.8'>¶ Pito ou fè ti pwofi nan fè sa ki dwat pase pou ou fè gwo benefis nan fè sa ki mal.</verse>
        <verse osisID='Prov.16.9'>¶ Lèzòm fè plan travay yo nan kè yo. Men, se Seyè a k'ap dirije sa y'ap fè a.</verse>
        <verse osisID='Prov.16.10'>¶ Lè yon wa pale, se tankou si se te Bondye ki pale. Lè l'ap jije, li p'ap janm rann move jijman.</verse>
        <verse osisID='Prov.16.11'>¶ Seyè a mande pou yo sèvi ak bon balans pou peze. Li pa vle pou yo sèvi ak move mezi nan kòmès.</verse>
        <verse osisID='Prov.16.12'>¶ Wa yo pa ka sipòte lè moun ap fè mechanste, paske tout fòs yon gouvènman se lè li defann dwa tout moun.</verse>
        <verse osisID='Prov.16.13'>¶ Wa a kontan ak tout moun ki di verite. Li renmen moun ki pa nan bay manti.</verse>
        <verse osisID='Prov.16.14'>¶ Lè wa a move, atansyon, moun ka mouri! Moun ki gen bon konprann ap toujou chache fè kè wa a kontan.</verse>
        <verse osisID='Prov.16.15'>Lè wa a kontan, se lavi pou tout moun. Lè li bay yon moun favè l', se tankou yon nwaj ki pote yon bon lapli prentan.</verse>
        <verse osisID='Prov.16.16'>¶ Pito ou gen bon konprann pase pou ou gen byen. Pito ou gen konesans pase ou gen lajan.</verse>
        <verse osisID='Prov.16.17'>¶ Moun ki mache dwat fè chemen yo yon jan pou yo pa fè sa ki mal. Gade kote w'ap mete pye ou pou ou pa mouri mal.</verse>
        <verse osisID='Prov.16.18'>¶ Lè ou gen lanbisyon, yo pa lwen kraze ou. Lè w'ap fè awogans, ou pa lwen mouri.</verse>
        <verse osisID='Prov.16.19'>¶ Pito ou mennen ti vi ak pòv malere yo pase pou ou nan separe ak awogan yo nan sa yo vòlò.</verse>
        <verse osisID='Prov.16.20'>¶ Moun k'ap repase nan tèt li tou sa yo moutre l' va wè zafè l' mache byen. Ala bon sa bon pou moun ki mete konfyans yo nan Seyè a!</verse>
        <verse osisID='Prov.16.21'>¶ Lè yon moun gen bon konprann, yo di li gen lespri. Lè ou pale byen sa fè ou gen plis konesans.</verse>
        <verse osisID='Prov.16.22'>¶ Moun ki gen bon konprann gen lavi. Men, moun sòt ap toujou sòt.</verse>
        <verse osisID='Prov.16.23'>¶ Yon moun ki gen bon konprann kalkile anvan li pale. Konsa pawòl li vin gen plis pèz.</verse>
        <verse osisID='Prov.16.24'>¶ Bon pawòl se siwo myèl. Yo bon pou sante ou, yo dous pou nanm ou.</verse>
        <verse osisID='Prov.16.25'>¶ Chemen ou kwè ki bon an, se li ki mennen ou tou dwat nan lanmò.</verse>
        <verse osisID='Prov.16.26'>¶ Grangou fè ou travay rèd, paske ou bezwen manje pou ou mete nan bouch.</verse>
        <verse osisID='Prov.16.27'>¶ Mechan an toujou ap chache jan pou li fè moun mal. Ata pawòl nan bouch li boule tankou dife.</verse>
        <verse osisID='Prov.16.28'>Ipokrit toujou ap pouse dife. Moun k'ap fè tripotay mete zanmi dozado.</verse>
        <verse osisID='Prov.16.29'>¶ Mechan an pran tèt kanmarad li, li fè l' fè sa ki pa bon.</verse>
        <verse osisID='Prov.16.30'>Moun k'ap twenzi je yo sou moun, se moun ki gen move lide dèyè tèt yo. Moun k'ap fè siy sou moun, se moun ki sou move kou.</verse>
        <verse osisID='Prov.16.31'>¶ Cheve blan se bèl rekonpans. Moun ki mache dwat va viv lontan.</verse>
        <verse osisID='Prov.16.32'>¶ Pito ou aji ak pasyans pase pou ou fè fòs sou moun. Pito ou konn kontwole tèt ou pase pou ou gwo chèf lame k'ap mache pran lavil.</verse>
        <verse osisID='Prov.16.33'>¶ Moun tire kat pou yo konnen sa pou yo fè. Men, desizyon an se nan men Bondye li ye.</verse>
      </chapter>
      <chapter osisID='Prov.17'>
        <verse osisID='Prov.17.1'>¶ Pito ou manje yon grenn bannann chèch ak kè poze pase pou ou fè gwo fèt nan mitan dezagreman.</verse>
        <verse osisID='Prov.17.2'>¶ Yon esklav ki gen konprann va chèf sou yon pitit ki fè papa l' wont. L'a jwenn pa l' nan eritaj papa a tankou tout pitit.</verse>
        <verse osisID='Prov.17.3'>¶ Se dife sèl ki ka fè ou konnen si lò osinon ajan ou genyen an se bon kalite. Konsa tou, se Seyè a sèl ki konnen sa ki nan kè moun.</verse>
        <verse osisID='Prov.17.4'>¶ Mechan yo toujou prèt pou koute moun k'ap di move pawòl. Zòrèy mantò yo toujou louvri pou koute moun k'ap bay manti.</verse>
        <verse osisID='Prov.17.5'>¶ Lè w'ap pase yon pòv malere nan betiz, se Bondye ki fè l' la w'ap derespekte. Moun ki kontan lè malè rive yon lòt, Bondye ap pini l'.</verse>
        <verse osisID='Prov.17.6'>¶ Pitit pitit se rekonpans granmoun. Manman ak papa se kontantman pitit.</verse>
        <verse osisID='Prov.17.7'>¶ Yon moun sòt pa ka di anyen ki bon. Konsa tou, yon moun serye pa nan bay manti.</verse>
        <verse osisID='Prov.17.8'>¶ Moun ki sèvi ak lajan pou pran tèt moun konprann lajan se wanga. Yo kwè se pou yo reyisi nan tou sa y'ap fè.</verse>
        <verse osisID='Prov.17.9'>¶ Si ou vle moun renmen ou, padonnen lè yo fè ou mal. Si w'ap mache repete bagay moun fè ki mal, w'ap mete zanmi dozado.</verse>
        <verse osisID='Prov.17.10'>¶ Lè ou fè yon moun ki gen konprann repwòch, sa touche kè l'. Men, ata san kout baton p'ap chanje yon moun sòt.</verse>
        <verse osisID='Prov.17.11'>¶ Mechan toujou ap fè rebelyon, men y'a voye yon sanmanman regle avè l'.</verse>
        <verse osisID='Prov.17.12'>¶ Pito ou kontre ak yon manman lous k'ap chache pitit li pase pou ou tonbe sou yon moun fou foli moute.</verse>
        <verse osisID='Prov.17.13'>¶ Si ou aji mal avèk moun ki fè ou byen, malè ap toujou rive lakay ou.</verse>
        <verse osisID='Prov.17.14'>¶ Lè yon kont pete, se tankou dlo ki kase dig kannal. Anvan batay mete pye, chape kò ou.</verse>
        <verse osisID='Prov.17.15'>¶ Se de kalite moun Seyè a pa ka sipòte: moun k'ap kondannen inonsan ak moun k'ap pran pou mechan yo.</verse>
        <verse osisID='Prov.17.16'>¶ Yon moun sòt te mèt gen kont lajan nan men l', li p'ap janm ka gen konesans. Li pa gen konprann.</verse>
        <verse osisID='Prov.17.17'>¶ Yon bon zanmi p'ap janm trayi. Jou malè l'ap tankou yon frè pou ou.</verse>
        <verse osisID='Prov.17.18'>¶ Fòk yon moun pèdi tèt li nèt pou l' garanti dèt yon lòt moun.</verse>
        <verse osisID='Prov.17.19'>¶ Moun ki renmen chache kont renmen fè sa ki mal. Moun k'ap pale avèk awogans, se moun k'ap mache ak sèkèy yo anba bra yo.</verse>
        <verse osisID='Prov.17.20'>¶ Yon moun ki pa gen bon lide nan tèt li p'ap janm gen kè kontan. Moun ki gen move lang ap toujou nan traka.</verse>
        <verse osisID='Prov.17.21'>¶ Se lapenn pou yon papa ki fè yon pitit ki san konprann. Papa yon pitit sòt p'ap janm gen kè kontan.</verse>
        <verse osisID='Prov.17.22'>¶ Kè kontan bay lasante. Men, lè ou kagou, w'ap deperi sou pye.</verse>
        <verse osisID='Prov.17.23'>¶ Malveyan pran lajan nan men moun pou enpoze jistis fèt.</verse>
        <verse osisID='Prov.17.24'>¶ Yon moun ki gen bon konprann toujou ap chache konesans. Men, moun sòt pa konn sa li vle.</verse>
        <verse osisID='Prov.17.25'>¶ Yon timoun ki san konprann, se chagren pou papa l', se gwo lapenn pou manman l' ki fè l'.</verse>
        <verse osisID='Prov.17.26'>¶ Se pa jistis pou inonsan peye pou koupab. Pa gen jistis lè yo bat moun ki pa fè mal.</verse>
        <verse osisID='Prov.17.27'>¶ Moun ki gen konesans pa nan pale anpil. Moun ki rete dousman se moun ki gen konprann.</verse>
        <verse osisID='Prov.17.28'>Moun ki gen lespri pa janm cho pou pale. Men moun sòt, lè yo rete ak bouch yo fèmen, yo pase pou moun ki gen konprann.</verse>
      </chapter>
      <chapter osisID='Prov.18'>
        <verse osisID='Prov.18.1'>¶ Moun k'ap viv apa se tèt li ase li konnen. Li move sou tout moun ki vle ba li bon konsèy.</verse>
        <verse osisID='Prov.18.2'>¶ Moun sòt pa pran plezi l' nan chache konprann. Tou sa l'ap chache se fè moun konprann li gen lespri.</verse>
        <verse osisID='Prov.18.3'>¶ Y'ap meprize moun k'ap fè mechanste. Moun ki pa fè respè tèt yo gen pou yo wont.</verse>
        <verse osisID='Prov.18.4'>¶ Pawòl moun ki gen konprann fon kou lanmè, fre tankou yon sous k'ap koule tout tan.</verse>
        <verse osisID='Prov.18.5'>¶ Sa pa bon pou ou pran pou moun mechan, ni pou ou enpoze yo rann moun inonsan jistis.</verse>
        <verse osisID='Prov.18.6'>¶ Depi moun sòt ap pale, se kont l'ap chache. Si ou koute pawòl nan bouch li, w'a ba l' kou.</verse>
        <verse osisID='Prov.18.7'>Bouch moun sòt se kondannasyon li. Pawòl ki soti nan bouch li tounen pèlen pou li.</verse>
        <verse osisID='Prov.18.8'>¶ Tripotay dous nan zòrèy moun ki vle tande yo. Sa mache nan san yo.</verse>
        <verse osisID='Prov.18.9'>¶ Moun ki parese nan travay li se menmman parèyman ak moun k'ap defèt sa k'ap fèt.</verse>
        <verse osisID='Prov.18.10'>¶ Seyè a, se yon gwo ranpa byen solid. Se la moun k'ap mache dwat yo kouri al chache pwoteksyon.</verse>
        <verse osisID='Prov.18.11'>¶ Pou moun rich yo, byen yo tankou yon ranpa byen solid. Yo mete nan tèt yo se sa k'ap pwoteje yo.</verse>
        <verse osisID='Prov.18.12'>¶ Lè w'ap fè awogans, yo pa lwen kraze ou. Lè ou fè kò ou piti, y'a fè lwanj ou.</verse>
        <verse osisID='Prov.18.13'>¶ Moun ki prese reponn san koute sa y'ap di l', se moun sòt li ye. Li gen pou l' wont.</verse>
        <verse osisID='Prov.18.14'>¶ Lè yon moun anvi viv, sa ede l' anpil lè li malad. Men, si li dekouraje, ki moun ki ka remoute kouraj li?</verse>
        <verse osisID='Prov.18.15'>¶ Yon moun lespri ap toujou chache gen plis konesans. Zòrèy moun ki gen bon konprann toujou pare pou l' ka konnen plis toujou.</verse>
        <verse osisID='Prov.18.16'>¶ Kado ou fè louvri chemen pou ou toupatou, ata chemen ki mennen lakay grannèg.</verse>
        <verse osisID='Prov.18.17'>¶ Moun ki pale anvan nan tribinal toujou sanble li gen rezon. Lè lòt moun lan parèt, kat je kontre, manti kaba.</verse>
        <verse osisID='Prov.18.18'>¶ Lè de grannèg gen kont, jij yo fè tiraj osò pou konnen kilès pou yo bay rezon.</verse>
        <verse osisID='Prov.18.19'>¶ Li pi fasil pou mete lapè nan yon gwo lavil pase pou ou rekonsilye de frè ki nan kont. Lè yo fache, kè yonn se pòt prizon pou lòt.</verse>
        <verse osisID='Prov.18.20'>¶ Rekonpans yon moun chita sou sa ki soti nan bouch li.</verse>
        <verse osisID='Prov.18.21'>¶ Sa ou di ka lavi pou ou, li ka lanmò pou ou. Sa ou chwazi, se sa w'ap jwenn.</verse>
        <verse osisID='Prov.18.22'>¶ Lè yon nonm jwenn yon bon madanm, se yon bon bagay. Se yon gwo favè Seyè a fè l'.</verse>
        <verse osisID='Prov.18.23'>¶ Lè yon pòv ap pale, li toujou nan tanpri souple. Men, moun rich toujou ap rele sou moun.</verse>
        <verse osisID='Prov.18.24'>¶ Gen zanmi se pran yo vin pran. Men, gen zanmi tou yo plis pase frè.</verse>
      </chapter>
      <chapter osisID='Prov.19'>
        <verse osisID='Prov.19.1'>¶ Pito ou pòv men ou se nèg serye pase pou w'ap bay manti epi pou ou sòt met sou li.</verse>
        <verse osisID='Prov.19.2'>¶ Sa pa bon pou ou prese fè anyen san ou pa konprann sa w'ap fè. Si ou pa gen pasyans, ou ka nan pwoblèm.</verse>
        <verse osisID='Prov.19.3'>¶ Se sotiz yon nonm ki fini avè l'. Apre sa, li konprann pou l' fache sou Bondye.</verse>
        <verse osisID='Prov.19.4'>¶ Lè ou gen lajan, ou toujou gen zanmi. Men lè ou pòv, dènye zanmi vire do ba ou.</verse>
        <verse osisID='Prov.19.5'>¶ Lè yon moun ap sèvi temwen nan tribinal, si li fè manti, yo gen pou yo pini l'. Pa gen rechap pou moun k'ap bay manti.</verse>
        <verse osisID='Prov.19.6'>¶ Anpil moun ap achte figi grannèg. Tout moun vle zanmi moun k'ap bay favè.</verse>
        <verse osisID='Prov.19.7'>Lè ou pòv, ata frè ou pa vle wè ou. Ou pa bezwen mande si zanmi p'ap lage ou! Tout chache w'ap chache pale ak yo, yo pa okipe ou!</verse>
        <verse osisID='Prov.19.8'>¶ Si ou renmen tèt ou, chache gen konprann. Pa bliye sa ou te aprann, zafè ou va mache byen.</verse>
        <verse osisID='Prov.19.9'>¶ Lè yon moun ap sèvi temwen nan tribinal, si li fè manti, yo gen pou yo pini l'. Moun k'ap bay manti gen pou mouri.</verse>
        <verse osisID='Prov.19.10'>¶ Yon moun ki san konprann pa fèt pou gen tout bagay, ni yon esklav pa fèt pou chèf sou grannèg.</verse>
        <verse osisID='Prov.19.11'>¶ Yon moun ki gen bon konprann pa fè kòlè fasil. Tout kalite li, se pa okipe moun ki fè mal.</verse>
        <verse osisID='Prov.19.12'>¶ Lè yon wa ankòlè, se tankou yon lyon k'ap gwonde. Men, favè yon chèf se tankou lapli sou jaden.</verse>
        <verse osisID='Prov.19.13'>¶ Yon pitit ki san konprann se yon malè pou papa l'. Yon fanm ki toujou ap chache kont, se yon goutyè k'ap degoute dlo san rete.</verse>
        <verse osisID='Prov.19.14'>¶ Kay ak lajan, se byen manman ak papa ka mouri kite pou ou. Men, yon fanm ki gen konprann, se Seyè a ase ki ka fè ou jwenn sa.</verse>
        <verse osisID='Prov.19.15'>¶ Parès fè je ou toujou lou. Moun ki rete san fè anyen ap rete grangou.</verse>
        <verse osisID='Prov.19.16'>¶ Moun ki fè sa Bondye mande ap viv lontan. Moun ki pa mache jan Bondye vle l' l'a pa lwen mouri.</verse>
        <verse osisID='Prov.19.17'>¶ Lè ou bay pòv lacharite, se Bondye ou prete. Se li menm ki va renmèt ou sa.</verse>
        <verse osisID='Prov.19.18'>¶ Korije pitit ou yo lè yo piti toujou. Men, pa bat yo jouk ou touye yo.</verse>
        <verse osisID='Prov.19.19'>¶ Moun ki gen san wo ap peye konsekans zak li yo. Si ou wete l' nan move pa a yon fwa, w'ap blije fè l' pou li tout tan.</verse>
        <verse osisID='Prov.19.20'>¶ Koute konsèy y'ap ba ou. Louvri zòrèy ou pou aprann. Konsa w'a gen bon konprann jouk ou mouri.</verse>
        <verse osisID='Prov.19.21'>¶ Yon moun te mèt fè tout kalite lide nan tèt li. Men, sa Seyè a vle a, se sa ki pou rive.</verse>
        <verse osisID='Prov.19.22'>¶ Tou sa yo mande yon moun se pou l' gen bon kè. Pito yon moun pòv pase l' mantò.</verse>
        <verse osisID='Prov.19.23'>¶ Gen krentif pou Bondye, w'a jwenn lavi, w'ap toujou kontan. Malè p'ap rive ou.</verse>
        <verse osisID='Prov.19.24'>¶ Gen moun ki sitèlman parese ata manje yo pa vle mete nan bouch yo.</verse>
        <verse osisID='Prov.19.25'>¶ Pase awogan yo yon je baton, moun san konprann yo va konprann. Rale zòrèy moun ki gen konprann yo, y'a vin gen plis konesans.</verse>
        <verse osisID='Prov.19.26'>¶ Se yon wont, se yon dezonè pou yon pitit aji mal ak papa l', osinon pou l' mete manman l' deyò lakay li.</verse>
        <verse osisID='Prov.19.27'>¶ Pitit mwen, lè ou sispann aprann, ou pa lwen bliye sa ou konnen deja.</verse>
        <verse osisID='Prov.19.28'>¶ Yon temwen k'ap bay manti pase lajistis nan betiz. Mechan yo pran plezi nan fè mechanste.</verse>
        <verse osisID='Prov.19.29'>¶ Baton an tou la pou moun k'ap pase moun nan betiz. Fwèt la tou pare pou dèyè moun ki san konprann.</verse>
      </chapter>
      <chapter osisID='Prov.20'>
        <verse osisID='Prov.20.1'>¶ Twòp bweson fè ou pase moun nan betiz. Twòp gwòg fè ou pete kabouyay, fè lòbèy. Lè ou sou, ou aji tankou moun fou.</verse>
        <verse osisID='Prov.20.2'>¶ Lè yon wa ankòlè, se tankou yon lyon k'ap gwonde. Moun ki mete l' ankòlè a, se pwòp tèt li l'ap fè mal.</verse>
        <verse osisID='Prov.20.3'>¶ Se bèl bagay lè yon moun evite diskisyon. Moun san konprann toujou ap chache kont.</verse>
        <verse osisID='Prov.20.4'>¶ Parese pa pare tè li lè pou l' te pare l', li di fè twò frèt. Lè rekòt rive, li pa jwenn anyen nan jaden l'.</verse>
        <verse osisID='Prov.20.5'>¶ Lide yon nonm gen nan tèt li, se tankou dlo nan yon pi byen fon. Men, yon moun lespri ka rale yo mete deyò.</verse>
        <verse osisID='Prov.20.6'>¶ Anpil moun ap mache di jan yo se moun serye. Men, ou pa fasil jwenn yon moun ou ka fè konfyans.</verse>
        <verse osisID='Prov.20.7'>¶ Lè yon papa se moun serye, li fè sa ki dwat. Sa bon nèt pou pitit li yo.</verse>
        <verse osisID='Prov.20.8'>¶ Lè yon wa chita sou fòtèy li, l'ap rann jistis, li wè sa ki mal ak sa ki byen.</verse>
        <verse osisID='Prov.20.9'>¶ Ki moun ki ka di: mwen lave konsyans mwen, mwen wete tout peche ki te sou li?</verse>
        <verse osisID='Prov.20.10'>¶ Seyè a pa ka sipòte moun k'ap sèvi ak de pwa de mezi.</verse>
        <verse osisID='Prov.20.11'>¶ Yon timoun moutre ou sa l'ap soti nan sa l'ap fè. Ou ka di si l'ap serye, si l'ap bon.</verse>
        <verse osisID='Prov.20.12'>¶ Se Seyè a ki ban nou je pou nou ka wè, se li menm ki ban nou zòrèy pou nou ka tande.</verse>
        <verse osisID='Prov.20.13'>¶ Pa renmen dòmi twòp pou ou pa vin pòv. Souke kò ou. W'a jwenn kont manje pou ou manje.</verse>
        <verse osisID='Prov.20.14'>¶ Lè moun ap machande, machandiz pa janm bon. Fini yo fin achte, y'ap mache di jan yo fè yon bon zafè.</verse>
        <verse osisID='Prov.20.15'>¶ Lè yon moun ki gen konprann ap pale sa gen plis valè pase kantite lò ak pyè ki koute chè.</verse>
        <verse osisID='Prov.20.16'>¶ Si yon moun sòt jouk pou li asepte bay pawòl li pou dèt yon etranje, se pou yo pran ata rad ki sou li jouk lòt la peye.</verse>
        <verse osisID='Prov.20.17'>¶ Lajan ou fè nan move kondisyon ka dous lè ou fèk genyen l'. Men, apre sa, se tankou ti wòch anba dan.</verse>
        <verse osisID='Prov.20.18'>¶ Pran konsèy, tou sa ou gen lide fè ap mache byen. Pa kouri fè lagè san ou pa konnen sa w'ap fè.</verse>
        <verse osisID='Prov.20.19'>¶ Bouch alèlè pa kenbe sekrè. Pa mele ak moun ki pale twòp.</verse>
        <verse osisID='Prov.20.20'>¶ Moun ki bay manman l' ak papa l' madichon p'ap viv lontan.</verse>
        <verse osisID='Prov.20.21'>¶ Richès ou ranmase fasil fasil p'ap janm vin yon benediksyon pou ou.</verse>
        <verse osisID='Prov.20.22'>¶ Pa janm di se ou ki pou vanje tèt ou. Mete konfyans ou nan Seyè a, l'a delivre ou.</verse>
        <verse osisID='Prov.20.23'>¶ Seyè a pa ka sipòte moun k'ap sèvi ak de pwa de mezi. Sa pa bon pou ou sèvi ak move balans.</verse>
        <verse osisID='Prov.20.24'>¶ Se Seyè a ki louvri chemen devan nou. Ki jan lèzòm ka rive konprann lavi?</verse>
        <verse osisID='Prov.20.25'>¶ Pa prese fè Bondye pwomès. Ou ka règrèt sa pita.</verse>
        <verse osisID='Prov.20.26'>¶ Yon wa ki gen bon konprann ap rive dekouvri tout mechan yo. L'ap san pitye lè l'ap pini yo.</verse>
        <verse osisID='Prov.20.27'>¶ Se Seyè a ki ban nou konsyans nou. Se tankou yon lanp k'ap klere pou fè nou wè tou sa n'ap fè.</verse>
        <verse osisID='Prov.20.28'>¶ Yon wa ap rete wa si li se nèg serye, si li toujou kenbe pawòl li. L'ap toujou wa si li pa nan patipri.</verse>
        <verse osisID='Prov.20.29'>¶ Se kouraj ki fè valè yon jenn gason. Men, pou granmoun, se cheve blan l' yo ki fè valè l'.</verse>
        <verse osisID='Prov.20.30'>¶ Move esperyans ka fè nou chanje. Malè ka fè nou vin gen bon santiman.</verse>
      </chapter>
      <chapter osisID='Prov.21'>
        <verse osisID='Prov.21.1'>¶ Seyè a dirije lespri yon wa, menm jan li dirije yon kouran dlo nan kannal. Li mennen l' kote li vle.</verse>
        <verse osisID='Prov.21.2'>¶ Lèzòm mete nan lide yo tou sa y'ap fè dwat. Men, pa bliye, se Seyè a k'ap jije sa ki nan kè yo.</verse>
        <verse osisID='Prov.21.3'>¶ Fè sa ki dwat. Pa nan patipri. Sa fè Seyè a plezi pi plis pase bèt ou ta touye pou li.</verse>
        <verse osisID='Prov.21.4'>¶ Fè awogans, gonfle lestonmak yo sou moun, se sa ase mechan yo ap chache fè. Tou sa se peche.</verse>
        <verse osisID='Prov.21.5'>¶ Lè ou pran san ou pou ou travay, tou sa w'ap fè ap ba ou benefis. Men, lè ou twò prese, ou p'ap janm gen anyen.</verse>
        <verse osisID='Prov.21.6'>¶ Moun k'ap mache bay manti pou fè lajan ap kouri dèyè van. Se lanmò y'ap chache.</verse>
        <verse osisID='Prov.21.7'>¶ Move zak mechan yo ap fè a ap fini ak yo, paske yo derefize fè sa ki dwat devan Bondye.</verse>
        <verse osisID='Prov.21.8'>¶ Moun k'ap fè sa ki mal ap mache sou chemen plen detou. Men, inonsan yo fè sa ki dwat.</verse>
        <verse osisID='Prov.21.9'>¶ Pito ou rete pou kont ou nan yon kwen galata pase pou ou rete nan kay ak yon fanm ki toujou ap chache kont.</verse>
        <verse osisID='Prov.21.10'>¶ Mechan toujou anvi fè sa ki mal. Yo pa gen pitye pou pesonn.</verse>
        <verse osisID='Prov.21.11'>¶ Lè yo pini yon moun ki renmen pase lòt nan betiz, se yon leson pou moun ki pa gen lespri. Men, moun ki gen bon konprann, lè yo pale avè l', li vin gen plis konesans.</verse>
        <verse osisID='Prov.21.12'>¶ Bondye pa nan patipri, li konnen sa k'ap pase anndan kay mechan yo. Li fè malè tonbe sou yo.</verse>
        <verse osisID='Prov.21.13'>¶ Si ou fèmen zòrèy ou pou ou pa tande pòv k'ap mande ou lacharite, konsa tou pesonn p'ap tande ou lè w'a mande sekou.</verse>
        <verse osisID='Prov.21.14'>¶ Lè yon moun fache sou ou, si ou ba li yon kado an kachèt, w'a fè l' vin frèt. Wi, yon kado glise nan pòch li ap kase fe l'.</verse>
        <verse osisID='Prov.21.15'>¶ Lè yo rann jistis san patipri, moun ki mache dwat yo gen kè kontan. Men, mechan yo gen kè kase.</verse>
        <verse osisID='Prov.21.16'>¶ Lè yon moun pèdi chemen l' pou l' aji tankou moun fou, se lanmò k'ap fè li siyon.</verse>
        <verse osisID='Prov.21.17'>¶ Lè ou renmen plezi, w'ap toujou pòv. Lè ou renmen bon bweson ak bon manje, ou p'ap janm gen lajan.</verse>
        <verse osisID='Prov.21.18'>¶ Lè pou malè ta tonbe sou moun ki mache dwat yo, se sou mechan yo li tonbe.</verse>
        <verse osisID='Prov.21.19'>¶ Pito ou viv pou kont ou nan yon dezè pase pou ou viv nan kay ak yon fanm ki tout tan ap chache kont, ki tout tan ap plenyen.</verse>
        <verse osisID='Prov.21.20'>¶ Moun ki gen konprann ap gen gwo richès ak kantite bon manje lakay yo. Men, moun sòt gaspiye tout lajan yo.</verse>
        <verse osisID='Prov.21.21'>¶ Lè yon moun pa fè lenjistis, lè li gen bon kè, l'ap viv lontan. Tout zafè l' ap mache byen, y'ap respekte l'.</verse>
        <verse osisID='Prov.21.22'>¶ Yon nonm lespri ka pran yon lavil kote ki gen anpil grannèg. L'ap kraze fòs ki t'ap fè yo pa pè anyen an.</verse>
        <verse osisID='Prov.21.23'>¶ Veye bouch ou ak lang ou, ou p'ap nan pwoblèm.</verse>
        <verse osisID='Prov.21.24'>¶ Moun k'ap pase Bondye nan betiz, se moun ki radi, se moun ki awogan. Yo pa gen konsiderasyon pou pesonn.</verse>
        <verse osisID='Prov.21.25'>¶ Parese pa anvi leve ni lou ni lejè. Se sa k'ap touye l' la tou.</verse>
        <verse osisID='Prov.21.26'>Tout lajounen l'ap kalkile sou sa l' ta renmen genyen. Men, moun ki mache dwat yo gen pou bay, y'ap bay san gad dèyè.</verse>
        <verse osisID='Prov.21.27'>¶ Seyè a pa ka sipòte lè mechan yo ap ofri bèt pou touye pou li. Sa pi mal toujou lè yo ofri bèt pou touye ba li avèk lide mechanste dèyè tèt yo.</verse>
        <verse osisID='Prov.21.28'>¶ Temwen k'ap bay manti gen pou l' mouri. Men, yo p'ap koupe pawòl nan bouch moun ki peze sa l'ap di.</verse>
        <verse osisID='Prov.21.29'>¶ Mechan toujou pran pòz radi l'. Men, moun ki mache dwat la konnen sa l'ap fè.</verse>
        <verse osisID='Prov.21.30'>¶ Devan Seyè a pa gen ni moun konnen, ni moun lespri, ni moun ki gen bon konprann.</verse>
        <verse osisID='Prov.21.31'>Moun pare chwal pou y' al fè lagè, men se Seyè a k'ap deside kilès k'ap genyen batay la.</verse>
      </chapter>
      <chapter osisID='Prov.22'>
        <verse osisID='Prov.22.1'>¶ Pito yo nonmen non ou an byen pase pou ou gen anpil richès. Pito moun gen anpil konsiderasyon pou ou pase pou ou gen anpil lajan ak anpil lò.</verse>
        <verse osisID='Prov.22.2'>¶ Pa gen diferans ant moun rich ak moun pòv, paske tou de se kreyati Bondye yo ye.</verse>
        <verse osisID='Prov.22.3'>¶ Moun ki gen konprann, lè li wè malè ap vin sou li, li wete kò l'. Men, moun sòt pote lestonmak li bay, epi se li ki peye sa.</verse>
        <verse osisID='Prov.22.4'>¶ Soumèt ou devan Bondye, gen krentif pou li: W'a gen richès, y'a nonmen non ou, w'a viv lontan.</verse>
        <verse osisID='Prov.22.5'>¶ Moun ki mache kwochi jwenn pikan ak pèlen sou wout yo. Si ou renmen lavi, pa fè menm wout ak yo.</verse>
        <verse osisID='Prov.22.6'>¶ Bay yon timoun prensip li dwe swiv. Jouk li mouri, li p'ap janm bliye l'.</verse>
        <verse osisID='Prov.22.7'>¶ Moun rich ap donminen sou moun pòv. Lè ou prete lajan nan men yon moun, ou tounen timoun devan pòt li.</verse>
        <verse osisID='Prov.22.8'>¶ Lè ou simen lenjistis, ou rekòlte malè. Ou rete konsa sak te fè ou gen gwo kòlèt la disparèt.</verse>
        <verse osisID='Prov.22.9'>¶ Bondye beni moun ki gen bon kè, paske lè moun ki gen bon kè wè yon pòv, yo separe sa yo genyen an avè l'.</verse>
        <verse osisID='Prov.22.10'>¶ Mete moun k'ap pase lòt moun nan betiz la deyò, lamenm tout kont, tout joure ap sispann.</verse>
        <verse osisID='Prov.22.11'>¶ Moun ki pa gen move lide dèyè tèt yo epi ki gen bon pawòl nan bouch yo ap gen wa a pou zanmi yo. Men, Bondye renmen moun ki sensè.</verse>
        <verse osisID='Prov.22.12'>¶ Seyè a pwoteje moun k'ap di verite. Men, li fè moun k'ap bay manti yo wont.</verse>
        <verse osisID='Prov.22.13'>¶ Parese rete chita lakay li, li di si li soti bèt nan bwa va manje l' nan lari a.</verse>
        <verse osisID='Prov.22.14'>¶ Pawòl fanm adiltè se gwo pèlen. Lè Seyè a move sou yon moun, moun lan ap pran nan pèlen sa a.</verse>
        <verse osisID='Prov.22.15'>¶ Timoun toujou ap fè move bagay. Men, fwèt ap fè yo pa rekonmanse ankò.</verse>
        <verse osisID='Prov.22.16'>¶ Lè w'ap peze yon pòv malere se lespri l' w'ap louvri. Lè w'ap fè moun rich kado, se pòv w'ap fè l' pòv.</verse>
        <verse osisID='Prov.22.17'>¶ Louvri zòrèy ou, koute pawòl moun ki gen bon konprann yo. Chache konprann sa m'ap moutre ou la a.</verse>
        <verse osisID='Prov.22.18'>L'a bon pou ou toujou kenbe yo nan kè ou, pou yo ka toujou anba lang ou.</verse>
        <verse osisID='Prov.22.19'>Koulye a, mwen pral moutre ou tout pawòl sa yo, ou menm tou, pou ou ka mete konfyans ou nan Seyè a.</verse>
        <verse osisID='Prov.22.20'>Depi lontan, mwen te ekri bon pawòl sa yo pou ou. W'a jwenn anpil bon konsèy ak konesans ladan yo.</verse>
        <verse osisID='Prov.22.21'>Y'a fè ou konnen verite a jan li ye a. Konsa, w'a pote bon repons bay moun ki te voye ou la. Men yo:</verse>
        <verse osisID='Prov.22.22'>¶ Pa pran ti sa pòv la genyen an paske se pòv li ye. Pa pwofite sou ti malere yo nan tribinal.</verse>
        <verse osisID='Prov.22.23'>Se Seyè a ki va plede kòz yo pou yo. L'a touye moun ki vòlò malere sa yo.</verse>
        <verse osisID='Prov.22.24'>¶ Pa fè zanmi ak moun ki ankòlè fasil. Pa mache ak moun ki gen san wo.</verse>
        <verse osisID='Prov.22.25'>W'a pran move mès yo. W'a rale malè sou ou.</verse>
        <verse osisID='Prov.22.26'>¶ Pa pwomèt pou ou reskonsab dèt yon lòt moun fè.</verse>
        <verse osisID='Prov.22.27'>Si ou pa ka peye, y'a sezi ata kabann anba do ou.</verse>
        <verse osisID='Prov.22.28'>¶ Pa janm deplase bòn tè kote granmoun lontan te mete yo.</verse>
        <verse osisID='Prov.22.29'>¶ Moutre m' yon nonm ki gen ladrès nan sa l'ap fè. Se moun konsa k'ap rive travay ak chèf. Li pa pral travay ak moun ki pa anyen.</verse>
      </chapter>
      <chapter osisID='Prov.23'>
        <verse osisID='Prov.23.1'>¶ Lè chèf envite ou manje sou menm tab ak li, pa janm bliye ki moun li ye.</verse>
        <verse osisID='Prov.23.2'>Si ou se yon moun ki gen bon lapeti, kontwole bouch ou.</verse>
        <verse osisID='Prov.23.3'>Pa pote lanvi sou bon ti manje l'ap ofri ou yo. Se ka yon pèlen li tann pou ou.</verse>
        <verse osisID='Prov.23.4'>¶ Pa touye tèt ou ap kouri dèyè lajan pou ou vin rich. Wete lide ou sou sa.</verse>
        <verse osisID='Prov.23.5'>Paske, anvan ou bat je ou, li gen tan disparèt. Ou ta di lajan gen zèl. Li rete konsa, li vole, li ale.</verse>
        <verse osisID='Prov.23.6'>¶ Pa chita pou ou manje sou menm tab ak moun ki tikoulout. Pa pote lanvi sou manje l'ap ofri ou.</verse>
        <verse osisID='Prov.23.7'>Li chich ata ak tèt pa li, ale wè avè ou. L'ap di ou: Manje non, monchè! Bwè non! Men se pa ak tout kè li l'ap di ou sa.</verse>
        <verse osisID='Prov.23.8'>W'a vonmi tou sa ou te manje a. Tout bèl pawòl ou te di l' yo p'ap sèvi ou anyen.</verse>
        <verse osisID='Prov.23.9'>¶ Pa chache fè yon moun san konprann konprann anyen. Li p'ap tande anyen nan sa w'ap di l' la. Lèfini, l'ap meprize ou met sou li.</verse>
        <verse osisID='Prov.23.10'>¶ Pa janm deplase bòn tè kote yo te ye depi lontan an. Pa antre sou jaden ki pou timoun san papa.</verse>
        <verse osisID='Prov.23.11'>Se Bondye k'ap defann yo, li gen anpil pouvwa. L'a plede kòz yo kont ou.</verse>
        <verse osisID='Prov.23.12'>¶ Mete tèt ou an plas lè y'ap moutre ou kichòy. Louvri zòrèy ou lè yon moun ki gen konesans ap pale.</verse>
        <verse osisID='Prov.23.13'>Ou pa bezwen pè bat yon timoun. Yon bèl kal, sa p'ap touye l'.</verse>
        <verse osisID='Prov.23.14'>Okontrè, si ou bat li, w'a sove nanm li pou l' pa mouri.</verse>
        <verse osisID='Prov.23.15'>Pitit mwen, si ou gen bon konprann, mwen p'ap manke kontan.</verse>
        <verse osisID='Prov.23.16'>M'a kontan anpil lè m'a tande bon pawòl k'ap soti nan bouch ou.</verse>
        <verse osisID='Prov.23.17'>¶ Pa pote lanvi sou moun k'ap fè sa ki mal. Nan tou sa w'ap fè, toujou gen krentif pou Bondye.</verse>
        <verse osisID='Prov.23.18'>Paske gen denmen. Se pa pou gremesi w'ap tann sa w'ap tann lan.</verse>
        <verse osisID='Prov.23.19'>¶ Louvri zòrèy ou, gason mwen, pou ou ka gen bon konprann, pou ou ka mache dwat. Kalkile byen kote w'ap mete pye ou, pou ou ka mache dwat.</verse>
        <verse osisID='Prov.23.20'>Pa fè zanmi avèk moun k'ap bwè twòp, ak moun k'ap fè safte.</verse>
        <verse osisID='Prov.23.21'>Paske moun k'ap fè metye bwè ak moun ki afre ap vin pòv. Si ou pase tout tan ou ap dòmi, talè konsa w'ap mache yon men devan yon men dèyè.</verse>
        <verse osisID='Prov.23.22'>Pitit mwen, koute papa ou ki fè ou. Pa meprize manman ou lè li fin granmoun.</verse>
        <verse osisID='Prov.23.23'>Verite, konesans, lespri ak bon konprann, se bagay ou mèt peye chè pou ou genyen. Men, pa janm vann sa.</verse>
        <verse osisID='Prov.23.24'>Papa ki gen yon pitit k'ap mache dwat ap toujou kontan. Manman ki fè yon pitit ki gen bon konprann ap toujou gen kè kontan.</verse>
        <verse osisID='Prov.23.25'>Fè kè papa ou ak manman ou kontan. Fè kè manman ki fè ou la kontan.</verse>
        <verse osisID='Prov.23.26'>Pitit mwen, louvri zòrèy ou pou tande sa m'ap di ou. Louvri je ou byen pou ou wè jan m'ap viv.</verse>
        <verse osisID='Prov.23.27'>Fanm jennès se tankou yon twou pèlen, fanm adiltè se tankou yon pi jis jis.</verse>
        <verse osisID='Prov.23.28'>Tankou vòlò, y'ap pare pèlen pou ou. Yo fè anpil gason pèdi tèt yo.</verse>
        <verse osisID='Prov.23.29'>¶ Ki moun ki nan tèt chaje, ki nan lapenn? Ki moun ki toujou nan kont, ki tou tan ap plenyen? Ki moun k'ap pran kou san rezon, ki gen je yo tou wouj?</verse>
        <verse osisID='Prov.23.30'>Se moun k'ap bwè twòp gwòg, moun k'ap kouri dèyè tranpe.</verse>
        <verse osisID='Prov.23.31'>Pa kite bweson pran nanm ou, ou te mèt wè jan li bèl, jan li klè nan vè a. Lè ou bwè l', li desann dous nan gòj ou.</verse>
        <verse osisID='Prov.23.32'>Men, pita ou santi se tankou yon move sèpan ki mòde ou, yon sèpan aspik ki pike ou.</verse>
        <verse osisID='Prov.23.33'>W'ap wè tout bagay ap vire devan je ou, w'ap depale.</verse>
        <verse osisID='Prov.23.34'>W'ap santi tankou si ou te sou lanmè: w'ap tankou si ou te sou tèt yon ma batiman.</verse>
        <verse osisID='Prov.23.35'>Lè sa a w'a di: Gen lè yo bat mwen, mwen pa santi sa. Gen lè yo te ban m' kou, mwen pa konn sa. Kilè m'a leve la a? Mwen ta pran yon ti kou ankò.</verse>
      </chapter>
      <chapter osisID='Prov.24'>
        <verse osisID='Prov.24.1'>¶ Pa anvye sò mechan yo. Pa chache fè zanmi ak yo.</verse>
        <verse osisID='Prov.24.2'>Yon sèl bagay ki nan tèt yo, se fè mechanste. Yon sèl pawòl ki nan bouch yo, se fè moun mal.</verse>
        <verse osisID='Prov.24.3'>¶ Bon konprann ap fè kay ou kanpe. Bon konesans ap fè l' kanpe fèm.</verse>
        <verse osisID='Prov.24.4'>Kote ki gen konesans, pyès kay yo plen ak bon bagay ki koute chè.</verse>
        <verse osisID='Prov.24.5'>Pito ou gen bon konprann pase ou gen fòs. Wi, moun ki gen konesans vo plis pase moun ki gwonèg.</verse>
        <verse osisID='Prov.24.6'>Paske, se pou ou ranje plan ou anvan ou antre nan batay. Plis ou gen moun k'ap ba ou konsèy, plis ou gen chans pou ou genyen batay la.</verse>
        <verse osisID='Prov.24.7'>¶ Pawòl moun konprann twò wo pou moun san konprann. Yo pa gen anyen pou yo di kote koze serye ap pale.</verse>
        <verse osisID='Prov.24.8'>Lè yon moun tout tan ap kalkile jan pou l' fè sa ki mal, y'ap rele l' malveyan.</verse>
        <verse osisID='Prov.24.9'>Tou sa moun san konprann gen lide fè, se fè sa ki mal. Konsa tou, moun pa vle wè moun k'ap plede pase moun nan betiz.</verse>
        <verse osisID='Prov.24.10'>¶ Si jou malè ou pa gen kouraj pou kenbe, ou pa t' janm gen fòs vre.</verse>
        <verse osisID='Prov.24.11'>¶ Delivre moun y'ap trennen pou y' al touye. Sove moun y'ap bourade pou y' al egzekite.</verse>
        <verse osisID='Prov.24.12'>Si ou pran pòz ou pa t' konn sa, chonje Bondye. Li menm k'ap jije sa ki nan kè moun, l'ap wè sa. Li menm k'ap veye tou sa w'ap fè, l'ap konn sa. L'ap fè tout moun peye pou sa yo fè.</verse>
        <verse osisID='Prov.24.13'>¶ Pitit mwen, bwè siwo myèl, sa bon pou ou. Menm jan siwo myèl k'ap koule soti nan gato myèl dous nan bouch ou,</verse>
        <verse osisID='Prov.24.14'>se konsa konesans ak bon konprann bon pou nanm ou. Si ou genyen yo, w'a fè chemen ou nan lavi. Sa w'ap tann lan, lavalas p'ap pote l' ale.</verse>
        <verse osisID='Prov.24.15'>¶ Pa janm fè plan tankou mechan yo pou chache fofile kò ou anndan kay moun k'ap mache dwat. Pa chache devalize kote l' rete a.</verse>
        <verse osisID='Prov.24.16'>Paske, moun k'ap mache dwat yo te mèt tonbe sèt fwa. Pa pè, y'ap toujou leve ankò. Men, nan mechanste yo, mechan yo ap tonbe, yo p'ap ka leve ankò.</verse>
        <verse osisID='Prov.24.17'>¶ Pa prese fè kè ou kontan lè malè rive lènmi ou. Pa kouri fè fèt lè li bite.</verse>
        <verse osisID='Prov.24.18'>Seyè a ap wè sa. Sa p'ap fè l' plezi. Li ka rive pa pini l' poutèt sa.</verse>
        <verse osisID='Prov.24.19'>¶ Pa kite moun k'ap fè sa ki mal fè ou pèdi tèt ou. Pa anvye sò mechan yo.</verse>
        <verse osisID='Prov.24.20'>Paske mechan yo pa pral lwen. Lavi yo tankou yon lanp k'ap mouri.</verse>
        <verse osisID='Prov.24.21'>¶ Pitit mwen, gen krentif pou Seyè a. Respekte wa a. Ou pa gen anyen pou ou wè ak moun k'ap kenbe tèt ak yo.</verse>
        <verse osisID='Prov.24.22'>Moun sa yo ap rete konsa, malè ap tonbe sou yo. Ou pa janm konnen ki kalite malè Seyè a osinon wa a ka fè rive sou ou.</verse>
        <verse osisID='Prov.24.23'>¶ Men lòt pawòl moun ki gen bon konprann yo te di ankò. Sa pa bon pou yon jij gade sou figi moun lè l'ap rann jijman.</verse>
        <verse osisID='Prov.24.24'>Lè yon jij di yon moun ki fè sa ki mal: Se ou ki gen rezon, jij sa a, tout moun gen pou madichonnen l'. Y'ap rayi l' toupatou sou latè.</verse>
        <verse osisID='Prov.24.25'>Men, jij ki pini moun ki antò a va gen kè kontan. Bondye va beni l'. Tout zafè l' va mache byen.</verse>
        <verse osisID='Prov.24.26'>Lè ou bay yon bon repons, ou aji tankou yon bon zanmi.</verse>
        <verse osisID='Prov.24.27'>¶ Regle tout zafè ou. Mete jaden ou anfòm. Apre sa, ou mèt tabli.</verse>
        <verse osisID='Prov.24.28'>¶ Pa leve pale sou do frè parèy ou san rezon. Pa bay manti sou li.</verse>
        <verse osisID='Prov.24.29'>Pa janm di li fè m', m'ap fè l' tou. M'ap fè l' peye sa li fè a.</verse>
        <verse osisID='Prov.24.30'>¶ Mwen pase bò jaden yon nonm parese, bò jaden rezen yon moun ki san konprann.</verse>
        <verse osisID='Prov.24.31'>Pikan te fin pran jaden an nèt. Move zèb t'ap pouse toupatou. Lantouraj jaden yo te fin tonbe.</verse>
        <verse osisID='Prov.24.32'>Lè mwen wè sa, mwen kalkile. Mwen gade, sa ban m' yon leson.</verse>
        <verse osisID='Prov.24.33'>Dòmi, kabicha, kouche sou do, kwaze men ou dèyè tèt ou... Se bon!</verse>
        <verse osisID='Prov.24.34'>W'ap rete konsa, w'ap wè ou pòv. Mizè ap tonbe sou ou tankou yon ansasen san ou pa atann.</verse>
      </chapter>
      <chapter osisID='Prov.25'>
        <verse osisID='Prov.25.1'>¶ Men kèk lòt pwovèb wa Salomon. Se moun nan palè Ezekyas, wa peyi Jida a, ki te kouche yo sou papye.</verse>
        <verse osisID='Prov.25.2'>¶ Bondye konnen lè pou l' kite nou konprann, se sa ki fè pouvwa li. Wa yo toujou ap chache konprann, se sa ki fè moun respekte yo.</verse>
        <verse osisID='Prov.25.3'>Menm jan ou pa konnen wotè syèl la ak fondè tè a, se konsa tou ou pa ka konnen sa k'ap pase nan tèt yon wa.</verse>
        <verse osisID='Prov.25.4'>¶ Wete tout vye kras ki nan ajan an. Efèv la ap ba ou yon bèl travay byen fèt.</verse>
        <verse osisID='Prov.25.5'>Wete tout mechan bò kote wa a, gouvènman l' lan ap chita byen chita. p'ap gen lenjistis.</verse>
        <verse osisID='Prov.25.6'>¶ Pa fè grandizè devan wa a. Pa chita nan plas grannèg yo.</verse>
        <verse osisID='Prov.25.7'>Pito yo di ou moute pi wo, pase pou yo fè ou bay plas la, pou ou ta wont devan chèf la.</verse>
        <verse osisID='Prov.25.8'>¶ Sa ou wè ak je ou, pa prese al rapòte l' lajistis. Si apre sa, yon lòt temwen kanpe pou demanti ou, lè sa a kisa ou va fè?</verse>
        <verse osisID='Prov.25.9'>Lè ou gen kont ak yon moun, regle zafè nou san nou pa mete lòt moun ladan li. Pa mete sekrè l' deyò.</verse>
        <verse osisID='Prov.25.10'>Paske, lè moun konnen ou pa ka kenbe sekrè, y'a fè ou wont. Y'a ba ou move non.</verse>
        <verse osisID='Prov.25.11'>¶ Lè ou bay bon pawòl ki tonbe daplon se tankou yon moso lò byen travay yo plake sou yon moso ajan.</verse>
        <verse osisID='Prov.25.12'>Lè yon moun ki gen bon konprann rale zòrèy moun ki gen tande, se tankou zanno ak kolye ki fèt ak bon lò ou mete sou ou.</verse>
        <verse osisID='Prov.25.13'>¶ Yon komisyonè ki p'ap twonpe moun ki voye l' la, se tankou yon bon vè dlo byen fre w'ap bwè nan mitan chalè rekòt. L'ap remoute kouraj mèt li.</verse>
        <verse osisID='Prov.25.14'>¶ Moun ki toujou ap pwomèt san yo pa janm kenbe pwomès yo, se tankou nwaj ak van ki pa janm pote lapli.</verse>
        <verse osisID='Prov.25.15'>¶ Lè ou pa fè kòlè fasil, ou jwenn jwen pou fè chèf la kwè sa ou vle. Konsa tou, ak pawòl dous, w'ap kraze tout antrav ou ta ka jwenn sou chemen ou.</verse>
        <verse osisID='Prov.25.16'>¶ Lè ou jwenn siwo myèl, bwè kantite ou ka bwè. Si ou pran twòp, l'a fè kè ou plen, l'a fè ou vonmi.</verse>
        <verse osisID='Prov.25.17'>¶ Konsa tou, pa al rann vizit twò dri lakay zanmi ou, pou li pa bouke avè ou, pou l' pa rayi ou.</verse>
        <verse osisID='Prov.25.18'>¶ Yon moun k'ap mache bay manti sou moun, se tankou yon makak chaplèt, yon nepe, yon flèch byen pwenti. Li ka touye ou.</verse>
        <verse osisID='Prov.25.19'>¶ Jou malè, si ou mete konfyans ou sou moun trèt, se tankou si ou vle mòde ak dan pouri, osinon kouri sou pye foule.</verse>
        <verse osisID='Prov.25.20'>¶ Chante mereng pou yon moun ki nan lapenn, se tankou moun ki wete tout rad sou li nan fredi, se tankou si ou prije sitwon sou yon malenng.</verse>
        <verse osisID='Prov.25.21'>¶ Si lènmi ou grangou, ba li manje. Si li swaf dlo, ba li dlo pou l' bwè.</verse>
        <verse osisID='Prov.25.22'>Lè sa a, w'a fè l' wont anpil. Seyè a va rekonpanse ou.</verse>
        <verse osisID='Prov.25.23'>¶ Tripotaj fè moun fè kòlè, menm jan nòde bay lapli.</verse>
        <verse osisID='Prov.25.24'>¶ Pito ou viv pou kont ou nan yon kwen galata pase pou w'ap viv nan yon kay ansanm ak yon fanm k'ap chache kont tout tan.</verse>
        <verse osisID='Prov.25.25'>¶ Lè ou resevwa yon bon nouvèl ki soti nan peyi Jida, se tankou yon vè dlo fre pou yon moun ki sot moute mòn.</verse>
        <verse osisID='Prov.25.26'>¶ Lè yon moun ki mache dwat kite yon mechan pran tèt li, se tankou yon sous dlo moun mache ladan l', se tankou yon pi yo sal.</verse>
        <verse osisID='Prov.25.27'>¶ Twòp siwo myèl pa bon pou lasante. Konsa tou, pa chache pou moun nonmen non ou twòp.</verse>
        <verse osisID='Prov.25.28'>¶ Si ou pa kapab kontwole kòlè ou, ou tankou yon lavil san ranpa. Y'ap anvayi l' fasil. Y'ap mete men sou ou fasil.</verse>
      </chapter>
      <chapter osisID='Prov.26'>
        <verse osisID='Prov.26.1'>¶ Menm jan moun pa bezwen tann pou fè gwo fredi nan sezon chalè, ni pou lapli tonbe nan sezon rekòt, konsa tou, moun san konprann pa bezwen tann pou yo fè lwanj li.</verse>
        <verse osisID='Prov.26.2'>¶ Madichon pa ka fè ou anyen si ou pa antò. Se tankou ti zwezo k'ap vòltije sou branch bwa, ziwondèl k'ap vole nan syèl la yo ye.</verse>
        <verse osisID='Prov.26.3'>¶ Fwèt pou chwal, baboukèt pou bourik, baton pou do moun ki san konprann.</verse>
        <verse osisID='Prov.26.4'>¶ Pa reponn moun sòt yo menm jan yo pale a, pou ou pa parèt sòt menm jan ak yo.</verse>
        <verse osisID='Prov.26.5'>Reponn moun sòt yo dapre jan yo pale a, w'a fè yo wè se moun sòt yo ye.</verse>
        <verse osisID='Prov.26.6'>¶ Yon moun ki voye yon moun sòt fè komisyon, se tankou si li te koupe janm li. Se traka l'ap chache bay tèt li.</verse>
        <verse osisID='Prov.26.7'>Yon moun ki san konprann sèvi ak yon pwovèb menm jan yon moun bwete sèvi ak move janm lan.</verse>
        <verse osisID='Prov.26.8'>Fè lwanj yon moun ki san konprann, se tankou si ou te mare wòch la anvan ou tire fistibal la.</verse>
        <verse osisID='Prov.26.9'>Yon moun san konprann k'ap bay yon pwovèb, se tankou yon moun sou k'ap chache wete yon pikan nan dwèt li.</verse>
        <verse osisID='Prov.26.10'>¶ Patwon ki pran nenpòt moun san konprann osinon nenpòt moun k'ap pase nan lari pou travay pou li, se yon danje pou tout moun.</verse>
        <verse osisID='Prov.26.11'>¶ Menm jan yon chen tounen vin manje sa li vonmi, se konsa moun san konprann yo ap toujou fè sa y'ap fè a.</verse>
        <verse osisID='Prov.26.12'>¶ Gen plis espwa pou yon moun ki san konprann pase pou yon moun ki mete nan tèt li li konprann.</verse>
        <verse osisID='Prov.26.13'>¶ Parese a di: Gen bèt nan bwa sou wout la. Gen yon lyon nan lari a.</verse>
        <verse osisID='Prov.26.14'>¶ Parese a ap vire adwat agoch nan kabann li, menm jan yon pòt ap vire louvri fèmen sou gon li yo.</verse>
        <verse osisID='Prov.26.15'>¶ Parese a pran kiyè l' nan men l'. Men, pou l' leve l' mete nan bouch li, se yon pakèt afè.</verse>
        <verse osisID='Prov.26.16'>¶ Parese mete nan tèt li li gen plis konprann pase sèt moun lespri ki konn sa y'ap di.</verse>
        <verse osisID='Prov.26.17'>¶ Moun k'ap foure bouch nan koze ki pa gade l', se tankou moun k'ap rale ke chen li jwenn sou gran chemen.</verse>
        <verse osisID='Prov.26.18'>¶ -(we vèsè pwochen)</verse>
        <verse osisID='Prov.26.19'>Moun k'ap mache twonpe moun, apre sa pou li di: Aa monchè! Se jwe mwen t'ap jwe, moun konsa tankou moun fou k'ap voye bwa dife ak wòch pou touye moun.</verse>
        <verse osisID='Prov.26.20'>¶ Kote ki pa gen bwa, pa gen dife. Kote ki pa gen tripòt, pa gen kont.</verse>
        <verse osisID='Prov.26.21'>Chabon kenbe recho a limen. Bwa pa kite dife a mouri. Konsa tou, moun ki renmen chache kont toujou ap pouse dife.</verse>
        <verse osisID='Prov.26.22'>Tripotay dous nan zòrèy moun ki vle tande yo. Sa mache nan san yo.</verse>
        <verse osisID='Prov.26.23'>¶ Yon moun ki gen bèl pawòl nan bouch li men ki gen move kè, se tankou bèl penti sou bwa pouri.</verse>
        <verse osisID='Prov.26.24'>¶ Ipokrit ki rayi moun toujou ap bay bèl pawòl. Men, nan kè l', se twonpe l'ap twonpe moun.</verse>
        <verse osisID='Prov.26.25'>Lè l'ap pale konsa, ou pa bezwen kwè l', paske nan fon kè l', se mechanste ase ki genyen.</verse>
        <verse osisID='Prov.26.26'>Li te mèt kache sa, tout moun gen pou wè mechanste l'ap fè yo.</verse>
        <verse osisID='Prov.26.27'>¶ Moun k'ap tann pèlen pou lòt se yo menm k'ap pran ladan li. Moun ki konmanse woule wòch la, se li menm ankò wòch la ap kraze.</verse>
        <verse osisID='Prov.26.28'>¶ Fòk ou rayi yon moun vre pou fè manti sou li. Lè w'ap flate moun, se tèt ou w'ap fè tò.</verse>
      </chapter>
      <chapter osisID='Prov.27'>
        <verse osisID='Prov.27.1'>¶ Pa fè grandizè pou sa ou pral fè denmen. Ou wè jòdi, ou pa konn denmen.</verse>
        <verse osisID='Prov.27.2'>¶ Kite lòt moun pale byen pou ou. Pa fè sa ou menm. Kite etranje fè lwanj pou ou. Pa janm fè lwanj tèt pa ou.</verse>
        <verse osisID='Prov.27.3'>¶ Wòch lou, sab lou. Men, yo pa ka pi lou pase yon moun san konprann lè l' fache.</verse>
        <verse osisID='Prov.27.4'>Lè yon moun ankòlè, li kraze brize. Men, ki moun ki ka kenbe tèt ak yon moun k'ap fè jalouzi?</verse>
        <verse osisID='Prov.27.5'>¶ Pito ou rale zòrèy yon moun kareman pase pou ou kite l' konprann sa li fè a pa anyen.</verse>
        <verse osisID='Prov.27.6'>Lè yon zanmi ap rale zòrèy ou, se byen ou li vle wè. Men, lè yon lènmi ap pase men l' nan kou ou, se twonpe l'ap twonpe ou.</verse>
        <verse osisID='Prov.27.7'>¶ Lè vant moun plen, yo refize ata siwo myèl. Lè moun grangou vre, menm bagay anmè gou nan bouch.</verse>
        <verse osisID='Prov.27.8'>¶ Yon moun ki lwen lakay li, se tankou yon zwezo ki byen lwen nich li.</verse>
        <verse osisID='Prov.27.9'>¶ Losyon ak lwil santi bon bay kè kontan. Konsèy yon bon zanmi remoute kouraj.</verse>
        <verse osisID='Prov.27.10'>Pa janm bliye zanmi ou, ni zanmi papa ou. Lè zafè ou pa bon, pa al lakay frè ou. Yon bon vwazen pi bon pase yon frè ki lwen.</verse>
        <verse osisID='Prov.27.11'>¶ Pitit mwen, aprann gen bon konprann. Fè kè m' kontan. Konsa, m'a ka reponn moun k'ap kritike m' yo.</verse>
        <verse osisID='Prov.27.12'>¶ Moun ki gen konprann, lè li wè malè ap vin sou li, li wete kò l'. Moun sòt pote lestonmak li bay, epi se li ki peye sa.</verse>
        <verse osisID='Prov.27.13'>¶ Si yon moun sòt jouk pou li asepte bay pawòl li pou dèt yon etranje, se pou yo sezi ata rad ki sou li jouk lòt la peye.</verse>
        <verse osisID='Prov.27.14'>¶ Si ou di yon zanmi ou bonjou twò fò granmaten, se tankou si ou te ba li madichon.</verse>
        <verse osisID='Prov.27.15'>¶ Yon fanm ki toujou ap chache kont, se tankou yon goutyè k'ap degoute lè lapli ap tonbe tout lajounen.</verse>
        <verse osisID='Prov.27.16'>Si ou rive fè l' pe bouch li, w'a kenbe van ak men ou, w'a kenbe lwil ak dwèt ou tou!</verse>
        <verse osisID='Prov.27.17'>¶ Menm jan fè file fè, konsa tou pou moun, yonn aprann nan men lòt.</verse>
        <verse osisID='Prov.27.18'>¶ Moun ki pran swen yon pye rezen, se li ki va jwenn rezen pou li manje. Moun ki fè travay mèt li byen, y'a gen respè pou li.</verse>
        <verse osisID='Prov.27.19'>¶ Lè ou gade nan glas, se pwòp figi ou ou wè ladan l'. Konsa tou, lè ou gade nan kè yon moun, ou wè ki moun li ye.</verse>
        <verse osisID='Prov.27.20'>¶ Menm jan toujou gen plas pou mò kote mò yo ye a, konsa tou, toujou gen plas pou lanvi nan kè moun.</verse>
        <verse osisID='Prov.27.21'>¶ Yo pase lò ak ajan nan dife pou wè si yo bon. Konsa tou, dapre jan yo nonmen non yon moun, yo ka di ki moun li ye.</verse>
        <verse osisID='Prov.27.22'>¶ Ou te mèt woule yon moun sòt anba baton tankou yo bat pwa, se pa sa k'ap fè l' kite sòt.</verse>
        <verse osisID='Prov.27.23'>¶ Chache konnen jan tout bèt ou yo ye. Pran swen yo.</verse>
        <verse osisID='Prov.27.24'>Richès pa la pou tout tan. Ou ka pa rive pase tout byen ou bay pitit pitit ou.</verse>
        <verse osisID='Prov.27.25'>Lè ou koupe zèb, li pouse ankò. Konsa, toujou gen zèb sou mòn yo.</verse>
        <verse osisID='Prov.27.26'>Mouton ou yo ap ba ou lenn pou fè rad met sou ou. Bouk kabrit yo ap rapòte ou lajan pou achte tè pou fè jaden.</verse>
        <verse osisID='Prov.27.27'>W'a jwenn kont lèt kabrit pou ou bwè ak fanmi ou ansanm ak moun k'ap sèvi lakay ou.</verse>
      </chapter>
      <chapter osisID='Prov.28'>
        <verse osisID='Prov.28.1'>¶ Mechan yo pa bezwen moun dèyè yo pou yo kouri. Men, moun ki mache dwat yo brav tankou lyon.</verse>
        <verse osisID='Prov.28.2'>¶ Lè nan yon peyi moun ap fè sa ki mal, chak jou gen yon lòt chèf. Men avèk yon moun ki gen konprann, ki konnen sa l'ap fè, gouvènman an ap kanpe pou lontan.</verse>
        <verse osisID='Prov.28.3'>¶ Yon pòv k'ap peze pi pòv pase l', se tankou yon gwo lapli ki gate tout jaden nèt.</verse>
        <verse osisID='Prov.28.4'>¶ Moun ki pa respekte lalwa bay mechan yo pye sou moun. Men, moun ki fè sa lalwa mande, se moun ki pran pozisyon kont mechan yo.</verse>
        <verse osisID='Prov.28.5'>¶ Mechan yo pa konnen sa ki rele jistis. Men, moun k'ap sèvi Seyè a konprann tout bagay.</verse>
        <verse osisID='Prov.28.6'>¶ Pito ou pòv men ou serye, pase pou ou rich men ou vòlè.</verse>
        <verse osisID='Prov.28.7'>¶ Yon jenn gason ki fè tou sa lalwa mande, se pitit ki gen lespri. Men, moun ki fè zanmi ak vakabon se yon wont pou papa l'.</verse>
        <verse osisID='Prov.28.8'>¶ Moun ki vin rich nan prete moun lajan, nan bay kout ponya, se anpile y'ap anpile lajan pou moun ki konn pran ka malere.</verse>
        <verse osisID='Prov.28.9'>¶ Lè ou refize fè sa lalwa mande ou fè a, ata lapriyè w'ap fè a p'ap fè Bondye plezi.</verse>
        <verse osisID='Prov.28.10'>¶ Lè yon moun chache pran tèt yon nonm serye pou fè l' fè sa ki mal, se li menm k'ap pran nan pèlen an. Men moun serye a va jwenn bon rekonpans.</verse>
        <verse osisID='Prov.28.11'>¶ Yon nonm rich mete nan tèt li li gen bon konprann. Men, yon pòv ki gen lespri ap dekouvri l'.</verse>
        <verse osisID='Prov.28.12'>¶ Lè se moun k'ap fè sa ki dwat ki rive chèf, se fèt pou tout moun. Men, lè se mechan an ki rive chèf, tout moun al kache.</verse>
        <verse osisID='Prov.28.13'>¶ Moun k'ap kache peche p'ap janm wè zafè yo mache. Men, Bondye va gen pitye pou moun ki rekonèt peche yo, pou moun ki chanje lavi yo.</verse>
        <verse osisID='Prov.28.14'>¶ Ala bon sa bon pou moun ki toujou gen krentif pou Bondye! Men, moun k'ap fè tèt di ak Bondye ap wè malè tonbe sou yo.</verse>
        <verse osisID='Prov.28.15'>¶ Yon chèf malveyan se tankou lyon ki move, tankou lous ki grangou. Pòv malere san sekou devan yo.</verse>
        <verse osisID='Prov.28.16'>¶ Lè yon chèf pa gen konprann, l'ap peze moun, l'ap fè mechanste. Men, moun ki pa vle wè moun k'ap vòlò ap gouvènen lontan.</verse>
        <verse osisID='Prov.28.17'>¶ Lè yon moun touye yon lòt, konsyans li boulvèse l', l'ap kouri chache lanmò. Piga pesonn chache kenbe l'.</verse>
        <verse osisID='Prov.28.18'>¶ Malè p'ap rive moun k'ap mennen yon lavi san repwòch. Men, moun ki pa serye, k'ap mache pye gaye, y'ap rete konsa, y'ap tonbe.</verse>
        <verse osisID='Prov.28.19'>¶ Yon moun ki travay di nan jaden l' ap jwenn kont manje pou l' manje. Men, moun k'ap fè bagay ki p'ap sèvi anyen ap toujou pòv.</verse>
        <verse osisID='Prov.28.20'>¶ Yon nonm ki serye nan sa l'ap fè ap jwenn anpil benediksyon. Men, yo p'ap manke pini moun k'ap prese pou l' rich.</verse>
        <verse osisID='Prov.28.21'>¶ Sa pa bon pou gade moun sou figi. Men, pou nenpòt ti kraze kòb, yon jij ka fè betiz.</verse>
        <verse osisID='Prov.28.22'>¶ Moun ki anvi tout toujou ap prese pou yo rich. Yo pa wè grangou k'ap tann yo pi devan.</verse>
        <verse osisID='Prov.28.23'>¶ Lè ou rale zòrèy yon moun, pita l'ap gen plis konsiderasyon pou ou pase pou moun k'ap achte figi l'.</verse>
        <verse osisID='Prov.28.24'>¶ Moun k'ap vòlò papa l' ak manman l', epi k'ap di nan kè l': Se pa anyen sa, li menmman parèyman ak moun k'ap mache brize.</verse>
        <verse osisID='Prov.28.25'>¶ Moun ki anvi tout pou yo ap toujou nan kont. Men, moun ki mete konfyans yo nan Seyè a p'ap janm manke anyen.</verse>
        <verse osisID='Prov.28.26'>¶ Moun ki gen konfyans nan pwòp tèt yo, se moun fou yo ye. Men, moun ki fè sa li konnen li dwe fè a ap sove.</verse>
        <verse osisID='Prov.28.27'>¶ Moun ki bay pòv p'ap janm manke anyen. Men, moun ki fè tankou li pa wè pòv yo chaje ak madichon.</verse>
        <verse osisID='Prov.28.28'>¶ Lè se mechan ki rive chèf, tout moun al kache. Men, tonbe mechan yo tonbe, moun k'ap mache dwat yo kanpe ankò.</verse>
      </chapter>
      <chapter osisID='Prov.29'>
        <verse osisID='Prov.29.1'>¶ Moun k'ap fè tèt di lè y'ap rale zòrèy yo, se moun k'ap rete konsa y'ap tonbe san yo pa ka leve ankò.</verse>
        <verse osisID='Prov.29.2'>¶ Lè se moun serye ki chèf, pèp la kontan. Men, lè se yon mechan k'ap gouvènen, pèp la nan lapenn.</verse>
        <verse osisID='Prov.29.3'>¶ W'ap fè kè papa ou kontan si ou toujou ap chache bon konprann. Moun k'ap frekante jennès, se lajan l' l'ap gaspiye.</verse>
        <verse osisID='Prov.29.4'>¶ Lè yon wa pa nan patipri, peyi a kanpe byen fèm. Men, depi yon chèf nan resevwa lajan sou kote, se fini l'ap fini ak peyi a.</verse>
        <verse osisID='Prov.29.5'>¶ Moun k'ap flate moun, se yon pèlen y'ap pare sou wout yo.</verse>
        <verse osisID='Prov.29.6'>¶ Moun mechan pran nan mechanste y'ap fè. Men, moun ki mache dwat yo gen kè kontan, y'ap fè fèt.</verse>
        <verse osisID='Prov.29.7'>¶ Moun ki mache dwat konnen pou l' respekte dwa pòv malere. Men, mechan an pa konnen bagay konsa.</verse>
        <verse osisID='Prov.29.8'>¶ Moun ki pa gen respè pou lòt ap mache simen kont nan tout peyi a. Men moun ki gen konprann konnen pou l' kontwole tèt li lè li fache.</verse>
        <verse osisID='Prov.29.9'>¶ Lè moun ki gen konprann al nan leta ak moun fou, fache pa fache anyen p'ap regle.</verse>
        <verse osisID='Prov.29.10'>¶ Depi yon moun serye, ansasen pa vle wè li. Men, moun ki mache dwat yo ap pwoteje l'.</verse>
        <verse osisID='Prov.29.11'>¶ Lè moun fou ankòlè, li di sa ki vin nan bouch li. Men, moun ki gen bon konprann kontwole bouch li.</verse>
        <verse osisID='Prov.29.12'>¶ Lè yon chèf renmen tripotay, se mechan ase k'ap sèvi avè l'.</verse>
        <verse osisID='Prov.29.13'>¶ Gen yon bagay ni pòv la ni moun k'ap peze l' la gen ansanm: se Bondye ki bay ni yonn ni lòt je pou yo wè.</verse>
        <verse osisID='Prov.29.14'>¶ Lè yon wa pran kòz malere yo pou l' defann dwa yo san patipri, wa sa a la pou l' gouvènen lontan.</verse>
        <verse osisID='Prov.29.15'>¶ Baton ki korije timoun ap ba yo konprann. Men, timoun yo kite fè sa yo pito gen pou fè manman yo wont.</verse>
        <verse osisID='Prov.29.16'>¶ Lè mechan an rive chèf nan yon peyi, gen plis mechanste k'ap fèt. Men, moun k'ap mache dwat yo va wè jan mechan yo ap tonbe.</verse>
        <verse osisID='Prov.29.17'>¶ Korije pitit gason ou lan, li p'ap ba ou tèt chaje. L'a fè kè ou kontan.</verse>
        <verse osisID='Prov.29.18'>¶ Lè pa gen moun ki pou fè pèp la konnen sa pou l' fè, pèp la an debandad nèt. Men, ala bon sa bon pou moun k'ap fè sa lalwa mande!</verse>
        <verse osisID='Prov.29.19'>¶ Pale anpil p'ap korije esklav. Menm lè li konprann, se pa sa k'ap fè l' obeyi.</verse>
        <verse osisID='Prov.29.20'>¶ Gen plis espwa pou yon moun ki san konprann pase pou yon moun k'ap prese pale san kalkile.</verse>
        <verse osisID='Prov.29.21'>¶ Lè ou mou ak yon esklav depi li tou piti, rive yon lè l'ap konprann se pitit ou li ye.</verse>
        <verse osisID='Prov.29.22'>¶ Moun ki ankòlè fasil toujou ap fè bagay yo pa dwe fè. Moun ki gen san wo toujou nan goumen.</verse>
        <verse osisID='Prov.29.23'>¶ Awogans fè moun pèdi pye. Men, y'ap respekte moun ki soumèt devan Bondye.</verse>
        <verse osisID='Prov.29.24'>¶ Moun ki konplis yon vòlò, se moun ki rayi tèt li. Si li denonse vòlò a, y'ap pini l'. Si li pa denonse l', madichon Bondye ap tonbe sou li.</verse>
        <verse osisID='Prov.29.25'>¶ Si ou pè sa moun ap di, ou antrave. Men, si ou mete konfyans ou nan Seyè a, ou pa bezwen pè anyen.</verse>
        <verse osisID='Prov.29.26'>¶ Anpil moun ap kouri dèyè favè chèf. Men, se Bondye k'ap jije tout moun san patipri.</verse>
        <verse osisID='Prov.29.27'>¶ Moun ki mache dwat pa vle wè mechan. Mechan pa vle wè moun k'ap mache dwat.</verse>
      </chapter>
      <chapter osisID='Prov.30'>
        <verse osisID='Prov.30.1'>¶ Men pawòl Agou, pitit Jake, moun peyi Masa. Men deklarasyon nonm lan te fè: Mwen bouke, Bondye! Mwen bouke, Bondye! Mwen pa kapab ankò!</verse>
        <verse osisID='Prov.30.2'>Mwen sòt pase panyen pèsi. Se pa moun mwen ye. Mwen pa gen lespri tankou tout moun.</verse>
        <verse osisID='Prov.30.3'>Mwen pa janm konnen sa ki rele konesans. Mwen pa konprann anyen nan bagay Bondye.</verse>
        <verse osisID='Prov.30.4'>Ki moun ki janm moute nan syèl, apre sa ki redesann sou latè? Ki moun ki janm ranmase van yo nan men l'? Ki moun ki janm mare dlo yo nan rad li? Ki moun ki fikse limit tè a? Ki jan li rele? Ki jan pitit li rele? Di m' non, si ou konnen?</verse>
        <verse osisID='Prov.30.5'>Bondye toujou kenbe pawòl li. Li pwoteje tout moun ki mete konfyans yo nan li.</verse>
        <verse osisID='Prov.30.6'>Pa fè l' di sa li pa di. Si ou fè sa, l'a fè ou repwòch, l'a fè tout moun wè se mantò ou ye.</verse>
        <verse osisID='Prov.30.7'>¶ Bondye, se de bagay ase mwen mande ou: Tanpri, pa refize m' yo anvan mwen mouri.</verse>
        <verse osisID='Prov.30.8'>Men yo: Pa kite m' bay manti pou m' twonpe moun. Pa fè m' ni rich ni pòv. Ban m' kantite manje mwen bezwen pou m' viv la.</verse>
        <verse osisID='Prov.30.9'>Si mwen gen twòp, m'a vire do ba ou, m'a di mwen pa konnen ki moun ou ye. Si mwen pa gen ase, m'a vòlò, m'a fè yo pase ou nan betiz.</verse>
        <verse osisID='Prov.30.10'>¶ Pa janm pale yon domestik mal devan mèt li. L'a madichonnen ou, l'a fè ou peye bouch ou.</verse>
        <verse osisID='Prov.30.11'>Gen yon kalite moun k'ap bay papa yo madichon, ki pa gen konsiderasyon pou manman yo.</verse>
        <verse osisID='Prov.30.12'>Gen yon lòt kalite moun ki konprann yo nan kondisyon pou fè sèvis Bondye. Men, pi mal pase yo nanpwen.</verse>
        <verse osisID='Prov.30.13'>Gen yon lòt kalite moun ankò ki mete nan tèt yo yo pa kanmarad pesonn, wa pa kouzen yo.</verse>
        <verse osisID='Prov.30.14'>Gen yon lòt kalite moun, se bèt nan bwa yo ye. Pou yo viv, y'ap devore malere yo, y'ap pwofite sou pòv yo.</verse>
        <verse osisID='Prov.30.15'>¶ Sansi gen de pitit fi: tou de gen menm non, yo rele: Ban mwen! Ban mwen! Gen twa bagay ki pa janm di ase. Sa m'ap di la a! Gen kat bagay ki pa janm di se kont.</verse>
        <verse osisID='Prov.30.16'>Men yo: Se peyi kote mò yo ye a, se fanm ki pa ka fè pitit, se tè a ki pa janm bwè kont dlo li, epi se dife. Bagay sa yo pa janm di ase.</verse>
        <verse osisID='Prov.30.17'>Yon pitit ki pase papa l' nan betiz, ki pa respekte lòd manman l', chen gen pou devore kadav li nan raje, zwezo nan bwa va manje grenn je li.</verse>
        <verse osisID='Prov.30.18'>¶ Gen twa bagay mwen pa janm ka konprann. Sa m'ap di la a! Gen kat bagay konsa.</verse>
        <verse osisID='Prov.30.19'>Men yo: Se jan malfini plane nan syèl la, se jan koulèv mache sou wòch, se jan bato kouri sou lanmè, se jan gason ak fanm rive fè lamou.</verse>
        <verse osisID='Prov.30.20'>Men ki jan fanm k'ap twonpe mari yo fè: Lè yo fin fè sa y'ap fè a, yo benyen byen pwòp, epi yo di: Mwen pa fè anyen ki mal.</verse>
        <verse osisID='Prov.30.21'>Gen twa bagay ki fè latè tranble. Sa m'ap di la a! Gen kat bagay moun pa ka sipòte.</verse>
        <verse osisID='Prov.30.22'>Men yo: Se yon esklav ki rive chèf, se yon moun sòt ki gen tou sa li bezwen,</verse>
        <verse osisID='Prov.30.23'>se yon fanm ki pa t' janm jwenn moun renmen l' epi ki resi mare yon nòs, se yon sèvant ki pran plas metrès li.</verse>
        <verse osisID='Prov.30.24'>¶ Gen kat ti bèt sou latè, gen lespri pase yo nanpwen:</verse>
        <verse osisID='Prov.30.25'>Se foumi: yo tou fèb, men yo pase tout sezon chalè ap fè pwovizyon mete la.</verse>
        <verse osisID='Prov.30.26'>Se chat mawon: yo pa pi fò pase sa. Men, yo fè kay yo nan twou wòch.</verse>
        <verse osisID='Prov.30.27'>Se krikèt vèt: yo pa gen chèf, men yo mache pa bann.</verse>
        <verse osisID='Prov.30.28'>Se zandolit: ou ka pran yo nan men ou. Men, ou jwenn yo nan palè wa yo.</verse>
        <verse osisID='Prov.30.29'>¶ Gen twa bagay ki bèl lè y'ap mache. Sa m'ap di la a! Gen kat bagay ki gen bèl demach:</verse>
        <verse osisID='Prov.30.30'>Se lyon, se li ki pi fò nan tout zannimo, li pa pè yo yonn.</verse>
        <verse osisID='Prov.30.31'>Se bouk kabrit. Se chwal sele bride. Se wa lè y'ap mache devan lame yo.</verse>
        <verse osisID='Prov.30.32'>Si ou te sòt jouk pou ou te rive fè grandizè, kalkile sou sa ou fè a: Pe bouch ou!</verse>
        <verse osisID='Prov.30.33'>Si ou bat lèt, l'ap fè bè. Si ou frape yon moun sou men l', l'ap senyen. Si ou nan pouse dife, ou nan gwo kont.</verse>
      </chapter>
      <chapter osisID='Prov.31'>
        <verse osisID='Prov.31.1'>¶ Men Pawòl wa Lemwèl, men konsèy manman l' te ba li:</verse>
        <verse osisID='Prov.31.2'>Kisa pou m' di ou, pitit mwen, pitit ki soti nan zantray mwen? Se mwen ki te mande Bondye pou l' ban mwen ou. Kisa pou m' di ou?</verse>
        <verse osisID='Prov.31.3'>Pa gaspiye kouray ou nan fanm. Veye zo ou ak fanm k'ap fè malè chèf yo.</verse>
        <verse osisID='Prov.31.4'>Lemwèl monchè, yon wa pa fèt pou nan bwè bweson. Chèf pa fèt pou nan bwè gwòg.</verse>
        <verse osisID='Prov.31.5'>Lè yo bwè konsa, yo bliye lòd yo te bay. Yo p'ap pran ka malere yo.</verse>
        <verse osisID='Prov.31.6'>Se moun ki dekouraje ak lavi ki tonbe nan gwòg. Se moun ki gen gwo lapenn nan kè yo ki lage kò yo nan bweson.</verse>
        <verse osisID='Prov.31.7'>Yo bwè pou yo bliye mizè yo, pou yo pa chonje lapenn yo.</verse>
        <verse osisID='Prov.31.8'>Louvri bouch ou pale pou moun ki pa ka pale pou tèt yo. Defann kòz moun ki san sekou yo.</verse>
        <verse osisID='Prov.31.9'>Pale pou yo. Pa fè patipri. Defann kòz malere yo ak endijan yo.</verse>
        <verse osisID='Prov.31.10'>¶ Sa pa fasil pou moun jwenn yon bon madanm. Lè li jwenn li, li gen plis valè pase yon boul lò.</verse>
        <verse osisID='Prov.31.11'>Mari l' mete tout konfyans li nan li. Tout bagay ap mache byen lakay li.</verse>
        <verse osisID='Prov.31.12'>Madanm lan p'ap janm aji mal ak mari l', l'ap pase tout lavi l' ap fè l' byen.</verse>
        <verse osisID='Prov.31.13'>Li chache lenn mouton ak fil swa, li travay yo fè twal ak men l'.</verse>
        <verse osisID='Prov.31.14'>Tankou bato k'ap pote machandiz, li al byen lwen chache manje mete nan kay la.</verse>
        <verse osisID='Prov.31.15'>Solèy poko leve, li gen tan sou pye l', l'ap pare manje pou moun nan kay la. L'ap di sèvant yo sa pou yo fè.</verse>
        <verse osisID='Prov.31.16'>Li fè lide sou yon tè, li achte l' ak lajan li fè ak men l'. Li fè jaden rezen sou li.</verse>
        <verse osisID='Prov.31.17'>Li mare ren l', li twouse manch rad li pou l' travay.</verse>
        <verse osisID='Prov.31.18'>Li santi zafè l' ap mache byen, li rete byen ta lannwit ap travay.</verse>
        <verse osisID='Prov.31.19'>Li file koton, li koud rad li.</verse>
        <verse osisID='Prov.31.20'>Li lonje men l' bay pòv. Li pran ka malere.</verse>
        <verse osisID='Prov.31.21'>Li pa pè fredi pou moun lakay li, paske tout moun gen rad cho pou mete sou yo.</verse>
        <verse osisID='Prov.31.22'>Li fè kouvèti lenn pou kabann yo. Tout rad li yo fèt ak twal wouj tise byen sere.</verse>
        <verse osisID='Prov.31.23'>Mari l', se yonn nan chèf fanmi lavil la. Tout moun lavil la ap nonmen non l' an byen.</verse>
        <verse osisID='Prov.31.24'>Madanm li fe rad pou l' vann, li fè bèl senti, li vann yo ak machann.</verse>
        <verse osisID='Prov.31.25'>Li gen anpil kouraj, tout moun respekte l', li pa pè denmen.</verse>
        <verse osisID='Prov.31.26'>Lè li louvri bouch li, se bon konsèy li bay. Li toujou gen bon pawòl nan bouch li.</verse>
        <verse osisID='Prov.31.27'>Li konnen vire tounen tout moun nan kay la. Li toujou gen yon bagay l'ap fè.</verse>
        <verse osisID='Prov.31.28'>Tout pitit li yo ap fè l' konpliman. Mari l' menm ap fè lwanj li.</verse>
        <verse osisID='Prov.31.29'>L'ap di: Mwen konnen anpil madanm. Men ou menm, nanpwen tankou ou!</verse>
        <verse osisID='Prov.31.30'>Bèl fanm pa di bon madanm pou sa. Bèl figi pa la pou lontan. Men, y'a fè lwanj yon fanm ki gen krentif pou Seyè a.</verse>
        <verse osisID='Prov.31.31'>Ba li sa ki pou li a. Lè y'a wè sa l' fè, se pou tout moun fè lwanj li.</verse>
      </chapter>
    </div></osisText>
</osis>