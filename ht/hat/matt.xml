<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='hat' xml:lang='ht'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='hat'>
        <title>Haitian Creole Version</title>
        <contributor>
  		The Unbound Bible
  		Biola University: Administrative Computing
  		13800 Biola Ave.
  		La Mirada, CA 90639
  		United States of America
  		562-903-4722 
  	</contributor>
        <creator/>
        <creator role='encoder'>ZefToOsis 1.0.0</creator>
        <subject>The Holy Bible</subject>
        <date>2009-01-20</date>
        <description>
  		Spelling: IPA with the following modifications:
  		oral vowel + [n] = nasal vowel
  		[y] = /j/
  		[?] = front open-mid unrounded vowel
  		[?] = back open-mid rounded vowel
  		[ou] = /u/
  		[u] = Voiceless labial-palatal approximant, i.e. semi-vowel corresponding to /y/
  		[ch] = Voiceless postalveolar fricative
  		[j] = Voiced postalveolar fricative
  	</description>
        <publisher>Free Bible Software Group</publisher>
        <type type='OSIS'>Bible</type>
        <identifier type='OSIS'>hat</identifier>
        <source>ftp://unboundftp.biola.edu/pub/haitian_creole_utf8.zip</source>
        <language type='IETF'>ht</language>
        <relation/>
        <coverage>provide the bible to the world</coverage>
        <rights/>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Matt'>
      <chapter osisID='Matt.1'>
        <verse osisID='Matt.1.1'>¶ Men non zansèt Jezikri ki te pitit pitit David, pitit pitit Abraram.</verse>
        <verse osisID='Matt.1.2'>Abraram te papa Izarak; Izarak te papa Jakòb; Jakòb te papa Jida ak lòt frè l' yo.</verse>
        <verse osisID='Matt.1.3'>Jida menm te papa Perèz ak Zara. Se Tama ki te manman yo. Perèz te papa Eswòm; Eswòm te papa Aram.</verse>
        <verse osisID='Matt.1.4'>Aram te papa Amenadab; Amenadab te papa Naason; Naason te papa Salmon.</verse>
        <verse osisID='Matt.1.5'>Salmon te papa Boaz. Se Raab ki te manman Boaz. Boaz te papa Obèd. Se Rit ki te manman Obèd.</verse>
        <verse osisID='Matt.1.6'>Obèd te papa Izayi, Izayi te papa wa David. David te papa Salomon. Se Madan Ouri ki te manman Salomon.</verse>
        <verse osisID='Matt.1.7'>Salomon te papa Woboram; Woboram te papa Abya; Abya te papa Asa.</verse>
        <verse osisID='Matt.1.8'>Asa te papa Jozafa; Jozafa te papa Joram; Joram te papa Ozyas;</verse>
        <verse osisID='Matt.1.9'>Ozyas te papa Joatam; Joatam te papa Akaz; Akaz te papa Ezekyas;</verse>
        <verse osisID='Matt.1.10'>Ezekyas te papa Manase; Manase te papa Amon; Amon te papa Jozyas;</verse>
        <verse osisID='Matt.1.11'>Jozyas te papa Jekonyas ak lòt frè l' yo. Se lè sa a yo te depòte moun pèp Izrayèl yo, yo mennen yo ale lavil Babilòn.</verse>
        <verse osisID='Matt.1.12'>Apre yo te fin mennen yo ale lavil Babilòn, Jekonyas te fè Salatyèl. Salatyèl te papa Zowobabèl;</verse>
        <verse osisID='Matt.1.13'>Zowobabèl te papa Abiyoud; Abiyoud te papa Elyakim; Elyakim te papa Azò;</verse>
        <verse osisID='Matt.1.14'>Azò te papa Sadòk; Sadòk te papa Akim; Akim te papa Eliyoud;</verse>
        <verse osisID='Matt.1.15'>Eliyoud te papa Eleaza; Eleaza te papa Matan; Matan te papa Jakòb;</verse>
        <verse osisID='Matt.1.16'>Jakòb te papa Jozèf. Se Jozèf sa a ki te marye ak Mari, manman Jezi yo rele Kris la.</verse>
        <verse osisID='Matt.1.17'>Konsa, pran depi Abraram jouk nou rive sou David, te gen antou katòz jenerasyon papa ak pitit. Pran depi David jouk nou rive lè yo te depòte pèp Izrayèl la ale lavil Babilòn, te gen antou katòz jenerasyon papa ak pitit. Pran depi lè yo te depòte pèp la jouk nou rive sou Kris la, te gen katòz jenerasyon papa ak pitit tou.</verse>
        <verse osisID='Matt.1.18'>¶ Men ki jan Jezikri te fèt. Mari, manman Jezi, te fiyanse avèk Jozèf. Anvan menm yo te antre nan kay ansanm, Mari vin twouve l' ansent pa pouvwa Sentespri.</verse>
        <verse osisID='Matt.1.19'>Jozèf, fiyanse l' la, te yon nonm debyen. Li pa t' vle fè eskandal ak sa. Li te vle kase fiyansaj la san bri san kont.</verse>
        <verse osisID='Matt.1.20'>Li t'ap kalkile sou jan li tapral fè sa lè li wè yon zanj Bondye parèt devan li nan dòmi. Zanj lan di li: Jozèf, pitit pitit David, ou pa bezwen pè pran Mari pou madanm ou. Paske, pitit l'ap pote a se travay Sentespri.</verse>
        <verse osisID='Matt.1.21'>Li pral fè yon pitit gason. Wa rele l' Jezi. Se li menm ki pral delivre pèp li a anba peche l' yo.</verse>
        <verse osisID='Matt.1.22'>Tou sa pase konsa pou pawòl Bondye te mete nan bouch pwofèt la te ka rive vre. Men sa l' te di:</verse>
        <verse osisID='Matt.1.23'>Men li, jenn fi a pral ansent, li pral fè yon pitit gason. y'a rele l' Emannwèl. (Non sa a vle di: Bondye avèk nou.)</verse>
        <verse osisID='Matt.1.24'>Lè Jozèf leve nan dòmi an, li fè tou sa zanj Bondye a te di l' fè: li pran madanm li lakay li.</verse>
        <verse osisID='Matt.1.25'>Men, Jozèf pa t' kouche ak Mari, jouk lè li te fin akouche yon ti gason. Jozèf te rele pitit la Jezi.</verse>
      </chapter>
      <chapter osisID='Matt.2'>
        <verse osisID='Matt.2.1'>¶ Jezi te fèt lavil Betleyèm nan peyi Jide, sou tan wa Ewòd. Apre li te fèt, kèk nèg save ki konn etidye zetwal yo soti nan peyi solèy leve, yo rive lavil Jerizalèm.</verse>
        <verse osisID='Matt.2.2'>Yo t'ap mande: Kote wa jwif ki fenk fèt la? Nou wè zetwal li parèt depi nan peyi nou an, nou vin adore li.</verse>
        <verse osisID='Matt.2.3'>Lè wa Ewòd pran nouvèl la, sa te boulvèse tèt li. Sa te boulvèse tout moun lavil Jerizalèm yo tou.</verse>
        <verse osisID='Matt.2.4'>Ewòd reyini tout chèf prèt yo ansanm ak direktè lalwa yo ki t'ap dirije pèp jwif la. Li mande yo: Ki kote Kris la gen pou l' fèt?</verse>
        <verse osisID='Matt.2.5'>Yo reponn li: Se lavil Betleyèm nan peyi Jide li gen pou l' fèt. Paske, men sa pwofèt la te ekri:</verse>
        <verse osisID='Matt.2.6'>Ou menm, Betleyèm, ki bati sou tè Jida a, pawòl sèten: se pa ou ki pi piti nan tout lavil peyi Jida yo. Paske, gen yon chèf ki gen pou soti lakay ou. Se li menm ki va kondi moun Izrayèl yo, pèp mwen an.</verse>
        <verse osisID='Matt.2.7'>Se konsa, Ewòd fè nèg save yo vin jwenn li an kachèt. Li mande yo kilè egzakteman zetwal la te parèt.</verse>
        <verse osisID='Matt.2.8'>Apre sa, li voye yo ale Betleyèm. Li di yo: Ale non! Chache konnen tout bagay sou ti pitit la. Lè n'a jwenn li, fè m' konnen pou m' sa kapab al adore l', mwen menm tou.</verse>
        <verse osisID='Matt.2.9'>¶ Apre wa a te fin di yo sa, nèg save yo pati. Lè sa a, zetwal yo te wè nan peyi solèy leve a parèt devan yo ankò. Li t'ap mache devan yo. Zetwal la kontinye konsa jouk li rive sou tèt kay kote ti pitit la te ye a. Epi l' rete.</verse>
        <verse osisID='Matt.2.10'>Lè yo te wè zetwal la, yo pa t' manke kontan.</verse>
        <verse osisID='Matt.2.11'>Yo antre nan kay la, yo wè ti pitit la ansanm ak Mari, manman li. Yo mete ajenou devan l', yo adore l'. Apre sa, yo louvri sak yo, yo ba li anpil kado: te gen lò, lansan ak lami.</verse>
        <verse osisID='Matt.2.12'>Apre sa, Bondye pale ak nèg save yo nan dòmi, li avèti yo pou yo pa tounen bò kote Ewòd ankò. Se konsa mesye yo fè yon lòt wout pou yo tounen al nan peyi yo.</verse>
        <verse osisID='Matt.2.13'>¶ Lè nèg save yo fin ale, yon zanj Bondye parèt devan Jozèf nan dòmi. Zanj lan di l' konsa: Leve non, pran ti pitit la ansanm ak manman l'. Sove ale nan peyi Lejip. Wa rete la jouk lè m'a di ou pou ou tounen. Paske, Ewòd pral chache touye ti pitit la.</verse>
        <verse osisID='Matt.2.14'>Jozèf leve nan mitan lannwit lan, li pran ti pitit la ansanm ak manman l'. Li pati, li ale nan peyi Lejip.</verse>
        <verse osisID='Matt.2.15'>Jozèf rete la jouk lè Ewòd mouri. Se konsa, pawòl Bondye te mete nan bouch pwofèt la te rive vre. Li te di: Mwen rele pitit mwen, mwen fè l' soti kite peyi Lejip.</verse>
        <verse osisID='Matt.2.16'>¶ Lè Ewòd wè nèg save yo te pase l' nan jwèt, li fè yon gwo kòlè. Li bay lòd touye tout ti pitit gason ki te nan lavil Betleyèm ak nan tout vwazinaj la, depi sa ki te fèk fèt jouk sa ki te gen dezan, dapre dat nèg save yo te ba li a.</verse>
        <verse osisID='Matt.2.17'>Se konsa, pawòl pwofèt Jeremi te di a rive vre:</verse>
        <verse osisID='Matt.2.18'>Yo tande yon rèl nan lavil Rama. Yo tande kriye ak gwo anmwe. Se Rachèl k'ap kriye pou pitit li yo. Li pa vle pesonn ba li kouraj, paske pitit li yo mouri.</verse>
        <verse osisID='Matt.2.19'>¶ Apre Ewòd mouri, yon zanj Bondye parèt devan Jozèf nan dòmi, antan l' nan peyi Lejip la.</verse>
        <verse osisID='Matt.2.20'>Zanj lan di l': Leve non, pran ti pitit la ansanm ak manman l', tounen nan peyi Izrayèl la. Paske, moun ki te vle touye ti pitit la, yo mouri.</verse>
        <verse osisID='Matt.2.21'>Lamenm Jozèf leve, li pran ti pitit la ansanm ak manman l', li tounen nan peyi Izrayèl la.</verse>
        <verse osisID='Matt.2.22'>Men, lè Jozèf vin konnen se Akelayis ki t'ap gouvènen peyi Jide a nan plas Ewòd, papa l', Jozèf te pè ale la. Bondye pale avè l' ankò nan dòmi. Lè sa a, li pati, li ale nan peyi Galile.</verse>
        <verse osisID='Matt.2.23'>Li vin rete nan yon vil yo rele Nazarèt. Se konsa, pawòl pwofèt yo te di a rive vre: y'a rele l' moun Nazarèt.</verse>
      </chapter>
      <chapter osisID='Matt.3'>
        <verse osisID='Matt.3.1'>¶ Lè sa a, Jan Batis parèt nan dezè Jide a. Li t'ap mache bay mesaj sa a.</verse>
        <verse osisID='Matt.3.2'>Li t'ap di: Tounen vin jwenn Bondye. Paske, Bondye ki wa nan syèl la ap vin pran pouvwa a nan men l'.</verse>
        <verse osisID='Matt.3.3'>Se sou Jan pwofèt Ezayi t'ap pale lè l' te di: Se vwa yon nonm k'ap rele nan dezè a: Pare gran wout Seyè nou an. Plani chemen an byen plani pou li.</verse>
        <verse osisID='Matt.3.4'>Jan te gen yon rad fèt ak pwal chamo sou li, li te mare ren l' ak yon sentiwon an po. Li te manje krikèt ak gato myèl li te jwenn nan bwa.</verse>
        <verse osisID='Matt.3.5'>Moun soti lavil Jerizalèm, nan tout peyi Jide a ak nan tout vwazinaj larivyè Jouden an, yo tout te vin jwenn Jan.</verse>
        <verse osisID='Matt.3.6'>Yo te konfese peche yo devan tout moun. Apre sa, Jan te batize yo nan larivyè Jouden an.</verse>
        <verse osisID='Matt.3.7'>¶ Lè Jan wè te gen anpil farizyen ak sadiseyen ki t'ap vin jwenn li pou resevwa batèm nan men l', li di yo: Bann vèmen! Ki moun ki fè nou konnen nou kapab chape anba kòlè Bondye k'ap vini an?</verse>
        <verse osisID='Matt.3.8'>Fè bagay ki pou fè wè lavi nou chanje tout bon.</verse>
        <verse osisID='Matt.3.9'>Pa konprann nou ka di nan kè nou: Se pitit pitit Abraram nou ye. Paske, mwen p'ap kache di nou sa: Bondye kapab pran wòch sa yo, li fè yo tounen pitit pou Abraram.</verse>
        <verse osisID='Matt.3.10'>Epitou, rach la tou pare pou koupe rasin pyebwa yo. Nenpòt pyebwa ki pa bay bon donn, yo pral koupe sa jete nan dife.</verse>
        <verse osisID='Matt.3.11'>Mwen menm, mwen batize nou nan dlo, pou fè wè nou tounen vin jwenn Bondye. Men, moun k'ap vin apre mwen an gen plis pouvwa anpil pase m'. Mwen pa bon ase menm pou m' ta wete sapat ki nan pye li. Se li menm ki va batize nou nan Sentespri ak nan dife.</verse>
        <verse osisID='Matt.3.12'>Li gen laye l' nan men li. L'ap vannen tout grenn ki sou glasi a. La ranmase grenn ki bon yo, la mete yo nan galata li; men, l'ap boule pay la nan yon dife ki p'ap janm mouri.</verse>
        <verse osisID='Matt.3.13'>¶ Lè sa a, Jezi soti nan peyi Galile, li vin larivyè Jouden, bò kote Jan pou Jan batize li.</verse>
        <verse osisID='Matt.3.14'>Men, Jan pa t' dakò pou sa menm. Li di l': Se ou ki pou ta batize m', epi se ou menm ki vin jwenn mwen pou m' batize ou?</verse>
        <verse osisID='Matt.3.15'>Jezi reponn li: Kite sa fèt konsa koulye a. Se konsa pou nou fè tou sa Bondye mande. Jan pa t' kenbe tèt avè l' ankò.</verse>
        <verse osisID='Matt.3.16'>Fini Jan fin batize l', Jezi soti nan dlo a. Menm lè a, syèl la louvri, Jezi wè Lespri Bondye a desann sou fòm yon ti pijon vin sou li.</verse>
        <verse osisID='Matt.3.17'>Lè sa a, yon vwa soti nan syèl la, li di: Sa se pitit mwen renmen anpil la. Li fè kè m' kontan anpil.</verse>
      </chapter>
      <chapter osisID='Matt.4'>
        <verse osisID='Matt.4.1'>¶ Apre sa, Lespri Bondye pouse Jezi ale nan dezè a pou Satan te ka tante l'.</verse>
        <verse osisID='Matt.4.2'>Jezi pase karant jou ak karant nwit san manje. Apre sa, li vin grangou.</verse>
        <verse osisID='Matt.4.3'>Lè sa a, Satan pwoche bò kote l' pou sonde l'. Li di l' konsa: Si ou se Pitit Bondye, bay wòch sa yo lòd pou yo tounen pen.</verse>
        <verse osisID='Matt.4.4'>Jezi reponn li: Men sa ki ekri: Moun pa kapab viv ak manje ase. Yo bezwen tout pawòl ki soti nan bouch Bondye tou.</verse>
        <verse osisID='Matt.4.5'>Apre sa, grandyab la mennen l' lavil Jerizalèm. Li mete l' kanpe sou pwent fetay tanp lan.</verse>
        <verse osisID='Matt.4.6'>Li di Jezi konsa: Si ou se Pitit Bondye, lage kò ou anba. Paske, men sa ki ekri: Bondye va bay zanj li yo lòd pou yo veye sou ou. y'a pote ou nan men yo, pou ou pa kase zòtèy pye ou sou okenn wòch.</verse>
        <verse osisID='Matt.4.7'>Jezi reponn li: Men sa ki ekri tou: Ou pa dwe seye sonde Mèt la, Bondye ou.</verse>
        <verse osisID='Matt.4.8'>Satan mennen Jezi ankò sou yon mòn ki byen wo. Li moutre l' tout peyi ki sou latè ansanm ak tout riches yo.</verse>
        <verse osisID='Matt.4.9'>Li di l' konsa: M'ap ba ou tout bagay sa yo, si ou mete ou ajenou devan m' pou ou adore m'.</verse>
        <verse osisID='Matt.4.10'>Jezi reponn li: Wete kò ou sou mwen, Satan. Paske, men sa ki ekri: Se Mèt la, Bondye ou, pou ou adore, se li menm sèl pou ou sèvi.</verse>
        <verse osisID='Matt.4.11'>Fwa sa a, grandyab la kite l'. Latou, kèk zanj Bondye pwoche bò kote Jezi, yo sèvi l'.</verse>
        <verse osisID='Matt.4.12'>¶ Lè Jezi tande yo te mete Jan Batis nan prizon, li wete kò l', li ale nan peyi Galile.</verse>
        <verse osisID='Matt.4.13'>Li kite lavil Nazarèt, li ale rete nan yon vil yo rele Kapènawòm, ki te toupre lanmè Galile a, sou tè moun Zabilon ak moun Neftali yo.</verse>
        <verse osisID='Matt.4.14'>Konsa, pawòl pwofèt Ezayi te di a rive vre:</verse>
        <verse osisID='Matt.4.15'>Peyi Zabilon ak peyi Neftali ki sou wout pou ale bò lanmè a, peyi ki lòt bò larivyè Jouden an, peyi Galile kote moun lòt nasyon yo ap viv la,</verse>
        <verse osisID='Matt.4.16'>pèp ki t'ap viv nan fènwa a wè yon gwo limyè. Limyè a klere pou moun ki t'ap viv nan peyi ki anba lonbraj lanmò a.</verse>
        <verse osisID='Matt.4.17'>Depi lè sa a, Jezi kòmanse ap mache bay mesaj li a. Li t'ap di: Tounen vin jwenn Bondye. Paske, Bondye ki wa nan syèl la ap vin pran pouvwa a nan men li.</verse>
        <verse osisID='Matt.4.18'>¶ Antan Jezi t'ap mache bò lanmè Galile a, li wè de frè: Simon, yo rele Pyè a, ak Andre, frè li. Yo t'ap voye privye nan lanmè a, paske se pechè pwason yo te ye.</verse>
        <verse osisID='Matt.4.19'>Jezi di yo konsa: vin jwenn mwen, m'a fè nou tounen pechè moun pito.</verse>
        <verse osisID='Matt.4.20'>Lamenm, yo kite privye yo, y' ale avèk li.</verse>
        <verse osisID='Matt.4.21'>Jezi vanse pi lwen, li wè de lòt frè, Jak avèk Jan, pitit Zebede yo. Yo te chita nan kannòt yo ansanm ak papa yo, yo t'ap repare privye yo. Jezi rele yo.</verse>
        <verse osisID='Matt.4.22'>Lamenm, yo kite kannòt la ansanm ak papa yo, y' ale avèk li.</verse>
        <verse osisID='Matt.4.23'>¶ Jezi t'ap mache toupatou nan peyi Galile a. Li t'ap moutre moun yo anpil bagay nan sinagòg yo. Li t'ap anonse Bon Nouvèl peyi kote Bondye wa a. Li t'ap geri tout kalite maladi ak tout kalite enfimite pèp la te ka genyen.</verse>
        <verse osisID='Matt.4.24'>Toupatou nan peyi Siri a, se tout moun ki t'ap nonmen non li. Se sa ki fè yo te mennen tout kalite moun malad ba li, ansanm ak tout moun ki soufri doulè, moun ki te gen move lespri sou yo, moun ki soufri malkadi ak moun ki paralize. Jezi geri yo tout.</verse>
        <verse osisID='Matt.4.25'>Yon bann moun t'ap swiv li. Yo te soti toupatou: te gen moun Galile, moun Dis Vil yo, moun lavil Jerizalèm, moun Jide ak moun nan peyi lòt bò larivyè Jouden an.</verse>
      </chapter>
      <chapter osisID='Matt.5'>
        <verse osisID='Matt.5.1'>¶ Lè Jezi wè foul moun yo, li moute sou yon mòn. Li chita. Disip li yo pwoche bò kote l'.</verse>
        <verse osisID='Matt.5.2'>Li tanmen moutre moun yo anpil bagay. Li di yo:</verse>
        <verse osisID='Matt.5.3'>¶ Benediksyon pou moun ki konnen se pòv yo ye devan Bondye, paske peyi Wa ki nan syèl la, se pou yo li ye.</verse>
        <verse osisID='Matt.5.4'>Benediksyon pou moun ki nan lapenn, paske Bondye va ba yo kouraj.</verse>
        <verse osisID='Matt.5.5'>Benediksyon pou moun ki dou, paske y'a resevwa byen Bondye te sere pou yo a sou latè.</verse>
        <verse osisID='Matt.5.6'>Benediksyon pou moun ki anvi viv jan Bondye vle l' la, paske Bondye va ba yo sa yo vle a.</verse>
        <verse osisID='Matt.5.7'>Benediksyon pou moun ki gen kè sansib, paske Bondye va fè yo wè jan li gen kè sansib tou.</verse>
        <verse osisID='Matt.5.8'>Benediksyon pou moun ki pa gen move lide nan tèt yo, paske y'a wè Bondye.</verse>
        <verse osisID='Matt.5.9'>Benediksyon pou moun k'ap travay pou lèzòm viv byen yonn ak lòt, paske Bondye va rele yo pitit li.</verse>
        <verse osisID='Matt.5.10'>Benediksyon pou moun ki anba pèsekisyon lè y'ap fè sa Bondye mande, paske peyi Wa ki nan syèl la, se pou yo li ye.</verse>
        <verse osisID='Matt.5.11'>Benediksyon pou nou lè moun va joure nou, lè y'a pèsekite nou, lè y'a fè tout kalite manti sou nou paske se moun pa m' nou ye.</verse>
        <verse osisID='Matt.5.12'>Fè kè nou kontan. Wi, nou mèt kontan nèt, paske yon gwo rekonpans ap tann nou nan syèl la. Se konsa yo te pèsekite pwofèt ki te vini anvan nou yo.</verse>
        <verse osisID='Matt.5.13'>¶ Se sèl nou ye pou moun sou latè. Si sèl la pèdi gou l', ak kisa pou yo ba li gou ankò? Li pa vo anyen ankò. Se jete pou yo voye sa jete deyò, pou moun pile sa anba pye yo.</verse>
        <verse osisID='Matt.5.14'>Se limyè nou ye pou moun sou latè. Moun pa kapab kache yon lavil ki bati sou yon mòn.</verse>
        <verse osisID='Matt.5.15'>Ni yo pa limen yon lanp pou mete l' anba yon mamit. Men, yo mete l' sou yon etajè, pou l' klere pou tout moun ki nan kay la.</verse>
        <verse osisID='Matt.5.16'>Konsa tou, se pou limyè nou klere devan tout moun, pou lè yo wè tout byen n'ap fè yo, y'a fè lwanj Papa nou ki nan syèl la.</verse>
        <verse osisID='Matt.5.17'>¶ Pa mete nan tèt nou mwen vin aboli lalwa Moyiz la ak sa pwofèt yo te moutre nou. Mwen pa vin pou aboli yo, mwen vin moutre sa yo vle di tout bon.</verse>
        <verse osisID='Matt.5.18'>Sa m'ap di nou la a, se vre wi: tout tan syèl la ak tè a va la, pa yon ti detay, ni yon sèl ti bout lèt nan lalwa a p'ap disparèt, jouk tout bagay ki pou rive yo rive.</verse>
        <verse osisID='Matt.5.19'>Se sa ki fè, moun ki va dezobeyi yonn nan pi piti nan kòmandman sa yo, epi ki va moutre lòt moun pou yo fè menm jan an tou, moun sa a va pase pou pi piti nan Peyi Wa ki nan syèl la. Konsa tou, moun ki obeyi kòmandman sa yo, k'ap moutre lòt moun jan pou yo fè l' tou, moun sa a va pase pou pi gran nan Peyi Wa ki nan syèl la.</verse>
        <verse osisID='Matt.5.20'>Paske m'ap di nou sa: Si nou pa obeyi Lalwa Bondye a pi byen pase farizyen yo ak direktè lalwa yo, si nou pa viv pi byen pase yo, nou p'ap kapab antre nan Peyi Wa ki nan syèl la.</verse>
        <verse osisID='Matt.5.21'>¶ Nou tande ki jan nan tan lontan yo te di zansèt nou yo: Piga ou janm touye moun. Moun ki touye moun, se pou yo jije yo.</verse>
        <verse osisID='Matt.5.22'>Men, mwen menm, men sa m'ap di nou: Nenpòt moun ki ankòlè sou frè l', se pou yo jije li. Moun ki joure frè l' enbesil, se pou yo jije l' devan Gran Konsèy la. Si yon moun di frè l' moun fou, li bon pou yo jete l' nan dife lanfè a.</verse>
        <verse osisID='Matt.5.23'>Konsa, si lè w'ap mete ofrann ou sou lotèl la bay Bondye, epi antan ou la devan lotèl la, ou chonje frè ou gen kichòy kont ou, men sa pou ou fè:</verse>
        <verse osisID='Matt.5.24'>Kite ofrann lan la devan lotèl la, ale byen ak frè ou la anvan. Apre sa, wa tounen vin bay Bondye ofrann ou an.</verse>
        <verse osisID='Matt.5.25'>Si yon moun pote plent pou ou nan tribinal, prese mete ou dakò avè l' antan nou prale ansanm nan tribinal la, pou li pa lage ou nan men jij la, pou jij la pa lage ou nan men lapolis, pou yo pa mete ou nan prizon.</verse>
        <verse osisID='Matt.5.26'>Sa m'ap di ou la, se vre wi: ou p'ap soti nan prizon an toutotan ou pa peye dènye lajan yo mande ou la.</verse>
        <verse osisID='Matt.5.27'>¶ Nou tande ki jan nan tan lontan yo te di: Piga ou janm fè adiltè.</verse>
        <verse osisID='Matt.5.28'>Mwen menm, men sa m'ap di nou: Si yon nonm gade yon fi avèk lanvi, li deja fè adiltè avè l' nan kè l'.</verse>
        <verse osisID='Matt.5.29'>Si se grenn je dwat ou ki pou ta fè ou tonbe nan peche, rache l' voye jete byen lwen ou. Pito ou pèdi yon sèl manm nan kò ou, pase pou yo voye tout kò ou nèt jete nan lanfè.</verse>
        <verse osisID='Matt.5.30'>Si se men dwat ou ki pou ta fè ou tonbe nan peche, koupe l' voye jete byen lwen ou. Pito ou pèdi yon sèl nan manm ou yo, pase pou tout kò a nèt al nan lanfè.</verse>
        <verse osisID='Matt.5.31'>Yo te konn di nou tou: Si yon nonm vle kite ak madanm li, fòk li ekri l' yon papye divòs.</verse>
        <verse osisID='Matt.5.32'>Men mwen menm, men sa m'ap di nou: Yon nonm ki kite ak madanm li, si se pa pou lenkondit, nonm sa a lakòz madanm lan fè adiltè. Konsa tou, yon nonm ki marye ak yon madanm mari l' kite l', li fè adiltè tou.</verse>
        <verse osisID='Matt.5.33'>¶ Nou tande ki jan nan tan lontan yo te di zansèt nou yo: Ou pa dwe refize fè sa ou te sèmante pou ou te fè a. Se pou ou fè sa ou te sèmante fè devan Bondye.</verse>
        <verse osisID='Matt.5.34'>Men mwen menm, men sa m'ap di nou: Pa fè sèman menm. Pa fè sèman sou syèl la, paske syèl la se fotèy kote Bondye chita.</verse>
        <verse osisID='Matt.5.35'>Pa fè sèman sou tè a, paske tè a se ti ban kote Bondye poze pye li. Pa fè sèman sou lavil Jerizalèm, paske se lavil gwo Wa a.</verse>
        <verse osisID='Matt.5.36'>Pa fè sèman non plis sou tèt pa ou, paske ou pa ka fè yon sèl grenn cheve nan tèt ou tounen blan osinon nwa.</verse>
        <verse osisID='Matt.5.37'>Men, lè w'ap pale se wi ak non pou ou genyen ase. Tou sa ou mete an plis, se nan Satan sa soti.</verse>
        <verse osisID='Matt.5.38'>¶ Nou tande ki jan nan tan lontan yo te di: yon je pou yon je, yon dan pou yon dan.</verse>
        <verse osisID='Matt.5.39'>Men mwen menm, men sa m'ap di nou: Pa tire revanj sou moun ki fè nou mal. Si yon moun ba ou yon souflèt sou bò dwat, ba li bò gòch la tou.</verse>
        <verse osisID='Matt.5.40'>Si yon moun vle rele ou nan tribinal pou l' pran chemiz ou, kite palto a ba li tou.</verse>
        <verse osisID='Matt.5.41'>Si yon chèf vle fòse ou pote yon chaj pou li sou distans yon kilomèt, fè de kolomèt avè l'.</verse>
        <verse osisID='Matt.5.42'>Bay lè moun mande ou. Pa refize prete moun ki mande ou prete.</verse>
        <verse osisID='Matt.5.43'>¶ Nou tande ki jan nan tan lontan yo te di: Se pou nou renmen frè parèy nou, men se pou nou rayi lènmi nou yo.</verse>
        <verse osisID='Matt.5.44'>Men mwen menm, men sa m'ap di nou: renmen tout lènmi nou yo, lapriyè pou moun k'ap pèsekite nou.</verse>
        <verse osisID='Matt.5.45'>Se konsa n'a tounen pitit Papa nou ki nan syèl la. Paske, li fè solèy la leve ni pou moun ki mechan ni pou moun ki bon. Li fè lapli tonbe ni pou moun k'ap fè sa ki byen ni pou moun k'ap fè sa ki mal.</verse>
        <verse osisID='Matt.5.46'>Si nou plede renmen moun ki renmen nou ase, ki rekonpans nou merite pou sa? Eske pèseptè kontribisyon yo pa fè sa tou?</verse>
        <verse osisID='Matt.5.47'>Lèfini, si se frè nou ase nou di bonjou, se yon pakèt afè sa ye atò? Eske moun lòt nasyon yo pa fè sa tou?</verse>
        <verse osisID='Matt.5.48'>Non, nou fèt pou nou bon nèt, menm jan Bondye Papa nou ki nan syèl la bon nèt.</verse>
      </chapter>
      <chapter osisID='Matt.6'>
        <verse osisID='Matt.6.1'>¶ Fè atansyon lè n'ap fè devwa nou pou Bondye pou nou pa fè l' yon jan pou fè moun wè. Lè nou fè l' konsa, Papa nou ki nan syèl la p'ap ban nou okenn rekonpans.</verse>
        <verse osisID='Matt.6.2'>Se sa ki fè tou, lè w'ap bay yon moun ki nan nesesite kichòy, ou pa bezwen fè tout moun wè sa, tankou ipokrit yo fè l' nan sinagòg ak nan lari. Yo fè sa pou moun ka fè lwanj yo. Sa m'ap di nou la a, se vre wi: Konsa, yo tou jwenn rekonpans yo.</verse>
        <verse osisID='Matt.6.3'>Men, lè w'ap ede moun ki nan nesesite, fè l' yon jan pou menm pi bon zanmi ou pa konn sa.</verse>
        <verse osisID='Matt.6.4'>Konsa, kado ou fè a rete yon sekrè. Papa ou menm ki wè sa ou fè an sekrè a va ba ou rekonpans ou.</verse>
        <verse osisID='Matt.6.5'>¶ Lè n'ap lapriyè, pa fè tankou ipokrit yo ki renmen kanpe nan mitan sinagòg ak nan pwent kalfou pou yo lapriyè. Yo fè sa pou moun kapab wè yo. Sa m'ap di nou la a, se vre wi: Konsa, yo tou jwenn rekonpans yo.</verse>
        <verse osisID='Matt.6.6'>Men ou menm, lè w'ap lapriyè, antre nan chanm ou. Fèmen pòt ou. Lapriyè Papa ou ki la pou kont li avè ou. Konsa, Papa ou menm ki wè sa ou fè an sekrè a, se li ki va ba ou rekonpans ou.</verse>
        <verse osisID='Matt.6.7'>Lè w'ap lapriyè, pa plede repete yon bann pawòl pou gremesi. Se konsa moun lòt nasyon yo fè. Yo mete nan tèt yo Bondye va tande yo si yo pale anpil.</verse>
        <verse osisID='Matt.6.8'>Piga nou fè tankou moun sa yo. Paske, Papa nou tou konnen sa nou bezwen anvan menm nou mande li.</verse>
        <verse osisID='Matt.6.9'>¶ Men ki jan pou nou lapriyè: Papa nou ki nan syèl la, Nou mande pou yo toujou respekte non ou.</verse>
        <verse osisID='Matt.6.10'>vin tabli gouvènman ou, pou yo fè volonte ou sou latè, tankou yo fè l' nan syèl la.</verse>
        <verse osisID='Matt.6.11'>Manje nou bezwen an, ban nou l' jòdi a.</verse>
        <verse osisID='Matt.6.12'>Padonnen tout sa nou fè ki mal, menm jan nou padonnen moun ki fè nou mal.</verse>
        <verse osisID='Matt.6.13'>Pa kite nou nan pozisyon pou n' tonbe nan tantasyon, men, delivre nou anba Satan. Paske, se pou ou tout otorite, tout pouvwa ak tout lwanj, depi tout tan ak pou tout tan. Amèn</verse>
        <verse osisID='Matt.6.14'>Si nou padonnen moun lè yo fè nou mal, Papa nou ki nan syèl la va padonnen nou tou.</verse>
        <verse osisID='Matt.6.15'>Men, si nou pa padonnen moun lè yo fè nou mal, Papa nou p'ap padonnen peche nou yo non plis.</verse>
        <verse osisID='Matt.6.16'>¶ Lè n'ap fè jèn, pa pran pòz kagou nou tankou ipokrit yo: Y'ap mache ak figi yo rale konsa pou tout moun ka wè y'ap fè jèn. Sa m'ap di nou la a, se vre wi: Konsa, yo tou jwenn rekonpans yo.</verse>
        <verse osisID='Matt.6.17'>Men ou menm, lè w'ap fè jèn, penyen tèt ou byen penyen, lave figi ou byen lave.</verse>
        <verse osisID='Matt.6.18'>Konsa, moun p'ap wè si w'ap fè jèn. Papa ou ki la pou kont li avè ou, se li ase ki konn sa. Konsa, Papa ou menm ki wè sa ou fè an sekrè a, se li ki va ba ou rekonpans ou.</verse>
        <verse osisID='Matt.6.19'>¶ Pa anpile richès nou isit sou latè, kote vè ak lawouj ap manje yo, kote vòlè kapab vòlè yo pote ale.</verse>
        <verse osisID='Matt.6.20'>Okontrè, anpile richès nou nan syèl la. Paske la pa gen vè ni lawouj ki pou manje yo, ni vòlè ki pou pran yo pote ale.</verse>
        <verse osisID='Matt.6.21'>Paske, kote richès ou ye, se la kè ou ye tou.</verse>
        <verse osisID='Matt.6.22'>Je ou se tankou yon lanp li ye pou kò ou. Si je ou an bon eta, tout kò ou va nan limyè.</verse>
        <verse osisID='Matt.6.23'>Men, si je ou an move eta, tout kò ou va nan fènwa. Se sa ki fè, si limyè ki anndan ou la se fènwa li ye, se pa ti fè nwa anndan ou fè nwa.</verse>
        <verse osisID='Matt.6.24'>Pesonn pa ka sèvi byen ak de mèt an menm tan. Li gen pou l' rayi yonn si l' renmen lòt la. L'ap sèvi byen ak yonn, men l'ap meprize lòt la. Nou pa kapab sèvi Bondye ak lajan an menm tan.</verse>
        <verse osisID='Matt.6.25'>¶ Se poutèt sa, mwen di nou: Pa bat kò nou pou sa nou bezwen pou manje ak bwè pou viv, ni pou rad nou bezwen pou mete sou kò nou. Eske lavi a pa pi konsekan pase manje? Eske kò a pa gen plis valè pase rad?</verse>
        <verse osisID='Matt.6.26'>Gade zwazo k'ap vole nan syèl la: yo pa plante, yo pa fè rekòt, yo pa sere anyen nan galata. Men, Papa nou ki nan syèl la ba yo manje. Eske nou pa vo pi plis pase zwazo yo?</verse>
        <verse osisID='Matt.6.27'>Kilès nan nou, afòs li fè tèt li travay, kapab mete kèk lanne an plis sou lavi l'?</verse>
        <verse osisID='Matt.6.28'>Poukisa pou n'ap bat kò nou pou rad pou nou mete sou nou? Gade ki jan flè raje yo pouse nan savann. Yo pa travay, yo pa fè rad.</verse>
        <verse osisID='Matt.6.29'>Malgre sa, m'ap di nou sa, wa Salomon ki wa Salomon, ak tout richès li yo, pa t' gen bèl rad tankou yonn nan flè sa yo.</verse>
        <verse osisID='Matt.6.30'>Se konsa Bondye abiye pye zèb yo ki la nan jaden an jòdi a, men denmen yo jete sa nan dife pou chofe fou. Nou pa bezwen mande si li p'ap abiye nou tou. Ala manke nou manke konfyans nan Bondye!</verse>
        <verse osisID='Matt.6.31'>Pa chaje tèt nou ak yon bann keksyon: Kisa n' pral manje? Kisa n' pral bwè? Kisa n' pral mete sou nou?</verse>
        <verse osisID='Matt.6.32'>Tout bagay sa yo, se moun lòt nasyon yo k'ap kouri dèyè yo tout tan. Men nou menm, nou gen yon Papa nan syèl la ki konnen nou bezwen tout bagay sa yo.</verse>
        <verse osisID='Matt.6.33'>Pito nou chache bay bagay peyi Wa ki nan syèl la premye plas nan lavi nou, chache viv jan Bondye vle l' la anvan. Lè sa a, Bondye va ban nou tout lòt bagay sa yo tou.</verse>
        <verse osisID='Matt.6.34'>Se sa ki fè, pa chaje tèt nou pou denmen, paske denmen va gen zafè pa li. Chak jou gen kont chay pa yo.</verse>
      </chapter>
      <chapter osisID='Matt.7'>
        <verse osisID='Matt.7.1'>¶ Pa jije moun pou Bondye pa jije nou,</verse>
        <verse osisID='Matt.7.2'>paske Bondye va jije nou menm jan nou jije lòt yo. Mezi nou sèvi pou mezire lòt yo, se li menm menm Bondye va sèvi pou mezire nou tou.</verse>
        <verse osisID='Matt.7.3'>Poukisa pou w'ap gade ti pay ki nan je frè ou, epi ou pa wè gwo bout bwa ki nan je pa ou la?</verse>
        <verse osisID='Matt.7.4'>Ou menm ki gen yon gwo bout bwa nan je ou la, kouman ou ka di frè ou: Kite m' wete ti pay ki nan je ou la?</verse>
        <verse osisID='Matt.7.5'>Ipokrit! Wete gwo bout bwa a ki nan je pa ou la anvan. Apre sa, wa wè klè pou ou ka wete ti pay ki nan je frè ou la.</verse>
        <verse osisID='Matt.7.6'>Piga nou bay chen bagay yo mete apa pou Bondye. Piga nou jete bèl grenn pèl nou yo devan kochon. Si nou fè sa, kochon yo va mache sou yo, epi y'a vire sou nou vin dechire nou.</verse>
        <verse osisID='Matt.7.7'>¶ Mande, y'a ban nou. Chache, n'a jwenn. Frape, y'a louvri pou nou.</verse>
        <verse osisID='Matt.7.8'>Paske, nenpòt moun ki mande va resevwa. Moun ki chache va jwenn. y'a louvri pou moun ki frape.</verse>
        <verse osisID='Matt.7.9'>Eske gen yonn nan nou ki va bay pitit li yon wòch si li mande l' yon pen?</verse>
        <verse osisID='Matt.7.10'>Eske la ba li yon koulèv si pitit li mande l' yon pwason?</verse>
        <verse osisID='Matt.7.11'>Si nou menm ki mechan jan nou mechan an, nou konn bay pitit nou yo bon bagay, nou pa bezwen mande si Papa nou ki nan syèl la p'ap ban nou bon bagay lè nou mande li.</verse>
        <verse osisID='Matt.7.12'>¶ Tou sa nou vle lòt moun fè pou nou, nou menm tou fè l' pou yo. Se sa lalwa Moyiz la ak liv pwofèt yo mande nou fè.</verse>
        <verse osisID='Matt.7.13'>Antre nan pòt jis la. Paske, pòt ki laj la, chemen ki fasil la ap mennen nou tou dwat nan lanmò. Gen anpil moun ki pase ladan li.</verse>
        <verse osisID='Matt.7.14'>Men, pòt ki jis la, chemen ki difisil la ap mennen nou tou dwat nan lavi. Pa gen anpil moun ki jwenn li.</verse>
        <verse osisID='Matt.7.15'>¶ Pran prekosyon nou ak fo pwofèt yo. Yo pran pòz ti mouton yo lè y'ap vin sou nou, men nan fon kè yo, se bèt devoran yo ye.</verse>
        <verse osisID='Matt.7.16'>n'a rekonèt yo sou sa y'ap fè. Yo pa keyi rezen sou pye pikan. Ni yo pa keyi fig frans sou pye rakèt.</verse>
        <verse osisID='Matt.7.17'>Yon bon pyebwa bay bon donn. Men, yon move pyebwa bay move donn.</verse>
        <verse osisID='Matt.7.18'>Yon bon pyebwa pa ka bay move donn. Nitou yon move pyebwa pa ka bay bon donn.</verse>
        <verse osisID='Matt.7.19'>Nenpòt pyebwa ki pa bay bon donn, yo pral koupe sa jete nan dife.</verse>
        <verse osisID='Matt.7.20'>Konsa tou, n'a rekonèt fo pwofèt yo sou sa y'ap fè.</verse>
        <verse osisID='Matt.7.21'>¶ Se pa tout moun k'ap plede di m': Mèt, Mèt, ki pral antre nan peyi Wa ki nan syèl la, men se sèlman moun ki fè volonte Papa m' ki nan syèl la.</verse>
        <verse osisID='Matt.7.22'>Lè jou sa a va rive, anpil moun va di m': Mèt, Mèt, se sou non ou nou t'ap bay mesaj ki soti nan Bondye a. Se sou non ou nou te chase move lespri yo. Se sou non ou nou te fè anpil mirak.</verse>
        <verse osisID='Matt.7.23'>Lè sa a, m'a di yo: Mwen pa t' janm konnen nou. Wete kò nou sou mwen, nou menm k'ap fè sa ki mal.</verse>
        <verse osisID='Matt.7.24'>Konsa, moun ki tande pawòl mwen fenk sot di a, epi ki fè sa mwen mande li fè a, l'ap tankou yon moun lespri ki bati kay li sou wòch.</verse>
        <verse osisID='Matt.7.25'>Lapli tonbe, dlo desann, gwo van soufle sou kay la ak tout fòs. Kay la pa tonbe, paske yo te moute fondasyon kay la sou wòch.</verse>
        <verse osisID='Matt.7.26'>Men, moun ki tande pawòl mwen fenk sot di a, epi ki pa fè sa mwen mande li fè a, l'ap tankou yon moun fou ki bati kay li sou sab.</verse>
        <verse osisID='Matt.7.27'>Lapli tonbe, dlo desann, gwo van soufle sou kay la ak tout fòs: kay la tonbe, li fini nèt ale.</verse>
        <verse osisID='Matt.7.28'>Lè Jezi fin di pawòl sa yo, foul moun yo te sezi tande sa l' t'ap moutre yo.</verse>
        <verse osisID='Matt.7.29'>Se pa t' menm jan ak dirèktè lalwa yo, paske li te pale ak yo tankou yon moun ki otorize.</verse>
      </chapter>
      <chapter osisID='Matt.8'>
        <verse osisID='Matt.8.1'>¶ Apre sa, Jezi desann soti sou ti mòn lan, yon gwo foul moun t'ap mache dèyè li.</verse>
        <verse osisID='Matt.8.2'>Lè sa a, yon nonm ki te gen lalèp pwoche bò kote l', li tonbe ajenou devan Jezi, li di l' konsa: Mèt, si ou vle, ou kapab geri mwen.</verse>
        <verse osisID='Matt.8.3'>Jezi lonje men l', li manyen nonm lan, li di l': Wi, mwen vle. Se pou ou geri. Menm lè a, lalèp la kite li.</verse>
        <verse osisID='Matt.8.4'>Apre sa, Jezi di l': Piga ou di pesonn sa. Men, ale fè prèt yo wè ki jan ou ye. Apre sa, wa ofri sa Moyiz te bay lòd ofri a. Konsa, wa bay tout moun prèv ou geri.</verse>
        <verse osisID='Matt.8.5'>¶ Antan Jezi t'ap antre lavil Kapènawòm, yon kaptenn lame women an vin bò kote li. Li mande l' yon sèvis. Li di l' konsa:</verse>
        <verse osisID='Matt.8.6'>Mèt, domestik mwen an kouche lakay, li paralize nèt, l'ap soufri anpil.</verse>
        <verse osisID='Matt.8.7'>Jezi di l' konsa: Mwen pral geri l' pou ou.</verse>
        <verse osisID='Matt.8.8'>Men kaptenn lan reponn li: Mèt, mwen pa merite pou ou antre lakay mwen. Men, annik bay yon lòd ase, domestik mwen an va geri.</verse>
        <verse osisID='Matt.8.9'>Mwen menm k'ap pale avè ou la a, mwen sou zòd chèf, mwen gen sòlda sou zòd mwen tou. Lè m' di yonn ale, li ale. Lè m' di yon lòt vini, li vini. Lè m' di domestik mwen an fè sa, li fè li.</verse>
        <verse osisID='Matt.8.10'>Lè Jezi tande pawòl sa yo, li sezi. Li di moun ki t'ap mache dèyè li yo: Sa m'ap di nou la a, se vre wi: mwen poko janm jwenn yon moun nan pèp Izrayèl la ki gen konfyans nan Bondye tankou nonm sa a.</verse>
        <verse osisID='Matt.8.11'>Mwen p'ap kache di nou sa: anpil moun va soti nan peyi solèy leve ak nan peyi solèy kouche, y'a vin chita sou tab ansanm ak Abraram, ak Izarak, ak Jakòb nan Peyi Wa ki nan syèl la.</verse>
        <verse osisID='Matt.8.12'>Men, moun ki pou ta antre nan Peyi Wa a, y'ap voye yo jete deyò nan fènwa. Se la va gen rèl, se la moun va manje dan yo.</verse>
        <verse osisID='Matt.8.13'>Apre sa, Jezi di kaptenn lan: Ale lakay ou. Tout bagay ap pase pou ou jan ou kwè l' la. Menm lè a, domestik la te geri.</verse>
        <verse osisID='Matt.8.14'>¶ Apre sa, Jezi ale lakay Pyè. Li jwenn bèlmè Pyè a kouche ak lafyèv.</verse>
        <verse osisID='Matt.8.15'>Jezi manyen men madanm lan, lamenm lafyèv la kite li. Madanm lan leve, li resevwa li.</verse>
        <verse osisID='Matt.8.16'>Lè solèy fin kouche, yo mennen anpil moun ki te gen move lespri sou yo bay Jezi. Li annik pale ak move lespri yo, li chase yo. Li te geri tout moun malad yo tou.</verse>
        <verse osisID='Matt.8.17'>Se konsa pawòl pwofèt Ezayi te di a rive vre: Li pran enfimite nou yo sou li. Li pote maladi nou yo sou do li.</verse>
        <verse osisID='Matt.8.18'>¶ Jezi wè li te nan mitan yon gwo foul moun. Li bay lòd pou yo janbe lòt bò lanmè a.</verse>
        <verse osisID='Matt.8.19'>Men, yon dirèktè lalwa pwoche bò kote l', li di l' konsa: Mèt, m'ap swiv ou tout kote ou prale.</verse>
        <verse osisID='Matt.8.20'>Jezi reponn li: Chat mawon gen twou yo. Zwezo k'ap vole nan syèl la gen nich yo. Men, Moun Bondye voye nan lachè a pa gen kote pou l' poze tèt li.</verse>
        <verse osisID='Matt.8.21'>Yon lòt nan disip yo di li: Mèt, pèmèt mwen al antere papa m' anvan.</verse>
        <verse osisID='Matt.8.22'>Men Jezi di li: Swiv mwen. Kite moun mouri antere moun mouri yo.</verse>
        <verse osisID='Matt.8.23'>¶ Jezi moute nan kannòt la, disip li yo pati avèk li.</verse>
        <verse osisID='Matt.8.24'>Antan yo sou lanmè a, yo rete konsa yon gwo van vin leve. Lanm lanmè yo t'ap kouvri kannòt la. Jezi menm t'ap dòmi lè sa a.</verse>
        <verse osisID='Matt.8.25'>Disip yo pwoche bò kote li. Yo souke l', yo fè l' leve. Yo di l' konsa: Mèt, sove nou non. Se mouri n'ap mouri.</verse>
        <verse osisID='Matt.8.26'>Jezi di yo: Poukisa nou pè konsa? Ala moun manke konfyans! Apre sa, Jezi leve kanpe, li pale byen fò ak van an ansanm ak dlo a. Lamenm yon gwo kalmi fèt.</verse>
        <verse osisID='Matt.8.27'>Mesye yo te sezi anpil. Yo di konsa: Ki kalite moun sa a menm, pou jouk van ak dlo lanmè obeyi li?</verse>
        <verse osisID='Matt.8.28'>¶ Lè Jezi rive lòt bò lanmè a, nan peyi Gadarenyen yo, de moun soti nan mitan tonm mò yo, yo vin devan li. Mesye sa yo te gen move lespri sou yo. Yo te sitèlman move pesonn pa t' kapab pase nan chemen sa a.</verse>
        <verse osisID='Matt.8.29'>Yo tou de pran rele ansanm: Ey, Pitit Bondye a. Kisa nou gen avè ou? Eske ou vin isit la pou fè n' soufri anvan lè nou?</verse>
        <verse osisID='Matt.8.30'>Toupre kote yo te ye a, te gen yon bann kochon ki t'ap chache manje pou yo manje.</verse>
        <verse osisID='Matt.8.31'>Move lespri yo mande Jezi: Tanpri, si ou vle chase nou, voye nou sou bann kochon sa yo.</verse>
        <verse osisID='Matt.8.32'>Jezi di yo: Ale non. Move lespri yo soti sou de mesye yo, yo antre nan kochon yo. Menm lè a, tout bann kochon yo pran degrengole desann falèz la, y al neye tèt yo nan lanmè.</verse>
        <verse osisID='Matt.8.33'>Moun ki t'ap gade kochon yo pran kouri. Y ale lavil la, yo rakonte tou sa ki te pase ansanm ak sa ki te rive de mesye yo ki te gen move lespri sou yo.</verse>
        <verse osisID='Matt.8.34'>Lè sa a, tout moun lavil la soti vin jwenn Jezi. Lè yo wè l', yo mande li: Tanpri souple, ale fè wout ou.</verse>
      </chapter>
      <chapter osisID='Matt.9'>
        <verse osisID='Matt.9.1'>¶ Jezi moute nan kannòt la, li tounen lòt bò lanmè a ankò, nan lavil kote l' te ye a.</verse>
        <verse osisID='Matt.9.2'>Se konsa, yo pote ba li yon nonm paralize kouche sou yon kabann. Jezi wè jan moun yo te gen konfyans nan li, li di nonm paralize a: Pran kouraj, pitit mwen, peche ou yo padonnen.</verse>
        <verse osisID='Matt.9.3'>Lè sa a, kèk dirèktè lalwa di nan kè yo: Nonm sa a ap pale mal sou Bondye.</verse>
        <verse osisID='Matt.9.4'>Men, Jezi te gen tan konnen sa ki t'ap pase nan tèt yo. Li di yo: Poukisa n'ap fè move lide konsa nan tèt nou?</verse>
        <verse osisID='Matt.9.5'>Kisa ki pi fasil pou m' di: Peche ou yo padonnen, osinon: Leve mache?</verse>
        <verse osisID='Matt.9.6'>Enben, m'ap fè nou konnen mwen menm, Moun Bondye voye nan lachè a, mwen gen pouvwa sou latè pou m' padonnen peche. Li vire, li di nonm paralize a: Leve kanpe, pran kabann ou, ale lakay ou.</verse>
        <verse osisID='Matt.9.7'>Nonm lan leve kanpe vre, li ale lakay li.</verse>
        <verse osisID='Matt.9.8'>Lè moun yo wè sa, yo tout te pè, yo fè lwanj Bondye dapre li te bay lèzòm kalite pouvwa sa a.</verse>
        <verse osisID='Matt.9.9'>¶ Jezi kite kote l' te ye a. Antan li t'ap pase konsa, li wè yon nonm yo te rele Matye ki te chita nan biwo kontribisyon an. Jezi di l' konsa: Swiv mwen. Matye annik leve, li swiv Jezi.</verse>
        <verse osisID='Matt.9.10'>Pita, Jezi t'ap manje nan kay la. Te gen anpil pèseptè kontribisyon ak moun k'ap fè sa ki mal ki te vin chita sou tab avè l' ansanm ak disip li yo.</verse>
        <verse osisID='Matt.9.11'>Farizyen yo wè sa, yo di disip li yo: Poukisa Mèt nou an ap manje konsa ak pèseptè kontribisyon ansanm ak moun k'ap fè sa ki mal yo?</verse>
        <verse osisID='Matt.9.12'>Jezi tande sa, li di yo: Si yon moun ansante, li pa bezwen dòktè. Se moun malad ki bezwen dòktè.</verse>
        <verse osisID='Matt.9.13'>Ale non, chache konprann sans pawòl sa yo ki nan Liv la: Mwen vle pou nou gen kè sansib. Mwen pa bezwen bèt n'ap ofri pou touye pou mwen yo. Paske, mwen pa vin rele moun k'ap mache dwat devan Bondye, men moun k'ap fè sa ki mal yo.</verse>
        <verse osisID='Matt.9.14'>¶ Disip Jan Batis yo pwoche bò kot Jezi, yo di li: Nou menm ak farizyen yo, nou fè jèn. Men, poukisa disip ou yo pa fè jèn tou?</verse>
        <verse osisID='Matt.9.15'>Jezi reponn yo: Eske zanmi yon nonm k'ap marye kapab nan lapenn toutotan nonm k'ap marye a la ak yo? Non, pa vre? Men, lè lè a va rive pou l' pa nan mitan yo ankò, se lè sa a y'a fè jèn.</verse>
        <verse osisID='Matt.9.16'>Pesonn pa pyese yon vye rad ak yon moso twal nèf. Paske, pyès nèf la va pati ak moso nan rad la. Lè sa a, rad la chire pi mal.</verse>
        <verse osisID='Matt.9.17'>Konsa tou, yo pa mete diven ki fenk fèt nan vye veso fèt an po. Si ou fè sa, veso an po yo gen pou pete, diven an gen pou koule atè; epi ou pèdi veso yo tou. Men, yo mete diven ki fèk fèt nan veso an po ki fenk fèt tou. Konsa, ni diven an ni veso an po yo ap byen konsève.</verse>
        <verse osisID='Matt.9.18'>¶ Antan Jezi t'ap pale konsa ak moun yo, yonn nan chèf jwif yo vin rive, li mete ajenou devan Jezi. Li di li: Pitit fi mwen an fèk mouri. Men, vin mete men ou sou li pou li ka viv.</verse>
        <verse osisID='Matt.9.19'>Jezi leve, li swiv nonm lan. Disip li yo te ale avè l' tou.</verse>
        <verse osisID='Matt.9.20'>Lè sa a, yon fanm ki te malad pwoche pa dèyè Jezi. Li te gen pèdisyon depi douzan. Li manyen rebò rad Jezi a,</verse>
        <verse osisID='Matt.9.21'>paske li t'ap di nan kè l': Si m' ka manyen rad li sèlman, m'a geri.</verse>
        <verse osisID='Matt.9.22'>Jezi vire tèt li, li wè fanm lan. Li di l' konsa: Pran kouraj, mafi. Konfyans ou nan Bondye ap geri ou. Menm lè a, fanm lan geri.</verse>
        <verse osisID='Matt.9.23'>Lè Jezi rive kay chèf la, li wè mizisyen yo ki t'ap pare pou lantèman an, ansanm ak yon foul moun ki t'ap fè anpil bri.</verse>
        <verse osisID='Matt.9.24'>Jezi di yo: Tout moun, soti. Tifi a pa mouri. Se dòmi l'ap dòmi. Yo pran pase l' nan betiz.</verse>
        <verse osisID='Matt.9.25'>Lè foul moun yo fin soti, Jezi antre nan chanm lan. Li pran men tifi a. Lamenm, tifi a leve.</verse>
        <verse osisID='Matt.9.26'>Nouvèl la gaye nan tout peyi a.</verse>
        <verse osisID='Matt.9.27'>¶ Jezi kite kote l' te ye a. Antan li t'ap pase yon kote, de avèg pran mache dèyè li. Yo t'ap rele: Pitit David, gen pitye pou nou!</verse>
        <verse osisID='Matt.9.28'>Lè Jezi rive nan kay la, avèg yo pwoche bò kote li. Jezi di yo: Eske nou kwè mwen ka fè sa pou nou? Yo reponn li: Wi, Mèt.</verse>
        <verse osisID='Matt.9.29'>Lè sa a, li manyen je yo, li di: Se pou sa fèt pou nou jan nou kwè l' la.</verse>
        <verse osisID='Matt.9.30'>Je yo louvri. Jezi pale byen sevè ak yo, li di yo: Tande byen, piga pesonn konn sa.</verse>
        <verse osisID='Matt.9.31'>Men, ale yo ale, yo pran nonmen non l' toupatou nan peyi a.</verse>
        <verse osisID='Matt.9.32'>Antan avèg yo taprale, kèk lòt moun mennen yon nonm bay Jezi. Nonm sa a te bèbè, paske li te gen yon move lespri sou li.</verse>
        <verse osisID='Matt.9.33'>Chase Jezi chase move lespri a, bèbè a pran pale. Foul moun yo te sezi anpil. Yo t'ap di: Nou poko janm wè bagay konsa nan peyi Izrayèl.</verse>
        <verse osisID='Matt.9.34'>Men, farizyen yo t'ap di: Se chèf move lespri yo ki ba l' pouvwa pou chase move lespri yo.</verse>
        <verse osisID='Matt.9.35'>¶ Jezi t'ap mache nan tout lavil yo ak tout ti bouk yo. Li t'ap moutre moun yo anpil bagay nan sinagòg yo. Li t'ap fè konnen Bon Nouvèl Peyi kote Bondye Wa a. Li t'ap geri tout kalite maladi ak tout kalite enfimite.</verse>
        <verse osisID='Matt.9.36'>Lè Jezi wè tout bann moun sa yo, kè l' fè l' mal pou yo paske li wè yo te bouke, yo te dekouraje, tankou yon bann mouton san gadò.</verse>
        <verse osisID='Matt.9.37'>Lè sa a, li di disip li yo: Rekòt la anpil, men manke travayè pou ranmase l'.</verse>
        <verse osisID='Matt.9.38'>Mande mèt jaden an pou li voye travayè nan jaden l' lan.</verse>
      </chapter>
      <chapter osisID='Matt.10'>
        <verse osisID='Matt.10.1'>¶ Jezi rele douz disip li yo. Li ba yo pouvwa pou chase move lespri ak pouvwa pou geri tout kalite maladi ak enfimite.</verse>
        <verse osisID='Matt.10.2'>Men non douz apòt yo: Premye a se te Simon (li te ba l' yon ti non: Pyè) ak Andre, frè li. Te gen Jak, pitit Zebede, ak Jan, frè li.</verse>
        <verse osisID='Matt.10.3'>Te gen Filip ak Batèlmi, Toma ak Matye, pèseptè kontribisyon an, Jak, pitit Alfe a, ak Tade.</verse>
        <verse osisID='Matt.10.4'>Te gen Simon, patriyòt la ak Jida Iskariòt, nonm ki te lage Jezi nan men lènmi l' yo.</verse>
        <verse osisID='Matt.10.5'>¶ Jezi voye douz mesye yo ale, li ba yo lòd sa a: Piga n' ale nan peyi moun lòt nasyon yo. Pa antre nan lavil Samari yo.</verse>
        <verse osisID='Matt.10.6'>Okontrè, ale tout kote n'a jwenn moun ras Izrayèl yo ki pèdi.</verse>
        <verse osisID='Matt.10.7'>Sou tout wout nou, bay mesaj sa a: Gouvènman Wa ki nan syèl la prèt pou rive.</verse>
        <verse osisID='Matt.10.8'>Geri moun ki malad. Fè moun mouri yo leve. Geri moun ki malad ak lalèp. Chase move lespri yo. Se gratis nou resevwa, se gratis tou pou nou bay.</verse>
        <verse osisID='Matt.10.9'>Pa pran ni lò, ni lajan, ni kòb kwiv mete nan pòch nou.</verse>
        <verse osisID='Matt.10.10'>Nou pa bezwen pote sak pou vwayaj la. Pa mete de rad sou nou, pa pran ni soulye, ni baton. Paske, yon travayè merite pou yo ba l' manje.</verse>
        <verse osisID='Matt.10.11'>Lè nou rive nan yon lavil, osinon nan yon ti bouk, mande si gen moun ki vle resevwa nou. Rete lakay li jouk lè nou pati.</verse>
        <verse osisID='Matt.10.12'>Lè n'ap antre nan kay la, n'a di: Benediksyon Bondye sou kay la.</verse>
        <verse osisID='Matt.10.13'>Si moun nan kay la resevwa nou, benediksyon nou an va desann sou li. Men, si l' pa vle resevwa nou, benediksyon an va tounen vin jwenn nou.</verse>
        <verse osisID='Matt.10.14'>Si yo pa vle resevwa nou, si yo pa vle koute pawòl nou, soti nan kay la, osinon nan lavil la, al fè wout nou. Souke pousyè pye nou.</verse>
        <verse osisID='Matt.10.15'>Sa m'ap di nou la a, se vre wi: Jou jijman an, y'ap peni moun lavil sa a pi rèd pase moun Sòdòm ak moun Gomò.</verse>
        <verse osisID='Matt.10.16'>¶ Gade, mesye! M'ap voye nou tankou mouton nan mitan chen mawon. Se sak fè, se pou nou sou prigad nou tankou pentad, se pou nou inonsan tankou pijon.</verse>
        <verse osisID='Matt.10.17'>Pran prekosyon nou ak tout moun; paske y'a trennen nou devan tribinal, y'a bat nou ak kout fwèt nan sinagòg yo.</verse>
        <verse osisID='Matt.10.18'>y'a fè nou konparèt devan chèf gouvènman ak devan wa poutèt mwen, pou nou kapab sèvi m' temwen devan yo ak devan moun lòt nasyon yo.</verse>
        <verse osisID='Matt.10.19'>Men, lè y'a mennen nou nan tribinal, pa bat kò nou chache sa n'a gen pou n' di, ni jan n'a gen pou n' pale. Lè lè a va rive, Bondye va mete nan bouch nou sa n'a gen pou n' di.</verse>
        <verse osisID='Matt.10.20'>Paske, se pa nou menm ki va pale, men se Lespri Papa nou an ki va mete pawòl nan bouch nou.</verse>
        <verse osisID='Matt.10.21'>Frè va denonse frè pou fè touye li. Papa va denonse pitit. Pitit va leve kont papa ak manman pou fè touye yo.</verse>
        <verse osisID='Matt.10.22'>Tout moun pral rayi nou poutèt mwen. Men, moun ki va kenbe fèm jouk sa kaba, se yo ki va sove.</verse>
        <verse osisID='Matt.10.23'>Lè y'a pèsekite nou nan yon lavil, sove ale nan yon lòt. Sa m'ap di nou la a, se vre wi: Moun Bondye voye nan lachè a va gen tan vini anvan n'a fin mache nan tout lavil ki nan peyi Izrayèl la.</verse>
        <verse osisID='Matt.10.24'>Yon elèv pa pi fò pase mèt li. Nitou, yon domestik pa pi grannèg pase patwon li.</verse>
        <verse osisID='Matt.10.25'>Si yon elèv rive fò tankou mèt li, sa kont pou li; si yon domestik rive tankou patwon li, sa kont pou li. Si yo rele mèt kay la Bèlzeboul, se pa lòt moun nan kay la yo p'ap bay pi move non toujou!</verse>
        <verse osisID='Matt.10.26'>Se sak fè nou pa bezwen pè pesonn. Pa gen anyen ki kache ki p'ap dekouvri yon lè. Nanpwen sekrè ki p'ap devwale.</verse>
        <verse osisID='Matt.10.27'>Tou sa m'ap di nou nan fènwa, nou menm repete l' gwo lajounen. Tou sa yo di nou nan zòrèy, mache bay li nan tout kalfou.</verse>
        <verse osisID='Matt.10.28'>Nou pa bezwen pè moun ki kapab touye kò nou, men ki pa kapab touye nanm nou. Se Bondye pou nou pè pito, paske li menm li kapab detwi nanm nou ansanm ak tout kò nou nan lanfè.</verse>
        <verse osisID='Matt.10.29'>Eske yo pa vann ti zwazo de pou senk kòb? Malgre sa, pa gen yon sèl ki tonbe atè san Papa nou pa konnen.</verse>
        <verse osisID='Matt.10.30'>Pou nou menm menm, ata grenn cheve nan tèt nou, yo tout konte.</verse>
        <verse osisID='Matt.10.31'>Se sak fè, nou pa bezwen pè menm: nou vo pi plis pase anpil ti zwazo.</verse>
        <verse osisID='Matt.10.32'>Moun ki va kanpe pou mwen devan lèzòm, mwen menm tou, m'a kanpe pou li devan Papa m' ki nan syèl la.</verse>
        <verse osisID='Matt.10.33'>Men tou, moun ki va kanpe devan lèzòm pou di li pa konnen m', mwen menm tou, m'a kanpe devan Papa m' ki nan syèl la, m'a di mwen pa konnen l'.</verse>
        <verse osisID='Matt.10.34'>Pa mete nan tèt nou se lapè mwen vin mete sou latè; mwen pa vin mete lapè, men mwen vin mete divizyon.</verse>
        <verse osisID='Matt.10.35'>Mwen vin mete divizyon ant pitit gason ak papa yo, ant pitit fi ak manman yo, ant bèlfi ak bèlmè yo.</verse>
        <verse osisID='Matt.10.36'>Se pwòp fanmi nou ki va pi gwo lènmi nou.</verse>
        <verse osisID='Matt.10.37'>Moun ki renmen papa l' osinon manman l' plis pase m' pa kapab moun pa m'. Moun ki renmen pitit gason l' osinon pitit fi l' plis pase m' pa kapab moun pa m'.</verse>
        <verse osisID='Matt.10.38'>Moun ki pa pran kwa l' pou l' swiv mwen, li pa kapab moun pa m' non plis.</verse>
        <verse osisID='Matt.10.39'>Moun k'ap chache asire lavi l' va pèdi li. Men, moun ki va pèdi lavi l' poutèt mwen va jwenn li ankò.</verse>
        <verse osisID='Matt.10.40'>Moun ki resevwa nou, se mwen menm li resevwa. Moun ki resevwa mwen, li resevwa moun ki voye m' lan tou.</verse>
        <verse osisID='Matt.10.41'>Moun ki resevwa yon pwofèt Bondye paske se pwofèt Bondye li ye, moun sa a va resevwa rekonpans yo bay yon pwofèt. Moun ki resevwa yon nonm k'ap mache dwat devan Bondye paske se yon moun dwat li ye, moun sa a va resevwa rekonpans yo bay yon moun k'ap mache dwat.</verse>
        <verse osisID='Matt.10.42'>Sa m'ap di nou la a, se vre wi: Nenpòt moun ki va bay yonn nan ti piti sa yo menm yon gode dlo frèt paske se disip mwen li ye, moun sa a p'ap pèdi rekonpans li.</verse>
      </chapter>
      <chapter osisID='Matt.11'>
        <verse osisID='Matt.11.1'>¶ Lè Jezi fin bay douz disip li yo tout lòd sa yo, li kite kote li te ye a, li pati, li ale nan lòt lavil peyi a. Li t'ap mache bay mesaj la, li t'ap moutre moun yo anpil bagay.</verse>
        <verse osisID='Matt.11.2'>Antan Jan Batis te nan prizon, li tande pale travay Kris la t'ap fè. Li voye kèk patizan pa l' ale mande Jezi:</verse>
        <verse osisID='Matt.11.3'>Eske se ou ki moun nou konnen ki gen pou vini an, osinon èske nou dwe tann yon lòt?</verse>
        <verse osisID='Matt.11.4'>Jezi reponn yo: Ale rakonte bay Jan sa nou tande ak sa nou wè:</verse>
        <verse osisID='Matt.11.5'>Je avèg yo louvri, moun ki t'ap bwete yo mache byen, moun ki te gen maladi lalèp yo geri, moun ki te soudè yo tande, moun ki te mouri yo leve. Pòv yo tande Bon Nouvèl la.</verse>
        <verse osisID='Matt.11.6'>Benediksyon pou moun ki pa jwenn nan mwen okazyon pou tonbe nan peche.</verse>
        <verse osisID='Matt.11.7'>¶ Lè patizan Jan yo al fè wout yo, Jezi pran pale ak foul la sou Jan. Li di yo konsa: Sa nou te al wè nan dezè a? Yon pye wozo van t'ap souke? Non.</verse>
        <verse osisID='Matt.11.8'>Men, kisa nou te al wè menm? Yon nonm abiye ak bèl rad? Ala, moun ki mete bèl rad, se kay wa a yo jwenn yo.</verse>
        <verse osisID='Matt.11.9'>Manyè di m' kisa nou te al wè menm? Yon pwofèt? Wi, mwen menm mwen di nou: li pi plis pase yon pwofèt.</verse>
        <verse osisID='Matt.11.10'>Men sa ki te ekri sou Jan: Men m'ap voye mesaje m' lan devan ou. Li va louvri chemen an devan pou ou.</verse>
        <verse osisID='Matt.11.11'>Sa m'ap di nou la a, se vre wi: Nan tout moun ki fèt sou latè pa gen yonn ki pi konsekan pase Jan Batis. Malgre sa, moun ki pi piti nan Peyi Wa ki nan syèl la, pi konsekan pase l'.</verse>
        <verse osisID='Matt.11.12'>Depi sou tan Jan Batis jouk jòdi a, Peyi Wa ki nan syèl la anba gwo goumen. Se moun ki konn goumen k'ap antre ladan l'.</verse>
        <verse osisID='Matt.11.13'>Anvan Jan Batis te rive, tout pwofèt yo ansanm ak lalwa Moyiz la te pale sou Peyi Bondye a.</verse>
        <verse osisID='Matt.11.14'>Si nou vle kwè l': Jan Batis se Eli ki te gen pou vini an.</verse>
        <verse osisID='Matt.11.15'>Si nou gen zòrèy pou n' tande, tande.</verse>
        <verse osisID='Matt.11.16'>¶ Ak ki moun mwen ta konpare moun k'ap viv nan tan alèkile yo? Yo sanble timoun ki chita sou plas piblik, yonn ap rele lòt pou di l' konsa:</verse>
        <verse osisID='Matt.11.17'>Nou jwe mizik cho pou nou ak fif nou, nou pa danse. Nou chante chante ki tris pou nou, nou pa kriye.</verse>
        <verse osisID='Matt.11.18'>Jan Batis vini, li pa manje, li pa bwè, yo di li gen yon move lespri sou li.</verse>
        <verse osisID='Matt.11.19'>Mwen menm, Moun Bondye voye nan lachè a, mwen vini, mwen manje, mwen bwè, yo di: Gade yon nonm! Se manje ak bwè ase li konnen! Se zanmi pèseptè kontribisyon ak moun k'ap fè sa ki mal li ye! Men tou, lè nou wè rezilta sa Bondye fè, nou rekonèt se li menm nan bon konprann li ki gen rezon.</verse>
        <verse osisID='Matt.11.20'>Lè sa a, Jezi pran fè moun lavil kote l' te fè pifò mirak li yo repwòch, paske yo pa t' tounen vin jwenn Bondye.</verse>
        <verse osisID='Matt.11.21'>Li di yo: Malè pou nou, moun lavil Korazen! Malè pou nou moun lavil Betsayda! Paske, si mirak ki fèt nan mitan nou yo, se nan mitan lavil Tir ak lavil Sidon yo te fèt, gen lontan moun sa yo ta mete rad sak sou yo. Yo ta kouvri kò yo ak sann dife pou fè wè yo vle tounen vin jwenn Bondye.</verse>
        <verse osisID='Matt.11.22'>Se poutèt sa m'ap di nou: Jou jijman an, y'a peni nou pi rèd pase moun lavil Tir ak moun lavil Sidon yo.</verse>
        <verse osisID='Matt.11.23'>Nou menm tou, moun lavil Kapènawòm: nou ta vle yo leve nou jouk nan syèl la? Enben, y'a desann nou jouk anba kote mò yo ye a. Paske, si mirak ki fèt nan mitan nou yo, se nan mitan lavil Sodòm yo te fèt, li ta la jouk jòdi a.</verse>
        <verse osisID='Matt.11.24'>Se poutèt sa m'ap di nou: Jou jijman an, y'a peni nou pi rèd pase moun lavil Sodòm yo.</verse>
        <verse osisID='Matt.11.25'>¶ Lè sa a, Jezi di: O Papa, ou menm ki mèt syèl la ak tè a, mwen di ou mèsi anpil dapre bagay ou te kache nan je gwo save ak moun lespri yo ou devwale yo bay ti piti yo.</verse>
        <verse osisID='Matt.11.26'>Wi, Papa mwen, sa pase konsa paske se konsa ou te vle li.</verse>
        <verse osisID='Matt.11.27'>Papa m' renmèt mwen tout bagay. Pesonn pa konn kilès moun Pitit la ye, esepte Papa a. Konsa tou, pesonn pa konn kilès moun Papa a ye, esepte Pitit la, ak moun Pitit la vle fè konnen li.</verse>
        <verse osisID='Matt.11.28'>Vini jwenn mwen, nou tout ki bouke, nou tout ki anba chay, m'a soulaje nou.</verse>
        <verse osisID='Matt.11.29'>Pran jouk mwen, mete l' sou zepòl nou. Pran leson nan men mwen. Paske mwen dou, mwen toujou soumèt mwen tout bon devan Bondye. Konsa, n'a viv ak kè poze.</verse>
        <verse osisID='Matt.11.30'>Paske, jouk m'ap ban nou an fasil pou pote, chay m'ap ban nou an pa lou.</verse>
      </chapter>
      <chapter osisID='Matt.12'>
        <verse osisID='Matt.12.1'>¶ Kèk jou apre sa, Jezi t'ap pase nan yon jaden ble. Se te yon jou repo. Disip li yo te grangou. Se konsa yo pran keyi grap ble, yo t'ap manje grenn yo.</verse>
        <verse osisID='Matt.12.2'>Lè farizyen yo wè sa, yo di l' konsa: Gade. Disip ou yo ap fè bagay lalwa nou pa pèmèt moun fè gwo jou repo.</verse>
        <verse osisID='Matt.12.3'>Jezi reponn yo: Eske nou pa li sa David te fè yon jou li te grangou, li menm ak moun pa l' yo?</verse>
        <verse osisID='Matt.12.4'>Li antre nan kay Bondye a, li pran pen yo te ofri bay Bondye a, li manje. Dapre lalwa nou an, ni li menm David ni moun ki te avè l' yo pa t' gen dwa manje pen sa yo. Se prèt yo sèlman ki gen dwa sa a.</verse>
        <verse osisID='Matt.12.5'>Osinon, èske nou pa li sa ki ekri nan lalwa Moyiz la: Jou repo, prèt yo ki desèvis nan tanp lan pa respekte lalwa repo a, men yo pa koupab pou sa?</verse>
        <verse osisID='Matt.12.6'>Enben, m'ap di nou sa: Isit la, gen yon bagay ki pi konsekan pase tanp lan.</verse>
        <verse osisID='Matt.12.7'>Si nou te konnen sans pawòl sa yo ki nan Liv la: Mwen vle pou nou gen kè sansib, mwen pa bezwen ofrann bèt n'ap fè pou mwen yo, nou pa ta kondannen moun ki inonsan.</verse>
        <verse osisID='Matt.12.8'>Paske, mwen menm, Moun Bondye voye nan lachè a, se mèt jou repo a mwen ye.</verse>
        <verse osisID='Matt.12.9'>Jezi kite kote l' te ye a, li antre nan yonn nan sinagòg yo.</verse>
        <verse osisID='Matt.12.10'>Te gen yon nonm ki te gen yon men pòk nan asanble a. Moun ki te la yo t'ap chache okasyon pou yo te ka di Jezi fè bagay ki mal. Se konsa yo mande l': Eske lalwa nou an pèmèt yo geri moun jou repo?</verse>
        <verse osisID='Matt.12.11'>Jezi reponn yo: Si yonn nan nou gen yon sèl mouton, si mouton sa a tonbe nan yon twou byen fon yon jou repo, èske li p'ap rale l' mete deyò?</verse>
        <verse osisID='Matt.12.12'>Bon. Eske yon moun pa vo pi plis pase yon mouton? Konsa nou wè, lalwa nou an pèmèt nou fè byen pou yon moun jou repo.</verse>
        <verse osisID='Matt.12.13'>Lè sa a, li di nonm lan: Lonje men ou. Nonm lan lonje men li. Latou, men an vin byen tankou lòt la.</verse>
        <verse osisID='Matt.12.14'>¶ Farizyen yo soti nan sinagòg la, y al mete tèt yo ansanm pou wè ki jan pou yo fè touye Jezi.</verse>
        <verse osisID='Matt.12.15'>Men, lè Jezi vin konn sa, li kite kote l' te ye a. Yon gwo foul moun t'ap mache deyè li. Li geri tout moun malad yo.</verse>
        <verse osisID='Matt.12.16'>Men, li te pale sevè ak yo pou yo pa t' di ki moun li te ye.</verse>
        <verse osisID='Matt.12.17'>Tou sa pase konsa, pou pawòl pwofèt Ezayi te di a te ka rive vre:</verse>
        <verse osisID='Matt.12.18'>Bondye pale, li di konsa: Men sèvitè m' lan, se mwen menm ki chwazi li. Men moun mwen renmen anpil la. Li fè kè m' kontan anpil. m'a mete Lespri m' sou li, la fè tout nasyon yo konnen jijman mwen.</verse>
        <verse osisID='Matt.12.19'>Li p'ap diskite ak pèsonn, li p'ap rele sou pèsonn. Yo p'ap janm tande l' fè diskou nan lari.</verse>
        <verse osisID='Matt.12.20'>Li p'ap fin kase pye wozo ki panche a. Li p'ap tenyen lanp ki prèt pou mouri a. L'ap fè sa konsa, jouk tan li va fè jistis Bondye a kanpe nèt.</verse>
        <verse osisID='Matt.12.21'>Lè sa a, tout nasyon yo va mete espwa yo nan li.</verse>
        <verse osisID='Matt.12.22'>¶ Apre sa, yo mennen yon nonm bay Jezi. Nonm lan pa t' ka wè, li pa t' ka pale, paske li te gen yon move lespri sou li. Jezi geri nonm lan. Lamenm, nonm lan pale, li wè.</verse>
        <verse osisID='Matt.12.23'>Foul moun yo te sezi anpil. Yo t'ap di: Nou pa kwè se pitit David la sa?</verse>
        <verse osisID='Matt.12.24'>Lè farizyen yo tande sa, yo di: Si nou wè nonm sa a ap chase move lespri, se paske Bèlzeboul, chèf move lespri yo, ba l' pouvwa pou sa.</verse>
        <verse osisID='Matt.12.25'>Men, Jezi te konnen sa ki te nan tèt yo, li di yo: Yon peyi ki gen divizyon ladan l', pou moun yo ap goumen yonn ak lòt, peyi sa a la pou l' disparèt. Si gen divizyon nan yon lavil osinon nan yon fanmi, pou moun yo ap fè lagè yonn ak lòt, ni lavil sa a, ni fanmi sa a pa la pou lontan.</verse>
        <verse osisID='Matt.12.26'>Si Satan ap chase moun ki pou li yo, Satan ap goumen ak pwòp tèt li. Pouvwa Satan an pa la pou lontan.</verse>
        <verse osisID='Matt.12.27'>Si se Bèlzeboul ki ban m' pouvwa pou chase move lespri, patizan nou yo, ak ki pouvwa yo menm yo chase move lespri? Se poutèt sa, se yo menm menm k'ap ban nou tò.</verse>
        <verse osisID='Matt.12.28'>Men, si se avek Lespri Bondye m'ap chase move lespri yo, sa vle di pouvwa Gouvènman Bondye ki wa a gen tan rive sou nou.</verse>
        <verse osisID='Matt.12.29'>Pesonn pa ka antre lakay yon nonm vanyan pou vòlò byen l' yo, si li pa mare nonm vanyan an anvan. Lè li fin mare l', se atò la kapab piye kay la.</verse>
        <verse osisID='Matt.12.30'>Moun ki pa avèk mwen, se kont mwen yo ye. Moun ki p'ap ede m' ranmase, se gaye y'ap gaye.</verse>
        <verse osisID='Matt.12.31'>Se poutèt sa, m'ap di nou: Bondye va padonnen moun tout peche yo va fè, tout move pawòl ki va soti nan bouch yo. Men, kanta moun ki va pale mal sou Sentespri a, pa gen padon pou yo.</verse>
        <verse osisID='Matt.12.32'>Moun ki pale mal sou Moun Bondye voye nan lachè a, y'a padonnen l'. Men, moun ki pale mal sou Sentespri a, li p'ap jwenn padon ni koulye a, ni nan tan k'ap vini apre sa a.</verse>
        <verse osisID='Matt.12.33'>Si pyebwa a bon, l'ap bay bon donn. Si pyebwa a pa bon, li p'ap bay bon donn. Yo rekonèt kalite yon pyebwa sou donn li bay.</verse>
        <verse osisID='Matt.12.34'>Bann vèmen! nou twò mechan. Bon pawòl pa ka soti nan bouch nou. Sa ki nan kè yon moun, se sa ki soti nan bouch li.</verse>
        <verse osisID='Matt.12.35'>Yon nonm ki bon, se bon bagay ase li ka rale soti nan tou sa li genyen ki bon yo. Konsa tou, yon nonm ki mechan, se move bagay ase li ka rale soti nan tou sa li genyen ki move yo.</verse>
        <verse osisID='Matt.12.36'>M'ap di nou sa: Jou jijman an, moun gen pou rann kont pou tout pawòl yo di yo pa t' bezwen di.</verse>
        <verse osisID='Matt.12.37'>Paske, se dapre pawòl ou y'a jije ou: Se pawòl ou k'ap di si ou inonsan, osinon si ou koupab.</verse>
        <verse osisID='Matt.12.38'>¶ Lè sa a, kèk dirèktè lalwa ansanm ak kèk farizyen pran lapawòl. Yo di Jezi: Mèt, nou ta renmen wè ou fè yon mirak pou moutre se Bondye ki ba ou pouvwa sa a.</verse>
        <verse osisID='Matt.12.39'>Jezi reponn yo: Moun alèkile yo, atout yo mechan, atout yo vire do bay Bondye, men y'ap mande mirak! Men, yo p'ap jwenn lòt mirak pase mirak pwofèt Jonas la.</verse>
        <verse osisID='Matt.12.40'>Menm jan Jonas te pase twa jou twa nwit nan vant gwo pwason an, konsa tou Moun Bondye voye nan lachè a gen pou pase twa jou twa nwit anba tè.</verse>
        <verse osisID='Matt.12.41'>Jou jijman an, moun lavil Neniv yo va leve kanpe, y'a fè kondannen moun alèkile yo. Paske yo menm, yo te tounen vin jwenn Bondye lè Jonas te fè yo konnen mesaj li a. Men, isit la gen bagay ki pi konsekan pase Jonas.</verse>
        <verse osisID='Matt.12.42'>Jou jijman an, larenn peyi ki nan sid la va leve kanpe, la fè yo kondannen moun alèkile yo. Paske, li te soti byen lwen, jouk nan dènye bout latè, pou l' te vin tande bèl pawòl bon konprann Salomon yo. Men, isit la gen bagay ki pi konsekan pase Salomon.</verse>
        <verse osisID='Matt.12.43'>Lè yon move lespri soti sou yon moun, li al pwonmennen toupatou nan savann yo, l'ap chache yon kote pou l' pran repo. Men, li pa jwenn.</verse>
        <verse osisID='Matt.12.44'>Lè sa a, li di nan kè l': M'ap tounen lakay mwen, kote m' soti a. Lè l' rive, li jwenn nonm lan tankou yon kay ki vid, men byen bale, byen ranje.</verse>
        <verse osisID='Matt.12.45'>Lè konsa, li ale, li pran sèt lòt lespri ki pi move pase l', lespri yo vin ansanm avè l', yo antre nan kay la, yo rete. Lè sa a, kondisyon moun lan vin pi mal pase jan l' te ye anvan an. Enben, se sa ki pral rive move moun k'ap viv alèkile yo.</verse>
        <verse osisID='Matt.12.46'>¶ Jezi t'ap pale ak foul moun yo toujou lè manman l' ak frè l' yo vin rive. Yo rete deyò, yo t'ap chache yon jan pou yo te pale avè l'.</verse>
        <verse osisID='Matt.12.47'>Se konsa yon moun di Jezi: Men manman ou ak frè ou yo deyò a. Yo ta renmen pale avè ou.</verse>
        <verse osisID='Matt.12.48'>Men Jezi reponn moun ki te di l' sa a: Kilès ki manman m'? Kilès ki frè m'?</verse>
        <verse osisID='Matt.12.49'>Lè sa a, li lonje men l' sou disip li yo, li di: Gade non: men manman m' ak frè m' yo.</verse>
        <verse osisID='Matt.12.50'>Tout moun ki fè sa Papa m' ki nan syèl la mande pou yo fè, se moun sa yo ki frè m', ki sè m', ki manman m'.</verse>
      </chapter>
      <chapter osisID='Matt.13'>
        <verse osisID='Matt.13.1'>¶ Menm jou sa a, Jezi soti nan kay la, li al chita bò lanmè a.</verse>
        <verse osisID='Matt.13.2'>Te sitèlman gen moun sanble tout bò kote Jezi, li moute nan yon kannòt, li chita. Tout foul moun yo menm te rete kanpe sou rivaj la.</verse>
        <verse osisID='Matt.13.3'>Li t'ap rakonte yo kèk parabòl pou l' te fè yo konprann anpil bagay. Li t'ap di yo konsa: Ala, yon moun soti pou l' ale simen grenn nan jaden l'.</verse>
        <verse osisID='Matt.13.4'>Antan l'ap simen grenn yo, kèk grenn tonbe bò chemen an: zwazo vini, yo manje yo.</verse>
        <verse osisID='Matt.13.5'>Yon pati grenn tonbe nan mitan wòch, kote ki pa t' gen anpil tè. Grenn sa yo leve byen vit, paske yo pa t' antre fon anba tè a.</verse>
        <verse osisID='Matt.13.6'>Men, lè solèy la chofe, li boule ti plant yo, yo cheche, paske rasen yo pa t' fon.</verse>
        <verse osisID='Matt.13.7'>Yon lòt pati tonbe nan mitan pikan. Pikan yo grandi, yo toufe bon ti plant yo.</verse>
        <verse osisID='Matt.13.8'>Men, yon lòt pati ankò tonbe nan bon tè; yo donnen. Genyen ki bay san grenn, lòt bay swasant, lòt bay trant.</verse>
        <verse osisID='Matt.13.9'>Apre sa, Jezi di yo: Si nou gen zòrèy pou n' tande, tande.</verse>
        <verse osisID='Matt.13.10'>Disip yo pwoche bò kot Jezi, yo mande li: Poukisa ou pale an parabòl ak moun yo?</verse>
        <verse osisID='Matt.13.11'>Jezi reponn yo: Nou menm, Bondye fè nou favè sa a pou nou konnen sekrè Peyi Wa ki nan syèl la. Men yo menm, yo pa resevwa favè sa a.</verse>
        <verse osisID='Matt.13.12'>Paske, moun ki genyen deja a, y'a ba li ankò. Konsa, la gen plis pase sa l' bezwen an. Men, moun ki pa gen anyen an, y'a wete nan men l' nimm ti sa l' te genyen an.</verse>
        <verse osisID='Matt.13.13'>Se poutèt sa m'ap pale an parabòl ak moun sa yo. Paske, lè y'ap gade yo pa wè, lè y'ap koute yo pa tande, ni yo pa konprann.</verse>
        <verse osisID='Matt.13.14'>Konsa, sa pwofèt Ezayi te di a rive vre pou yo: n'a tande nan zòrèy nou, men, nou p'ap konprann. n'a gade ak je nou, men, nou p'ap wè.</verse>
        <verse osisID='Matt.13.15'>Paske, lespri pèp sa a vin lou. Yo bouche zòrèy yo, yo fèmen je yo, pou yo pa wè ak je yo, pou yo pa tande nan zòrèy yo, pou yo pa konprann ak lespri yo, pou yo pa tounen vin jwenn mwen pou m' geri yo. Se Bondye ki pale konsa.</verse>
        <verse osisID='Matt.13.16'>Men, pou nou menm, benediksyon pou nou: paske nou wè ak je nou, nou tande nan zòrèy nou.</verse>
        <verse osisID='Matt.13.17'>Sa m'ap di nou la a, se vre wi: Anpil pwofèt ak anpil moun ki mache dwat devan Bondye te anvi wè sa n'ap wè la a, men yo pa t' wè li. Yo te anvi tande sa n'ap tande la a, men yo pa t' tande li.</verse>
        <verse osisID='Matt.13.18'>Koulye a, koute. Men sa parabòl moun ki t'ap simen an vle di.</verse>
        <verse osisID='Matt.13.19'>Moun ki tande pawòl ki pale sou Peyi Wa a men ki pa konprann li, yo sanble ak tè bò chemen an, kote kèk grenn te tonbe: Satan vini, li rache pawòl ki te simen nan kè yo a.</verse>
        <verse osisID='Matt.13.20'>Gen lòt ki tankou tè ki gen anpil wòch la. Lè yo fèk tande pawòl la, yo resevwa l' ak kè kontan.</verse>
        <verse osisID='Matt.13.21'>Men, yo pa kite l' pouse rasen nan kè yo. Yo pa kenbe l' pou lontan. Lè yo tonbe anba tèt chaje ak pèsekisyon akòz pawòl Bondye a, lamenm yo jwenn okazyon pou yo tonbe nan peche.</verse>
        <verse osisID='Matt.13.22'>Gen lòt ankò ki resevwa pawòl la tankou grenn ki tonbe nan mitan pikan. Yo tande pawòl la, men traka lavi ak anvi gen lajan, tou sa toufe pawòl la, kifè yo pa ka bay anyen menm.</verse>
        <verse osisID='Matt.13.23'>Moun ki resevwa pawòl la tankou grenn ki tonbe nan bon tè a, se moun ki konprann pawòl la lè yo tande li. Lè sa a, yo donnen. Gen ladan yo ki bay san, yon lòt bay swasant, yon lòt bay trant.</verse>
        <verse osisID='Matt.13.24'>¶ Jezi ba yo yon lòt parabòl ankò. Li di yo konsa: Peyi Wa ki nan syèl la, se tankou yon moun ki te simen bon grenn nan jaden li.</verse>
        <verse osisID='Matt.13.25'>Men, yon jou lannwit, pandan tout moun t'ap dòmi, yon lènmi nonm lan vini, li simen move zèb nan mitan mayi yo. Apre sa, li ale.</verse>
        <verse osisID='Matt.13.26'>Lè mayi yo fin pouse, yo pran jete zepi. Lè sa a, move zèb la parèt tou.</verse>
        <verse osisID='Matt.13.27'>Moun ki t'ap travay ak mèt jaden an vin di li: Mèt, se pa bon grenn ase nou te simen nan jaden ou lan? Kote move zèb sa yo soti?</verse>
        <verse osisID='Matt.13.28'>Li reponn yo: Se yon lènmi m' ki fè sa. Travayè yo mande li: Ou pa ta vle n' al rache move zèb yo?</verse>
        <verse osisID='Matt.13.29'>Li di yo: Non, poko fè sa. Paske, antan n'ap rache move zèb yo, nou ka derasinen mayi a avèk yo tou.</verse>
        <verse osisID='Matt.13.30'>Kite yo grandi ansanm jouk lè rekòt la va rive. Lè sa a, m'a di moun k'ap ranmase rekòt la: Rache move zèb yo anvan. Mare yo fè pakèt pou n' al boule. Mayi a menm, mete l' nan galata mwen.</verse>
        <verse osisID='Matt.13.31'>Li ba yo yon lòt parabòl ankò. Li di yo konsa: Peyi Wa ki nan syèl la, se tankou yon ti grenn moutad yon nonm pran pou li al simen nan jaden li.</verse>
        <verse osisID='Matt.13.32'>Grenn moutad, se grenn ki pi piti nan tout grenn ki genyen. Men, lè l' pouse, li pi gwo pase tout plant menm kalite avèk li. Li vin yon gwo pyebwa. Se konsa zwazo nan syèl la vin fè nich nan branch li yo.</verse>
        <verse osisID='Matt.13.33'>Li di yo yon lòt parabòl ankò: Peyi Wa ki nan syèl la, se tankou ledven yon fanm pran, li mete nan senk mezi farin pou fè tout pa t' la leve.</verse>
        <verse osisID='Matt.13.34'>Se avèk parabòl konsa Jezi t'ap moutre foul moun yo tout bagay sa yo. Li pa t' louvri bouch li pou l' pa t' rakonte yo yon parabòl.</verse>
        <verse osisID='Matt.13.35'>Sa te pase konsa pou pawòl pwofèt la te di a te ka rive vre: Se an parabòl m'ap pale ak yo. m'a fè yo konnen bagay ki te kache depi anvan Bondye te kreye latè.</verse>
        <verse osisID='Matt.13.36'>Apre sa, Jezi kite foul moun yo dèyè, li antre nan kay la. Disip li yo pwoche bò kote l', yo di l' konsa: Esplike nou parabòl move zèb nan jaden an.</verse>
        <verse osisID='Matt.13.37'>Li reponn yo: Moun ki simen bon grenn lan, se Moun Bondye voye nan lachè a.</verse>
        <verse osisID='Matt.13.38'>Jaden an se latè. Bon grenn yo, se moun ki fè pati Peyi Wa a. Move zèb yo, se moun ki patizan Satan.</verse>
        <verse osisID='Matt.13.39'>Lènmi ki simen move zèb yo, se Satan. Sezon rekòt la, se lè tout bagay va fini nèt la. Moun k'ap ranmase rekòt la, se zanj Bondye yo.</verse>
        <verse osisID='Matt.13.40'>Menm jan yo te rache move zèb yo pou jete yo nan dife a, se konsa tou sa pral rive, lè tout bagay va fini.</verse>
        <verse osisID='Matt.13.41'>Moun Bondye voye nan lachè a va voye zanj li yo pou yo wete tout moun k'ap fè lòt moun fè peche, ansanm ak moun k'ap fè sa ki mal. y'a mete yo deyò nan Peyi kote l' Wa a.</verse>
        <verse osisID='Matt.13.42'>Zanj yo va jete yo nan gwo founo k'ap boule a. Se la va gen rèl, se la moun va manje dan yo.</verse>
        <verse osisID='Matt.13.43'>Men, lè sa a, moun ki te mache dwat devan Bondye yo va klere tankou solèy nan peyi Papa yo ki Wa a. Si nou gen zòrèy pou n' tande, tande. Parabòl ja lajan an</verse>
        <verse osisID='Matt.13.44'>¶ Peyi Wa ki nan syèl la, se tankou yon ja lajan ki te anba tè nan yon jaden. Yon nonm rive jwenn li, li kouvri l' ankò. Li sitèlman kontan, li ale, li vann tou sa l' genyen, li tounen vin achte jaden an.</verse>
        <verse osisID='Matt.13.45'>Peyi Wa ki nan syèl la, se tankou yon machann k'ap chache bèl grenn pèl.</verse>
        <verse osisID='Matt.13.46'>Lè li jwenn yon bèl grenn pèl ki chè anpil, li ale, li vann tou sa l' genyen pou l' ka achte li.</verse>
        <verse osisID='Matt.13.47'>Peyi Wa ki nan syèl la, se tankou yon privye yo voye nan lanmè. Li pran tout kalite pwason.</verse>
        <verse osisID='Matt.13.48'>Lè li fin plen, pechè pwason yo rale l' sou bò rivaj la. Yo chita, yo triye pwason yo: yo mete bon pwason yo nan panyen, yo jete sa ki pa bon yo nan lanmè ankò.</verse>
        <verse osisID='Matt.13.49'>Se konsa sa pral rive tou lè tout bagay va fini. Zanj Bondye yo va vini, y'ap mete mechan yo yon bò, moun ki fè sa ki byen yo yon bò.</verse>
        <verse osisID='Matt.13.50'>y'a jete mechan yo nan gwo founo k'ap boule a. Se la va gen rèl, se la moun va manje dan yo.</verse>
        <verse osisID='Matt.13.51'>Jezi mande disip li yo: Eske nou konprann tou sa? Yo reponn: Wi.</verse>
        <verse osisID='Matt.13.52'>Lè sa a, Jezi di yo: Se konsa, tout dirèktè lalwa ki tounen yon disip nan Peyi Wa ki nan syèl la ap tankou yon mèt kay k'ap rale met deyò bagay li fenk achte ak bagay li gen depi lontan nan byen l' yo.</verse>
        <verse osisID='Matt.13.53'>¶ Lè Jezi fin di parabòl sa yo, li kite kote l' te ye a.</verse>
        <verse osisID='Matt.13.54'>li ale nan lavil kote l' te grandi a. Li t'ap moutre moun yo anpil bagay nan sinagòg la. Tout moun ki t'ap koute l' te sezi anpil. Yo t'ap di konsa: Ki bò li pran konesans sa a! Kouman li fè fè tout mirak sa yo?</verse>
        <verse osisID='Matt.13.55'>Se pa pitit bòs chapant lan? Se pa Mari ki manman li? Se pa frè Jak, Jozèf, Simon ak Jid li ye?</verse>
        <verse osisID='Matt.13.56'>Apa tout sè l' yo la avèk nou. Kote l' jwenn tout bagay sa yo?</verse>
        <verse osisID='Matt.13.57'>Se sak fè yo te jwenn nan li okazyon tonbe nan peche. Lè sa a, Jezi di yo: Yon pwofèt jwenn respè toupatou, esepte nan peyi l' ak nan fanmi li.</verse>
        <verse osisID='Matt.13.58'>Se konsa Jezi pa t' fè anpil mirak la, paske yo pa t' kwè nan li.</verse>
      </chapter>
      <chapter osisID='Matt.14'>
        <verse osisID='Matt.14.1'>¶ Lè sa a, Ewòd ki t'ap gouvènen nan peyi Galile tande pale sou Jezi.</verse>
        <verse osisID='Matt.14.2'>Li di moun ki t'ap travay avè l' yo: Se Jan Batis wi! Se li ki leve vivan nan lanmò. Se poutèt sa li ka fè tout mirak sa yo.</verse>
        <verse osisID='Matt.14.3'>Se Ewòd menm ki te fè arete Jan Batis. Li te fè mare l' mete nan prizon poutèt Ewodyad, madanm Filip, frè li.</verse>
        <verse osisID='Matt.14.4'>Paske Jan te di Ewòd konsa: Ou pa gen dwa pran Ewodyad pou madanm ou.</verse>
        <verse osisID='Matt.14.5'>Ewòd te vle touye l', men li te pè jwif yo, paske yo tout te pran Jan Batis pou yon pwofèt.</verse>
        <verse osisID='Matt.14.6'>Men, jou fèt Ewòd la, pitit fi Ewodyad la t'ap danse devan tout envite yo. Sa te fè Ewòd plezi anpil.</verse>
        <verse osisID='Matt.14.7'>Lè sa a, Ewòd sèmante l'ap ba li nenpòt kisa li ta mande li.</verse>
        <verse osisID='Matt.14.8'>Pitit fi Ewodyad la menm koute konsèy manman l' te ba li, li di Ewòd: Fè pote tèt Jan Batis ban mwen koulye a sou yon plato.</verse>
        <verse osisID='Matt.14.9'>Kè wa a kase. Men, akòz gwo sèman li te fè devan tout envite yo, li bay lòd pou yo bay fi a sa l' te mande a.</verse>
        <verse osisID='Matt.14.10'>Se konsa, Ewòd voye koupe tèt Jan Batis nan prizon an.</verse>
        <verse osisID='Matt.14.11'>Yo pote tèt la vini sou yon plato, yo renmèt fi a li. Fi a menm pote l' bay manman li.</verse>
        <verse osisID='Matt.14.12'>Patizan Jan Batis yo vin pran kò a, yo antere li. Apre sa, y al di Jezi sa ki te pase.</verse>
        <verse osisID='Matt.14.13'>¶ Lè Jezi pran nouvèl sa a, li pati nan yon kannòt. Li te vle al yon kote ki pa gen moun pou l' te ka pou kont li. Men, moun yo vin konn sa. Yo kouri soti nan tout lavil yo, yo pran mache sou rivaj la ap swiv li.</verse>
        <verse osisID='Matt.14.14'>Lè Jezi desann soti nan kannòt la, li wè tout foul moun yo. Kè l' fè l' mal pou yo, li pran geri moun malad yo.</verse>
        <verse osisID='Matt.14.15'>Lè solèy fin kouche, disip Jezi yo pwoche bò kote l', yo di l' konsa: Li fin ta wi. Pa gen moun ki rete bò isit la. Voye moun yo ale pou yo ka achte manje nan bouk yo.</verse>
        <verse osisID='Matt.14.16'>Jezi reponn yo: Yo pa bezwen ale. Ba yo manje nou menm.</verse>
        <verse osisID='Matt.14.17'>Men yo di li: Se senk pen ak de pwason ase nou gen la a.</verse>
        <verse osisID='Matt.14.18'>Jezi di yo: Pote yo ban mwen.</verse>
        <verse osisID='Matt.14.19'>Apre sa, li bay lòd fè moun yo chita sou zèb la. Li pran senk pen yo ak de pwason yo, li leve je l' nan syèl la, li di Bondye mèsi. Li kase pen yo, li bay disip yo. Disip yo menm mache bay tout moun.</verse>
        <verse osisID='Matt.14.20'>Tout moun manje vant plen. Apre sa, disip yo plen douz panyen ak ti moso ki te rete, yo pote ale.</verse>
        <verse osisID='Matt.14.21'>Te gen senkmil (5,000) gason konsa ki te jwenn manje pou yo manje, san konte fanm ak timoun.</verse>
        <verse osisID='Matt.14.22'>¶ Touswit apre sa, Jezi fè disip li yo moute nan kannòt la, li voye yo devan lòt bò lanmè a. Li menm, li te rete dèyè pou l' te voye moun yo ale.</verse>
        <verse osisID='Matt.14.23'>Lè li fin voye yo ale, li moute pou kont li sou yon ti mòn pou l' lapriyè. Solèy te fin kouche, li te la toujou pou kont li.</verse>
        <verse osisID='Matt.14.24'>Kannòt la menm te gen tan yon bon distans sou lanmè a. Men, lanm yo t'ap bat li, paske van an te kontrè pou yo.</verse>
        <verse osisID='Matt.14.25'>Douvan jou, Jezi pran mache sou dlo a pou li al jwenn yo.</verse>
        <verse osisID='Matt.14.26'>Lè disip yo wè l' ap mache sou dlo a, yo te pè anpil, yo t'ap di: Se yon revenan. Yo pran rele tèlman yo te pè.</verse>
        <verse osisID='Matt.14.27'>Menm lè a, Jezi di yo: Pran tèt nou. Se mwen menm. Nou pa bezwen pè.</verse>
        <verse osisID='Matt.14.28'>Lè sa a, Pyè di li: Mèt, si se ou menm vre, di m' vin jwenn ou sou dlo a.</verse>
        <verse osisID='Matt.14.29'>Jezi di li: Vini non. Pyè soti nan kannòt la, li kòmanse mache sou dlo a pou li al jwenn Jezi.</verse>
        <verse osisID='Matt.14.30'>Men, lè Pyè wè jan van an te fò, li pè. Lè sa a, li kòmanse koule, li pran rele: Mèt, sove m' non!</verse>
        <verse osisID='Matt.14.31'>Menm lè a, Jezi lonje men l', li pran Pyè, li di li: Gade jan ou manke konfyans. Poukisa ou pa te fin kenbe konfyans ou nèt?</verse>
        <verse osisID='Matt.14.32'>Yo tou de moute nan kannòt la, lamenm van an kase.</verse>
        <verse osisID='Matt.14.33'>Lè sa a, moun ki te nan kannòt la vin mete ajenou devan Jezi, yo di: Ou se pitit Bondye a vre.</verse>
        <verse osisID='Matt.14.34'>¶ Lè yo fin janbe lòt bò lanmè a, yo fè tè nan peyi Jenezarèt.</verse>
        <verse osisID='Matt.14.35'>Moun peyi a rekonèt Jezi, yo voye nouvèl la nan tout rejyon an. Yo mennen tout malad yo ba li.</verse>
        <verse osisID='Matt.14.36'>Yo di Jezi: Tanpri souple, kite malad yo manyen bò rad ou ase. Tout moun malad ki te manyen rad li te geri.</verse>
      </chapter>
      <chapter osisID='Matt.15'>
        <verse osisID='Matt.15.1'>¶ Lè sa a, kèk farizyen ak dirèktè lalwa soti Jerizalèm, yo vin bò kot Jezi. Yo di li:</verse>
        <verse osisID='Matt.15.2'>Poukisa disip ou yo pa swiv koutim granmoun lontan yo? Gade. Yo pa lave men yo anvan yo manje.</verse>
        <verse osisID='Matt.15.3'>Li reponn yo: Nou menm k'ap pale a, poukisa n'ap plede dezobeyi kòmandman Bondye yo pou nou swiv koutim pa nou yo?</verse>
        <verse osisID='Matt.15.4'>Tande byen. Bondye di nou konsa: Respekte papa ou ak manman ou. Li di ankò: Si yon moun pale papa l' osinon manman l' mal, se pou yo touye l'.</verse>
        <verse osisID='Matt.15.5'>Men nou menm, nou di: Si yon moun di papa l' osinon manman l': Sa m' ta gen pou m' ba ou a, m' ofri l' bay Bondye,</verse>
        <verse osisID='Matt.15.6'>moun sa a pa bezwen fè anyen pou papa l' osinon pou manman l'. Se konsa, avèk koutim nou yo, nou fè pawòl Bondye a pase pou anyen menm.</verse>
        <verse osisID='Matt.15.7'>Bann ipokrit! Ezayi te gen rezon lè l' t'ap pale sou nou, jan sa ekri a:</verse>
        <verse osisID='Matt.15.8'>Se nan bouch pèp sa a respekte mwen. Men, kè yo byen lwen mwen.</verse>
        <verse osisID='Matt.15.9'>Se tan yo y'ap pèdi, lè y'ap fè sèvis pou mwen. Paske, nan sa y'ap di, se pawòl lèzòm y'ap moutre moun.</verse>
        <verse osisID='Matt.15.10'>¶ Apre sa, li rele foul moun yo, li di yo: Koute byen sa m'ap di nou la a, manyè konprann sa:</verse>
        <verse osisID='Matt.15.11'>Se pa bagay ki antre nan bouch yon moun ki ka mete l' nan kondisyon pou l' pa ka sèvi Bondye. Men se sak soti nan bouch li ki ka mete l' nan kondisyon sa a.</verse>
        <verse osisID='Matt.15.12'>Lè sa a, disip li yo pwoche bò kote l', yo di l' konsa: Ou konnen farizyen yo ofiske poutèt sa ou sot di la a.</verse>
        <verse osisID='Matt.15.13'>Jezi reponn yo: Si se pa Papa m' nan syèl la ki plante yon plant, yo gen pou yo derasinen li.</verse>
        <verse osisID='Matt.15.14'>Pa okipe yo! Se yon bann avèg k'ap mennen avèg parèy yo. Si yon avèg ap mennen yon lòt avèg, tou de gen pou tonbe nan menm twou a.</verse>
        <verse osisID='Matt.15.15'>Pyè pran lapawòl, li di Jezi konsa: Esplike nou parabòl sa a non.</verse>
        <verse osisID='Matt.15.16'>Jezi di: Nou menm tou, nou san konprann toujou!</verse>
        <verse osisID='Matt.15.17'>Nou pa konprann pawòl sa a: Tout bagay ki antre nan bouch yon moun, sa pase nan vant li. Apre sa, li soti deyò.</verse>
        <verse osisID='Matt.15.18'>Men, bagay ki soti nan bouch yon moun, se nan kè l' sa soti. Se bagay konsa ki mete yon moun nan kondisyon pou l' pa ka sèvi Bondye.</verse>
        <verse osisID='Matt.15.19'>Se nan kè l' tout move lide soti, lide touye moun, lide fè adiltè ak tout lòt bagay ki pa dakò ak volonte Bondye tankou lide vòlò, lide fè manti sou moun, lide bay manti.</verse>
        <verse osisID='Matt.15.20'>Se bagay sa yo ki mete yon moun nan kondisyon pou l' pa ka sèvi Bondye. Men, keksyon manje san lave men, jan yo di l' la, sa pa ka mete yon moun nan kondisyon pou l' pa ka sèvi Bondye.</verse>
        <verse osisID='Matt.15.21'>¶ Jezi kite kote l' te ye a, li ale nan zòn lavil Tir ak lavil Sidon.</verse>
        <verse osisID='Matt.15.22'>Se konsa, yon fanm, moun peyi Kanaran ki t'ap viv nan zòn lan, vin jwenn li. Li pran rele: Mèt, pitit wa David la, pitye pou mwen. Pitit fi m' lan gen yon move lespri sou li k'ap fatige l' anpil.</verse>
        <verse osisID='Matt.15.23'>Men, Jezi pa okipe li menm. Disip li yo pwoche bò kote l', yo di l' konsa: Fè l' ale non. Paske, l'ap mache dèyè nou, l'ap plede rele nan zòrèy nou.</verse>
        <verse osisID='Matt.15.24'>Jezi reponn: Se sèlman pou moun ki pèdi nan ras Izrayèl la yo voye mwen.</verse>
        <verse osisID='Matt.15.25'>Men, fanm lan vini, li lage kò l' nan pye Jezi, li di li konsa: Mèt, fè kichòy pou mwen non.</verse>
        <verse osisID='Matt.15.26'>Jezi reponn li: Sa pa bon pou m' wete pen nan bouch timoun yo pou m' jete l' bay chen.</verse>
        <verse osisID='Matt.15.27'>Lè sa a fanm lan di li: Se vre wi, Mèt. Men, chen manje ti kal pen ki tonbe anba tab mèt li.</verse>
        <verse osisID='Matt.15.28'>Lè sa a, Jezi di li: Madanm. Ou gen konfyans anpil. Tout bagay ap pase pou ou jan ou vle l' la. Menm lè a, pitit fi l' la geri.</verse>
        <verse osisID='Matt.15.29'>¶ Jezi kite kote l' te ye a, li mache sou bò lanmè Galile a. Li moute sou yon ti mòn, li chita la.</verse>
        <verse osisID='Matt.15.30'>Yon bann moun vin jwenn li. Yo mennen moun k'ap bwete, moun ki avèg, bèbè, enfim ansanm ak anpil lòt moun malad ankò. Yo mete yo nan pye Jezi. Jezi geri yo.</verse>
        <verse osisID='Matt.15.31'>Foul moun yo te sezi anpil lè yo wè sa: bèbè yo pale, enfim yo geri, moun k'ap bwete yo mache dwat, avèg yo wè. Lè sa a, yo pran fè lwanj Bondye pèp Izrayèl la.</verse>
        <verse osisID='Matt.15.32'>Jezi rele disip li yo, li di: Kè m' fè m' mal pou moun sa yo. Sa fè twa jou depi yo la avè m', yo pa gen anyen pou yo manje ankò. Mwen pa vle voye yo ale konsa san manje. Yo ka tonbe feblès nan chemen an.</verse>
        <verse osisID='Matt.15.33'>Disip yo mande li: Nan dezè sa a, ki bò pou nou jwenn pen pou bay tout moun sa yo manje?</verse>
        <verse osisID='Matt.15.34'>Jezi mande yo: Konbe pen nou gen konsa? Yo reponn li: Nou gen sèt pen ak kèk ti pwason.</verse>
        <verse osisID='Matt.15.35'>Lè sa a, Jezi fè foul moun yo chita atè.</verse>
        <verse osisID='Matt.15.36'>Li pran sèt pen yo ak pwason yo, li di Bondye mèsi, li kase yo an moso, li renmèt yo bay disip li yo. Disip yo menm mache bay tout moun.</verse>
        <verse osisID='Matt.15.37'>Tout moun te manje plen vant yo. Disip yo plen sèt panyen pote ale ak moso ki te rete yo.</verse>
        <verse osisID='Matt.15.38'>Te gen antou katmil (4.000) gason ki te jwenn manje pou yo manje, san konte fanm ak timoun.</verse>
        <verse osisID='Matt.15.39'>Apre sa, Jezi voye foul moun yo ale, li menm li moute nan kannòt la, li ale nan yon peyi yo rele Magadan.</verse>
      </chapter>
      <chapter osisID='Matt.16'>
        <verse osisID='Matt.16.1'>¶ Farizyen yo ak sadiseyen yo pwoche bò kot Jezi. Yo te vle pran l' nan pèlen. Yo mande l' pou l' fè yon mirak ki pou moutre se Bondye ki ba l' tout pouvwa sa a.</verse>
        <verse osisID='Matt.16.2'>Jezi reponn yo: Lè solèy la pral kouche, nou di: Gade jan syèl la wouj, tan an pral bèl. Nan granmaten nou di: Jòdi a l'ap fè lapli. Gade jan syèl la kouvri, li tou wouj.</verse>
        <verse osisID='Matt.16.3'>Nou konn ki sans pou nou bay bagay k'ap pase nan syèl la. Poukisa, atò, nou pa konn ki sans pou nou bay bagay k'ap pase sou latè koulye a?</verse>
        <verse osisID='Matt.16.4'>Moun alèkile yo, atout yo mechan, atout yo vire do bay Bondye, men y'ap mande mirak! Men tou, yo p'ap jwenn lòt mirak pase mirak Jonas la. Apre sa, li vire do l', li al fè wout li.</verse>
        <verse osisID='Matt.16.5'>¶ Lè disip yo janbe lòt bò lanmè a, yo te bliye pote pen.</verse>
        <verse osisID='Matt.16.6'>Lè sa a, Jezi di yo: Fè atansyon, pran prekosyon nou avèk ledven farizyen yo ansanm ak ledven sadiseyen yo.</verse>
        <verse osisID='Matt.16.7'>Disip yo yonn t'ap di lòt: Se paske nou pa pote pen kifè l'ap di sa.</verse>
        <verse osisID='Matt.16.8'>Jezi vin konnen sa yo t'ap di konsa. Li mande yo: Poukisa nou yonn ap di lòt se paske nou pa pote pen kifè m'ap di sa? Ala nou manke konfyans nan Bondye!</verse>
        <verse osisID='Matt.16.9'>Nou poko ka konprann toujou! Se bliye nou gen tan bliye lè m' te separe senk pen bay senkmil (5.000) moun lan? Nou pa chonje konbe panyen nou te pote ale?</verse>
        <verse osisID='Matt.16.10'>Se bliye nou gen tan bliye lè m' te separe sèt pen bay katmil (4.000) moun lan? Nou pa chonje konbe panyen nou te pote ale apre sa?</verse>
        <verse osisID='Matt.16.11'>Ki jan nou fè konprann se sou pen mwen t'ap pale nou, lè mwen di nou: pran prekosyon nou ak ledven farizyen yo ansanm ak ledven sadiseyen yo?</verse>
        <verse osisID='Matt.16.12'>Se lè sa a disip yo konprann li pa t' di yo pran prekosyon ak ledven yo fè pen, men ak tout bagay farizyen yo ak sadiseyen yo t'ap moutre moun.</verse>
        <verse osisID='Matt.16.13'>¶ Apre sa, Jezi ale nan rejyon ki toupre lavil Sezare Filip la. Li mande disip li yo: Ki moun yo di mwen ye, mwen menm, Moun Bondye voye nan lachè a?</verse>
        <verse osisID='Matt.16.14'>Yo reponn li: Gen moun ki di se Jan Batis ou ye. Gen lòt ki di ou se Eli. Gen lòt ankò ki di ou se Jeremi osinon yonn nan pwofèt yo.</verse>
        <verse osisID='Matt.16.15'>Li di yo: Bon, nou menm, ki moun nou di mwen ye?</verse>
        <verse osisID='Matt.16.16'>Simon Pyè reponn: Ou se Kris la, Pitit Bondye vivan an.</verse>
        <verse osisID='Matt.16.17'>Lè sa a, Jezi di li: Ou wè ou menm, Simon, pitit Jan an, ou se yon nonm Bondye beni. Paske, se pa moun ki fè ou konn verite sa a. Men, se Papa m' ki nan syèl la ki fè sa pou ou.</verse>
        <verse osisID='Matt.16.18'>Mwen menm, men sa m'ap di ou: Ou se yon wòch, Pyè. Se sou wòch sa a m'ap bati legliz mwen. Ata lanmò p'ap kapab fè l' anyen.</verse>
        <verse osisID='Matt.16.19'>M'ap ba ou kle Peyi Wa ki nan syèl la. Tou sa ou va defann moun fè sou latè, yo p'ap kapab fè l' nan syèl la non plis. Tou sa ou va pèmèt moun fè sou latè, y'a kapab fè l' nan syèl la tou.</verse>
        <verse osisID='Matt.16.20'>Apre sa, li bay disip li yo lòd pou yo pa di pesonn se Kris la li ye.</verse>
        <verse osisID='Matt.16.21'>¶ Depi lè sa a, Jezi kòmanse pale aklè ak disip li yo, li di: Fòk mwen moute lavil Jerizalèm. Fòk mwen soufri anpil nan men chèf fanmi yo, nan men chèf prèt yo, nan men dirèktè lalwa yo. Y'ap fè yo touye mwen. Men, sou twa jou, mwen gen pou m' leve soti vivan nan lanmò.</verse>
        <verse osisID='Matt.16.22'>Lè sa a, Pyè rele Jezi sou kote, li di l' konsa: Mande Bondye padon, Mèt! Sa p'ap rive ou.</verse>
        <verse osisID='Matt.16.23'>Men, Jezi vire tèt li, li di Pyè konsa: Wete kò ou sou mwen, Satan. W'ap chache fè m' tonbe. Lide ou pa sou sa Bondye vle, men sou sa lèzòm ta vle.</verse>
        <verse osisID='Matt.16.24'>¶ Apre sa, Jezi di disip li yo: Si yon moun vle mache dèyè m', se pou li bliye tèt li. Se pou l' chaje kwa l' sou zepòl li, epi swiv mwen.</verse>
        <verse osisID='Matt.16.25'>Paske, moun ki ta vle sove lavi l' va pèdi li. Men, moun ki va pèdi lavi l' poutèt mwen, li va jwenn li ankò.</verse>
        <verse osisID='Matt.16.26'>Kisa sa ta sèvi yon moun pou l' ta genyen lemonn antye si l' pèdi lavi li? Kisa yon moun kapab bay pou l' gen lavi?</verse>
        <verse osisID='Matt.16.27'>Konprann sa byen, Moun Bondye voye nan lachè a gen pou l' tounen ak zanj li yo, nan tout bèl pouvwa Papa l' la. Lè sa a, li va bay chak moun sa yo merite dapre sa yo fè.</verse>
        <verse osisID='Matt.16.28'>Sa m'ap di nou la a, se vre wi: Nan moun ki la koulye a, gen ladan yo ki p'ap gen tan mouri san yo pa wè Moun Bondye voye nan lachè a tounen tankou yon wa k'ap gouvènen.</verse>
      </chapter>
      <chapter osisID='Matt.17'>
        <verse osisID='Matt.17.1'>¶ Sis jou apre sa, Jezi pran Pyè, Jak ak Jan, frè Jak la, li mennen yo pou kont yo sou tèt yon mòn byen wo.</verse>
        <verse osisID='Matt.17.2'>Antan Jezi te la, li pran chanje devan yo. Figi l' vin klere tankou solèy la. Rad li vin blan tankou yon limyè.</verse>
        <verse osisID='Matt.17.3'>Twa disip yo wè Moyiz ak Eli parèt, yo t'ap pale ak Jezi.</verse>
        <verse osisID='Matt.17.4'>Lè sa a, Pyè pran lapawòl, li di Jezi konsa: Met, sa bon nèt pou nou isit la. Si ou vle, m'ap moute twa ti kay, yonn pou ou, yonn pou Moyiz ak yonn pou Eli.</verse>
        <verse osisID='Matt.17.5'>Antan Pyè t'ap pale toujou, yon nwaj byen klere vin kouvri yo. Yo tande yon vwa soti nan nwaj la, li di: Sa se pitit mwen renmen anpil la. Li fè kè m' kontan anpil. Koute li.</verse>
        <verse osisID='Matt.17.6'>Lè disip yo tande vwa a yo tonbe fas atè tèlman yo te pè.</verse>
        <verse osisID='Matt.17.7'>Men, Jezi pwoche bò kote yo, li manyen yo, li di: Leve non, nou pa bezwen pè.</verse>
        <verse osisID='Matt.17.8'>Yo leve je yo, yo wè Jezi te pou kont li.</verse>
        <verse osisID='Matt.17.9'>Antan yo t'ap desann mòn lan, Jezi ba yo lòd sa a: Pa pale ak pesonn sou sa nou sot wè a, jouk mwen menm, Moun Bondye voye nan lachè a, m'a leve soti vivan nan lanmò.</verse>
        <verse osisID='Matt.17.10'>Twa disip yo poze l' keksyon sa a: Poukisa dirèktè lalwa yo di se pou Eli vin anvan?</verse>
        <verse osisID='Matt.17.11'>Jezi reponn yo: Se vre. Eli gen pou l' vin anvan, pou l' mete tout bagay nan lòd.</verse>
        <verse osisID='Matt.17.12'>Men, m'ap di nou sa: Eli vin deja. Men, yo pa t' rekonèt li, yo fè l' tou sa yo te vle. Se onsa tou, yo gen pou yo maltrete Moun Bondye voye nan lachè a.</verse>
        <verse osisID='Matt.17.13'>Lè sa a, disip yo vin konprann li t'ap pale yo sou Jan Batis.</verse>
        <verse osisID='Matt.17.14'>¶ Lè yo rive kote foul moun yo, yon nonm pwoche bò kot Jezi, li lage kò l' ajenou devan l', li di:</verse>
        <verse osisID='Matt.17.15'>Mèt, gen pitye pou pitit gason m' lan. Li gen malkadi. Lè ou tande kriz la pran l' konsa, anpil fwa li tonbe nan dife osinon nan dlo.</verse>
        <verse osisID='Matt.17.16'>Mwen mennen l' bay disip ou yo, men yo pa t' kapab geri li.</verse>
        <verse osisID='Matt.17.17'>Jezi reponn: Ala moun san konfyans nan Bondye! Ala move moun! Jouk kilè pou m' rete nan mitan nou? Jouk kilè pou m' sipòte nou? Mennen ti gason an isit ban mwen.</verse>
        <verse osisID='Matt.17.18'>Jezi pale sevè ak move lespri a. Lespri a soti. Menm lè a, ti nonm lan geri.</verse>
        <verse osisID='Matt.17.19'>Apre sa, disip yo pwoche bò kot Jezi, yo mande l' apa: Poukisa nou pa t' kapab chase move lespri sa a?</verse>
        <verse osisID='Matt.17.20'>Jezi di yo: Se paske nou manke konfyans nan Bondye. Sa m'ap di nou la a, se vre wi: si nou te gen konfyans nan Bondye gwosè yon ti grenn moutad, nou ta di ti mòn sa a: wete kò ou la, al laba, li ta chanje plas. Pa gen anyen nou pa ta kapab fè.</verse>
        <verse osisID='Matt.17.21'>Men, kalite lespri sa yo, se fòs lapriyè ak jèn ki pou fè yo soti.</verse>
        <verse osisID='Matt.17.22'>¶ Yon jou, antan tout disip yo te la ansanm nan peyi Galile, Jezi di yo: Mwen menm, Moun Bondye voye nan lachè a, mwen gen pou m' tonbe anba men lèzòm.</verse>
        <verse osisID='Matt.17.23'>Yo pral touye m', men sou twa jou, m'ap leve soti vivan nan lanmò. Sa te fè disip yo lapenn anpil.</verse>
        <verse osisID='Matt.17.24'>¶ Lè Jezi rive Kapènawòm ak disip li yo, moun ki t'ap ranmase lajan taks pou tanp lan pwoche bò kot Pyè, yo mande li: Eske mèt ou a peye lajan taks pou tanp lan?</verse>
        <verse osisID='Matt.17.25'>Pyè di: Li peye wi. Antan Pyè ap antre nan kay la, anvan li louvri bouch li, Jezi di l': Sa ou konprann nan sa, Simon? Ki moun ki gen pou peye dwa ak taks bay leta? Sitwayen peyi a, osinon etranje?</verse>
        <verse osisID='Matt.17.26'>Pyè reponn li: Etranje yo. Lè sa a, Jezi di li: Si se konsa, sitwayen yo egzan.</verse>
        <verse osisID='Matt.17.27'>Men, nou pa vle bay move egzanp: Ale bò lanmè a, voye yon zen nan dlo a. Rale premye pwason ki va mòde ladan l' lan. Louvri bouch li, wa jwenn yon pyès lajan, mezi pou peye taks pa m' ak taks pa ou. Pran l', al peye pou nou de.</verse>
      </chapter>
      <chapter osisID='Matt.18'>
        <verse osisID='Matt.18.1'>¶ Lè sa a, disip yo pwoche bò kote Jezi, yo mande li: Ki moun ki pi grannèg nan Peyi Wa ki nan syèl la?</verse>
        <verse osisID='Matt.18.2'>Jezi rele yon timoun, li mete l' nan mitan yo.</verse>
        <verse osisID='Matt.18.3'>Li di: Sa m'ap di nou la a, se vre wi: Si nou pa chanje, si nou pa tounen tankou yon timoun piti, nou p'ap janm ka mete pye nou nan Peyi Wa ki nan syèl la.</verse>
        <verse osisID='Matt.18.4'>Se poutèt sa, moun ki va soumèt tèt li devan Bondye, ki va tounen tankou timoun sa a, se li ki va pi grannèg nan Peyi Wa ki nan syèl la.</verse>
        <verse osisID='Matt.18.5'>Nenpòt moun ki resevwa yon timoun tankou timoun sa a, se mwen menm li resevwa.</verse>
        <verse osisID='Matt.18.6'>Kanta moun ki fè yonn nan timoun sa yo ki kwè nan mwen tonbe nan peche, li ta pi bon pou li si yo ta mare yon gwo wòl moulen nan kou l' voye l' jete nan fon lanmè.</verse>
        <verse osisID='Matt.18.7'>¶ Ala yon lapenn pou lèzòm! Pa manke bagay ki pou fè yo tonbe nan peche! Wi! se vre, bagay sa yo ap toujou la. Men, malè pou moun ki lakòz bagay sa yo rive!</verse>
        <verse osisID='Matt.18.8'>Si se men ou osinon pye ou ki pou ta fè ou tonbe nan peche, koupe l' voye jete byen lwen ou. Pito ou antre nan lavi a ak yon sèl men osinon ak yon sèl pye, pase pou ou rete ak de men ou osinon ak de pye ou, epi pou yo jete ou nan dife ki p'ap janm fini an.</verse>
        <verse osisID='Matt.18.9'>Si se je ou ki pou ta fè ou tonbe nan peche, rache li voye jete byen lwen ou. Pito ou antre nan lavi a ak yon sèl grenn je, pase pou ou rete ak tou de je ou epi pou yo jete ou nan dife lanfè a.</verse>
        <verse osisID='Matt.18.10'>Atansyon: Piga nou meprize yon sèl nan ti piti sa yo. Paske m'ap di nou sa: zanj gadyen yo ki nan syèl la, se tout tan yo la devan Papa m' ki nan syèl la.</verse>
        <verse osisID='Matt.18.11'>Paske, Moun Bondye voye nan lachè a vin delivre sa ki te pèdi.</verse>
        <verse osisID='Matt.18.12'>Sa nou konprann nan sa? Si yon nonm gen san mouton, epi li rete konsa li pa wè yonn ladan yo, èske li p'ap kite katrevendiznèf lòt yo sou mòn lan, pou li ale chache mouton ki pèdi a?</verse>
        <verse osisID='Matt.18.13'>Si l' rive jwenn li menm, se vre wi, sa m'ap di nou la a, l'ap pi kontan pou mouton sa a pase pou katrevendiznèf lòt yo ki pa t' pèdi.</verse>
        <verse osisID='Matt.18.14'>Konsa tou, Papa nou ki nan syèl la pa ta renmen wè yon sèl nan ti piti sa yo rive pèdi.</verse>
        <verse osisID='Matt.18.15'>¶ Si frè ou fè ou yon bagay ki mal, ale jwenn li, rele l' apa. Fè l' wè sa li fè a mal. Si li koute ou, se mete wa mete frè ou ankò sou bon chemen.</verse>
        <verse osisID='Matt.18.16'>Men, si li pa vle koute ou, pran yonn osinon de lòt moun avè ou. Konsa, tout bagay va regle sou depozisyon de osinon twa temwen.</verse>
        <verse osisID='Matt.18.17'>Si l' refize koute yo tou, lè sa a wa di legliz la sa. Si l' refize koute legliz la, ou mèt gade l' tankou yon etranje pou ou, tankou yon pèseptè kontribisyon.</verse>
        <verse osisID='Matt.18.18'>Se vre wi, sa m'ap di nou la a: Tou sa n'a defann moun fè sou latè, yo p'ap kapab fè l' nan syèl la non plis. Tou sa n'a pèmèt moun fè sou latè, y'a kapab fè l' nan syèl la tou.</verse>
        <verse osisID='Matt.18.19'>Men sa m'ap di nou ankò: Si de nan nou mete yo dakò sou latè pou mande nenpòt ki bagay lè y'ap lapriyè, Papa m' ki nan syèl la va ba yo li.</verse>
        <verse osisID='Matt.18.20'>Paske, chak fwa de ou twa moun mete tèt yo ansanm nan non mwen, m'ap la nan mitan yo.</verse>
        <verse osisID='Matt.18.21'>¶ Lè sa a, Pyè pwoche bò kot Jezi, li di l' konsa: Mèt, konbe fwa pou m' padonnen frè m' lè li fè m' yon bagay mal? Sèt fwa konsa?</verse>
        <verse osisID='Matt.18.22'>Jezi reponn li: Non, Pyè. Mwen pa di ou padonnen l' sèt fwa, men padonnen l' swasanndis fwa sèt fwa.</verse>
        <verse osisID='Matt.18.23'>Men ki jan sa ap pase nan Peyi Wa ki nan syèl la: Se tankou yon wa ki te vle fè regleman ak domestik li yo.</verse>
        <verse osisID='Matt.18.24'>Li te fèk kòmanse fè regleman an lè yo mennen yonn ba li ki te dwe l' senkantmil (50.000) goud.</verse>
        <verse osisID='Matt.18.25'>Men, nonm lan pa t' gen dekwa peye tout lajan sa a. Mèt la bay lòd pou yo vann li tankou esklav, li menm, madanm li, pitit li yo ansanm ak tou sa l' te genyen, pou peye dèt la.</verse>
        <verse osisID='Matt.18.26'>Domestik la tonbe ajenou devan mèt la, li di li: Mèt, tanpri souple, pran yon ti pasyans pou mwen, m'a peye ou tout lajan an.</verse>
        <verse osisID='Matt.18.27'>Kè mèt domestik la fè l' mal, li kite lajan an la pou li, li kite l' ale.</verse>
        <verse osisID='Matt.18.28'>Lè domestik la soti, li kontre ak yon kanmarad ki te dwe l' san (100) goud. Li kenbe l', li pran trangle l', li di li: Peye m' sa ou dwe m' lan.</verse>
        <verse osisID='Matt.18.29'>Kanmarad la lage kò l' atè, li di lòt la: Tanpri, pran yon ti pasyans pou mwen, m'a peye ou.</verse>
        <verse osisID='Matt.18.30'>Men, lòt la pa tande. Li fè mete kanmarad la nan prizon, pou jouk lè li fin peye sa li dwe a.</verse>
        <verse osisID='Matt.18.31'>Lè lòt domestik yo wè sak te rive, sa te fè yo mal anpil. Y al rakonte mèt la sak te pase.</verse>
        <verse osisID='Matt.18.32'>Lè sa a, mèt la fè rele domestik la. Li di l' konsa: Gade jan ou mechan! Mwen kite tout lajan sa a pou ou paske ou te mande m' fè sa pou ou.</verse>
        <verse osisID='Matt.18.33'>Ou te dwe gen pitye pou kanmarad ou a menm jan mwen te gen pitye pou ou a.</verse>
        <verse osisID='Matt.18.34'>Mèt la fè gwo kòlè, li fè mete msye nan prizon pou yo bat li jouk lè li fin peye tou sa l' te dwe a.</verse>
        <verse osisID='Matt.18.35'>Se konsa Papa m' ki anwo nan syèl la va aji ak nou, si nou pa padonnen frè nou yo ak tout kè nou.</verse>
      </chapter>
      <chapter osisID='Matt.19'>
        <verse osisID='Matt.19.1'>¶ Lè Jezi fin di pawòl sa yo, li kite peyi Galile a, li ale nan zòn peyi Jide ki lòt bò larivyè Jouden an.</verse>
        <verse osisID='Matt.19.2'>Yon gwo foul moun t'ap swiv li. Lè l' rive, li geri malad yo.</verse>
        <verse osisID='Matt.19.3'>¶ Kèk farizyen pwoche bò kot Jezi pou yo wè si yo te ka pran l' nan pèlen. Yo mande li: Eske lalwa nou pèmèt yon nonm kite ak madanm li pou nenpòt ki kòz?</verse>
        <verse osisID='Matt.19.4'>Jezi reponn yo: Eske nou pa li sa ki ekri nan Liv la? Nan konmansman, lè Bondye t'ap fè moun, li te fè yo gason ak fi.</verse>
        <verse osisID='Matt.19.5'>Apre sa li di: Se poutèt sa, gason an va kite papa l' ak manman l' pou l' mete tèt li ansanm ak madanm li. Yo tou de va fè yon sèl kò.</verse>
        <verse osisID='Matt.19.6'>Konsa, yo pa de ankò, men yo fè yon sèl kò. Se poutèt sa, pesonn moun pa gen dwa separe sa Bondye mete ansanm.</verse>
        <verse osisID='Matt.19.7'>Farizyen yo di li: Bon, poukisa Moyiz te bay lòd pou yon nonm ekri yon papye divòs voye bay madanm li, anvan pou l' kite avè li?</verse>
        <verse osisID='Matt.19.8'>Jezi reponn yo: Se paske nou gen tèt di kifè Moyiz te ban nou dwa kite ak madanm nou. Men, nan konmansman se pa t' konsa.</verse>
        <verse osisID='Matt.19.9'>Mwen menm, men sa m'ap di nou: Lè yon nonm kite ak madanm li pou l' al marye ak yon lòt, li fè adiltè, esepte si se pou lenkondite li ta kite ake madanm lan.</verse>
        <verse osisID='Matt.19.10'>Disip li yo di li: Si se konsa bagay la ye pou yon nonm ak madanm li, pito yon nonm pa marye.</verse>
        <verse osisID='Matt.19.11'>Jezi reponn yo: Se pa tout moun ki asepte pawòl sa a. Se sèlman moun Bondye bay pouvwa pou sa.</verse>
        <verse osisID='Matt.19.12'>Paske, gen anpil rezon ki ka enpoze yon nonm marye. Genyen ki fèt tou konsa: yo pa ka marye. Gen lòt, se moun ki mete yo nan eta sa a pou yo pa ka marye. Gen lòt ankò ki pa marye poutèt Peyi Wa ki nan syèl la. Si yon moun ka asepte pawòl sa a, se pou l' asepte li.</verse>
        <verse osisID='Matt.19.13'>¶ Lè sa a, yo mennen kèk timoun piti bay Jezi pou l' te mete men l' sou tèt yo, pou l' te lapriyè pou yo. Men, disip yo t'ap di moun yo pa fè sa.</verse>
        <verse osisID='Matt.19.14'>Jezi di yo: Kite timoun yo vin jwenn mwen non. Pa enpoze yo vini. Paske, Peyi Wa ki nan syèl la, se pou tout moun ki tankou timoun sa yo li ye.</verse>
        <verse osisID='Matt.19.15'>Li mete men l' sou tèt yo. Apre sa, li pati, li kite kote l' te ye a.</verse>
        <verse osisID='Matt.19.16'>¶ Yon nonm pwoche bò kot Jezi, li di l' konsa: Mèt, ki bon bagay mwen dwe fè pou m' ka resevwa lavi ki p'ap janm fini an?</verse>
        <verse osisID='Matt.19.17'>Jezi reponn li: Poukisa w'ap poze m' keksyon sou sa ki bon? Se yon sèl ki bon. Si ou vle antre nan lavi a, se pou ou fè sa kòmandman yo mande. Nonm lan mande li: Kilès kòmandman sa yo?</verse>
        <verse osisID='Matt.19.18'>Jezi reponn li: Piga ou touye moun. Piga ou fè adiltè. Piga ou vòlò. Piga ou bay manti.</verse>
        <verse osisID='Matt.19.19'>Respekte papa ou ak manman ou. Se pou ou renmen frè parèy ou tankou ou renmen tèt pa ou.</verse>
        <verse osisID='Matt.19.20'>Jennonm lan di li: Mwen swiv tout bagay sa yo. Kisa pou m' fè ankò?</verse>
        <verse osisID='Matt.19.21'>Jezi di li: Si ou vle bon nèt san manke anyen, ale vann tou sa ou genyen, separe lajan an bay pòv. Lè sa a, wa gen yon richès nan syèl la. Apre sa, vin swiv mwen.</verse>
        <verse osisID='Matt.19.22'>Lè jennonm lan tande pawòl sa yo, li vin kagou, li vire do l', li ale paske li te gen anpil byen.</verse>
        <verse osisID='Matt.19.23'>¶ Lè sa a, Jezi di disip li yo: Sa m'ap di nou la a, se vre wi. Sa ap difisil nèt pou yon nonm rich antre nan Peyi Wa ki nan syèl la.</verse>
        <verse osisID='Matt.19.24'>M'ap di nou sa ankò: L'ap pi fasil pou gwo bèt yo rele chamo a pase nan je yon zegwi pase pou yon nonm rich antre nan Peyi Wa ki nan syèl la.</verse>
        <verse osisID='Matt.19.25'>Lè disip yo tande sa, yo pa t' manke sezi, yo di: Nan kondisyon sa a, ki moun ki ka sove?</verse>
        <verse osisID='Matt.19.26'>Jezi gade yo, li di: Moun pa ka fè sa, se vre. Men, pa gen anyen Bondye pa kapab fè.</verse>
        <verse osisID='Matt.19.27'>Lè sa a, Pyè di li: Men, koute non. Nou kite tout bagay pou nou swiv ou. Kisak pral rive nou?</verse>
        <verse osisID='Matt.19.28'>Jezi reponn yo: Se vre wi, sa m'ap di nou la a: Lè Moun Bondye voye nan lachè a va chita sou fòtèy li ak tout bèl pouvwa li, lè tout bagay va chanje nèt, nou menm k'ap swiv mwen, n'a chita sou douz fòtèy tou, pou nou ka jije douz branch ras Izrayèl la.</verse>
        <verse osisID='Matt.19.29'>Nenpòt moun ki va kite kay li, osinon frè l', osinon sè l', osinon papa l', osinon manman l', osinon pitit li, osinon jaden l', poutèt mwen, moun sa a gen pou l' resevwa san (100) fwa plis pase sa, ansanm ak lavi ki p'ap janm fini an.</verse>
        <verse osisID='Matt.19.30'>Anpil nan moun ki devan yo va rete dèyè. Anpil nan moun ki dèyè yo va pran devan.</verse>
      </chapter>
      <chapter osisID='Matt.20'>
        <verse osisID='Matt.20.1'>¶ Men ki jan sa ye nan Peyi Wa ki nan syèl la: Se tankou yon mèt jaden rezen ki soti granmaten al chache moun vin travay nan jaden rezen l' lan.</verse>
        <verse osisID='Matt.20.2'>Li antann ak yo pou l' ba yo sa yo peye pou yon jounen travay. Li voye yo al travay nan jaden rezen an.</verse>
        <verse osisID='Matt.20.3'>Li soti ankò vè nevè nan maten, li wè kèk lòt moun ki te kanpe sou plas la san yo p'ap fè anyen.</verse>
        <verse osisID='Matt.20.4'>Li di yo: Nou menm tou, nou mèt al travay nan jaden rezen m' lan, m'a peye nou pou sa n'a fè.</verse>
        <verse osisID='Matt.20.5'>Epi y al travay nan jaden an. Apre sa, mèt jaden an soti ankò vè midi, ak yon lòt fwa ankò vè twazè nan apremidi, li fè menm bagay la.</verse>
        <verse osisID='Matt.20.6'>Li te vè senkè nan apremidi lè li soti ankò. Li jwenn kèk lòt moun ki te kanpe la sou plas la, li di yo: Poukisa nou rete tout jounen an la san fè anyen konsa?</verse>
        <verse osisID='Matt.20.7'>Yo reponn li: Se paske pesonn pa ban nou travay. Mèt la di yo: Enben, nou menm tou, nou mèt al travay nan jaden rezen m' lan.</verse>
        <verse osisID='Matt.20.8'>Lè solèy fin kouche, mèt jaden an di jeran l' lan: Rele travayè yo, peye yo lajan yo. Kòmanse ak sa ki te vin an dènye yo pou fini ak premye yo.</verse>
        <verse osisID='Matt.20.9'>Mesye ki te antre nan travay vè senkè nan apremidi yo vini, yo chak yo resevwa lajan yon jounen travay.</verse>
        <verse osisID='Matt.20.10'>Lè mesye ki te la depi granmaten yo vin rive, yo te kwè yo tapral resevwa plis. Men, yo chak resevwa lajan yon jounen travay tou.</verse>
        <verse osisID='Matt.20.11'>Lè yo resevwa lajan an, yo tonbe bougonnen sou do mèt jaden an.</verse>
        <verse osisID='Matt.20.12'>Yo di konsa: Moun sa yo vin an dènye, yo travay yon sèl ti moman, epi ou peye yo menm lajan ak nou ki fatige kò n' travay tout jounen an anba chalè solèy la.</verse>
        <verse osisID='Matt.20.13'>Mèt la reponn yonn nan yo: Zanmi, mwen pa fè ou okenn lenjistis. Nou te antann pou yon pri, pa vre?</verse>
        <verse osisID='Matt.20.14'>Enben, pran lajan ou, al fè wout ou. Se mwen menm ki vle bay moun ki vin an dènye yo menm lajan avè ou.</verse>
        <verse osisID='Matt.20.15'>Eske m' pa gen dwa fè sa m' vle ak lajan mwen? Osinon, èske sa fè ou mal si m' gen bon kè?</verse>
        <verse osisID='Matt.20.16'>Apre sa, Jezi di yo ankò: Se konsa moun ki dèyè yo va pran devan, moun ki devan yo va rete dèyè nèt.</verse>
        <verse osisID='Matt.20.17'>¶ Apre sa, Jezi t'ap moute Jerizalèm. Antan li t'ap mache sou wout la, li pran douz disip li yo apa, li di yo:</verse>
        <verse osisID='Matt.20.18'>Tande. Men n'ap moute Jerizalèm kote yo pral lage m', mwen menm Moun Bondye voye nan lachè a, nan men chèf prèt yo ansanm ak dirèktè lalwa yo. Yo pral kondannen m' amò,</verse>
        <verse osisID='Matt.20.19'>y'ap lage m' bay moun lòt nasyon yo. Etranje sa yo pral pase m' nan rizib, yo pral bat mwen ak kout fwèt, apre sa yo pral kloure m' sou yon kwa. Men, sou twa jou, m'a leve soti vivan nan lanmò.</verse>
        <verse osisID='Matt.20.20'>¶ Lè sa a, manman pitit Zebede yo pwoche bò kote Jezi ak pitit li yo. Li bese tèt li byen ba devan Jezi pou mande l' yon favè.</verse>
        <verse osisID='Matt.20.21'>Jezi di li: Kisa ou vle? Madanm lan reponn: Men de pitit mwen yo. Bay lòd pou yo chita, yonn sou bò dwat ou, lòt la sou bò gòch ou, lè ou va wa.</verse>
        <verse osisID='Matt.20.22'>Jezi reponn li? Nou pa konnen sa n'ap mande la a. Eske nou kapab bwè nan menm gode doulè mwen gen pou m' bwè a? Yo di li: Nou kapab.</verse>
        <verse osisID='Matt.20.23'>Jezi reponn yo: Se vre. n'a bwè nan gode m' lan. Men, kanta pou chita sou bò dwat osinon sou bò gòch mwen an, se pa mwen ki bay sa. Plas sa yo, Papa m' rezève yo pou moun li vle.</verse>
        <verse osisID='Matt.20.24'>Lè dis lòt disip yo tande sa, yo pa t' manke fache sou de frè yo.</verse>
        <verse osisID='Matt.20.25'>Jezi rele yo, li di yo: Nou konnen ki jan chèf nasyon yo trete pèp la tankou esklav. Grannèg yo renmen fè moun santi jan yo gen pouvwa.</verse>
        <verse osisID='Matt.20.26'>Men, se pa konsa pou sa fèt nan mitan nou. Okontrè, si yonn nan nou ta vle vin grannèg, se pou l' sèvi nou tout.</verse>
        <verse osisID='Matt.20.27'>Si yonn nan nou ta vle chèf, se pou l' esklav nou tout.</verse>
        <verse osisID='Matt.20.28'>Se konsa, mwen menm, Moun Bondye voye nan lachè a, mwen pa vini pou moun rann mwen sèvis, men mwen vini pou m' rann moun sèvis. Wi, mwen vin bay lavi m' pou peye delivrans anpil moun.</verse>
        <verse osisID='Matt.20.29'>¶ Antan yo t'ap soti lavil Jeriko, yon gwo foul moun pran swiv Jezi.</verse>
        <verse osisID='Matt.20.30'>Te gen de avèg chita bò chemen an. Yo annik tande se Jezi ki t'ap pase, yo pran rele: Mèt, pitit David la, pitye pou nou.</verse>
        <verse osisID='Matt.20.31'>Moun yo t'ap kouri dèyè yo pou fè yo pe bouch yo. Men, yo t'ap rele pi rèd: Mèt, pitit David la, gen pitye pou nou!</verse>
        <verse osisID='Matt.20.32'>Jezi rete, li rele avèg yo, li mande yo: Kisa nou vle m' fè pou nou?</verse>
        <verse osisID='Matt.20.33'>Yo di li: Mèt, fè nou wè nan je nou ankò.</verse>
        <verse osisID='Matt.20.34'>Kè Jezi fè l' mal pou yo, li manyen je yo. Menm lè a de mesye yo wè, epi yo swiv Jezi.</verse>
      </chapter>
      <chapter osisID='Matt.21'>
        <verse osisID='Matt.21.1'>¶ Yo t'ap pwoche bò lavil Jerizalèm, yo te gen tan rive nan bouk Betfaje, toupre mòn Oliv la. Lè sa a, Jezi voye de nan disip li yo,</verse>
        <verse osisID='Matt.21.2'>li di yo: Ale nan bouk ki devan nou an. Kou n'a rive, n'a jwenn yon manman bourik mare, ak yon jenn ti bourik avèk li. Lage yo, mennen yo ban mwen.</verse>
        <verse osisID='Matt.21.3'>Si yon moun di nou kichòy, n'a reponn: Se Mèt la ki bezwen yo. Menm lè a, la kite nou ale ak yo.</verse>
        <verse osisID='Matt.21.4'>Sa te rive konsa pou pawòl pwofèt la te di a te ka rive vre:</verse>
        <verse osisID='Matt.21.5'>Ale di moun lavil Siyon yo: Gade, men wa nou an ap vin jwenn nou. Li san lògèy, li moute yon bourik, yon ti bourik dèyè manman.</verse>
        <verse osisID='Matt.21.6'>Disip yo ale, yo fè tou sa Jezi te bay yo lòd fè a.</verse>
        <verse osisID='Matt.21.7'>Yo mennen manman bourik la ak jenn ti bourik la, yo mete rad yo sou bèt yo, epi Jezi moute chita.</verse>
        <verse osisID='Matt.21.8'>Yon foul moun te tann rad yo atè sou tout chemen an. Gen lòt menm ki te koupe branch bwa, yo mete yo atè nan chemen an.</verse>
        <verse osisID='Matt.21.9'>Ni foul moun ki t'ap mache devan Jezi a, ni moun ki t'ap mache dèyè l' yo, yo tout t'ap rele: Lwanj pou Pitit David la! Benediksyon pou Moun ki vini nan non Mèt la. Lwanj pou Bondye jouk anwo nan syèl la!</verse>
        <verse osisID='Matt.21.10'>Lè Jezi antre lavil Jerizalèm, tout lavil la te tèt anba. Moun yo t'ap mande: Ki moun nonm sa a ye menm?</verse>
        <verse osisID='Matt.21.11'>Foul moun yo menm t'ap reponn yo: Se pwofèt Jezi, moun Nazarèt nan peyi Galile a.</verse>
        <verse osisID='Matt.21.12'>¶ Jezi antre nan tanp Bondye a, li chase tout moun ki t'ap vann ak tout moun ki t'ap achte nan tanp lan. Li chavire tab moun ki t'ap chanje lajan yo ansanm ak chèz moun ki t'ap vann pijon yo.</verse>
        <verse osisID='Matt.21.13'>Apre sa, li di yo; Men sa ki ekri: y'a rele kay mwen an kay kote pou moun vin lapriyè nan pye m'. Men nou menm, nou fè l' tounen yon kachèt pou vòlè.</verse>
        <verse osisID='Matt.21.14'>Kèk avèg ak kèk enfim nan pye pwoche bò kote Jezi nan tanp lan. Li geri yo.</verse>
        <verse osisID='Matt.21.15'>Men, chèf prèt yo ak dirèktè lalwa yo te fache anpil lè yo wè bèl bagay li t'ap fè, lè yo tande timoun yo ki t'ap rele nan tanp lan: Lwanj pou Pitit David la!</verse>
        <verse osisID='Matt.21.16'>Yo di Jezi konsa: Eske ou pa tande sa y'ap di? Jezi reponn yo: M' tande wi. Eske nou pa janm li pawòl sa a nan Liv la: Ou fè timoun piti ak tibebe nan tete fè gwo lwanj pou ou?</verse>
        <verse osisID='Matt.21.17'>Apre sa, li kite yo, li soti lavil la, li ale Betani. Se la li pase nwit lan.</verse>
        <verse osisID='Matt.21.18'>¶ Nan denmen maten, antan yo t'ap tounen lavil Jerizalèm, Jezi te grangou.</verse>
        <verse osisID='Matt.21.19'>Li wè yon pye fig frans bò wout la, li pwoche bò kote l'. Men se fèy ase li jwenn. Lè sa a, Jezi di pye fig frans lan: Ou p'ap janm donnen ankò. Menm lè a, pye fig frans lan cheche.</verse>
        <verse osisID='Matt.21.20'>Lè disip yo wè sa, yo pa t' manke sezi, yo di li: Kouman pye fig frans lan fè vin chèch nan yon ti moman?</verse>
        <verse osisID='Matt.21.21'>Jezi reponn yo: Sa m'ap di nou la a, se vre wi: Si nou te gen konfyans nan Bondye, si nou pa t' gen doutans nan kè nou, se pa sèlman sak rive pye fig frans lan nou ta fè. Men, nou ta ka di mòn sa a: Wete kò ou la. Ale jete tèt ou nan lanmè. Sa ta fèt vre.</verse>
        <verse osisID='Matt.21.22'>Si nou gen konfyans nan Bondye, n'a resevwa tou sa n'a mande l' lè n'ap lapriyè.</verse>
        <verse osisID='Matt.21.23'>¶ Jezi antre nan tanp lan, li t'ap moutre moun yo anpil bagay. Chèf prèt yo avèk chèf fanmi ki t'ap dirije pèp jwif la vin di li: Ki dwa ou genyen pou w'ap fè tout bagay sa yo? Kilès ki ba ou otorite sa a?</verse>
        <verse osisID='Matt.21.24'>Jezi reponn yo: M'ap poze nou yon keksyon mwen menm tou. Si nou reponn mwen, m'a di nou ki dwa mwen genyen pou m' fè bagay sa yo.</verse>
        <verse osisID='Matt.21.25'>Ki moun ki te voye Jan batize moun? Bondye osinon moun? Men, yonn t'ap di lòt konsa: Si nou reponn: Se Bondye ki te voye l', la mande nou poukisa nou pa t' kwè l'.</verse>
        <verse osisID='Matt.21.26'>Si nou reponn: Se moun ki te voye l', afè nou p'ap bon ak foul moun yo, paske yo tout te pran Jan Batis pou yon bon pwofèt.</verse>
        <verse osisID='Matt.21.27'>Apre sa, yo reponn Jezi: Nou pa konnen. Jezi di yo: Enben, mwen menm tou, mwen p'ap di nou ki dwa mwen genyen pou m' fè bagay sa yo.</verse>
        <verse osisID='Matt.21.28'>¶ Sa nou konprann nan sa? Vwala se te yon nonm ki te gen de pitit gason. Li pale ak pi gran an, li di l': Pitit mwen, jòdi a al travay nan jaden rezen an.</verse>
        <verse osisID='Matt.21.29'>Pitit la reponn li: Non, mwen pa vle! Men, pita li chanje lide, li ale.</verse>
        <verse osisID='Matt.21.30'>Apre sa, papa a pale ak lòt pi piti a, li di l' menm bagay la. Pi piti a reponn li: Wi, papa. Men, li pa janm mete pye li.</verse>
        <verse osisID='Matt.21.31'>Kilès nan de pitit yo ki fè volonte papa a? Yo reponn li: Pi gran an. Lè sa a, Jezi di yo: Sa m'ap di nou la a, se vre wi: Pèseptè kontribisyon ak fanm movèz vi yo va antre nan Peyi kote Bondye wa a anvan nou.</verse>
        <verse osisID='Matt.21.32'>Paske, lè Jan Batis te vin bò kote nou, lè li t'ap moutre nou jan pou nou viv dwat devan Bondye a, nou pa t' kwè li. Men, pèseptè kontribisyon ak fanm movèz vi yo te kwè li. Malgre nou te wè sa, nou pa t' chanje lide nou pou n' te kwè nan li tou.</verse>
        <verse osisID='Matt.21.33'>¶ Koute yon lòt parabòl. Vwala se te yon nonm ki te gen anpil tè. Li plante yon jaden rezen. Li fèmen l' ak yon lantouraj, li fouye yon basen pou krase rezen yo. Li bati yon kay pou moun k'ap veye jaden an. Apre sa, li antann li avèk kèk moun pou okipe jaden an pou li, lèfini li pati, li al nan vwayaj.</verse>
        <verse osisID='Matt.21.34'>Lè sezon rekòt rezen an rive, li voye domestik li yo chache rezen pa l' bò kote jeran yo.</verse>
        <verse osisID='Matt.21.35'>Jeran yo mete men sou domestik yo, yo bat yonn byen bat, yo touye yon lòt, yo touye yon twazyèm ak kout wòch.</verse>
        <verse osisID='Matt.21.36'>Mèt jaden an voye lòt domestik ankò, pi plis pase premye fwa a. Jeran yo maltrete yo menm jan an.</verse>
        <verse osisID='Matt.21.37'>Apre sa, li voye pwòp pitit gason l' bò kote yo andènye. Li t'ap di nan kè l': Omwens y'a gen respè pou pitit mwen an.</verse>
        <verse osisID='Matt.21.38'>Men, lè jeran yo wè pitit la, yonn di lòt: Men eritye a. Vini non, ann touye li. Konsa, jaden an va vin pou nou.</verse>
        <verse osisID='Matt.21.39'>Yo mete men sou li, yo jete l' lòt bò jaden an, yo touye li.</verse>
        <verse osisID='Matt.21.40'>Bon, lè mèt jaden rezen an vini, kisa li va fè jeran sa yo?</verse>
        <verse osisID='Matt.21.41'>Yo reponn li: Li p'ap gen pitye pou yo. La fè touye malveyan sa yo, la pran jaden rezen an bay lòt jeran ki va ba l' pòsyon pa l' nan rekòt la lè sezon an va rive.</verse>
        <verse osisID='Matt.21.42'>Apre sa, Jezi di yo: Eske nou pa janm li pawòl sa yo nan Liv la? Wòch moun ki t'ap bati yo te voye jete a, se li menm ki tounen wòch ki kenbe kay la. Sa se travay Mèt la. Se bèl bagay pou nou wè sa.</verse>
        <verse osisID='Matt.21.43'>Se poutèt sa mwen di nou: y'a wete Peyi kote Bondye Wa a nan men nou, y'a pran l' bay moun yon lòt nasyon ki va bay rannman pou Peyi Wa a.</verse>
        <verse osisID='Matt.21.44'>Moun ki bite sou wòch sa a gen pou kase ren li. Men, si se wòch la menm ki tonbe sou li, li gen pou l' kraze l' an miyèt moso.</verse>
        <verse osisID='Matt.21.45'>Lè chèf prèt yo ak farizyen yo tande parabòl sa yo, yo vin konprann se pou yo Jezi t'ap pale.</verse>
        <verse osisID='Matt.21.46'>Lè sa a, yo t'ap chache yon jan pou mete men sou li. Men, yo te pè foul moun yo ki te pran Jezi pou yon bon pwofèt.</verse>
      </chapter>
      <chapter osisID='Matt.22'>
        <verse osisID='Matt.22.1'>¶ Antan Jezi t'ap pale ak moun yo, li pran rakonte yo yon lòt parabòl:</verse>
        <verse osisID='Matt.22.2'>Nan Peyi Wa ki nan syèl la, se tankou yon wa ki t'ap fete nòs pitit gason li.</verse>
        <verse osisID='Matt.22.3'>Li voye domestik li yo rele moun ki te envite nan nòs la. Men, yo yonn pa t' vle vini.</verse>
        <verse osisID='Matt.22.4'>Lè sa a, wa a voye lòt domestik, li di yo: Ale di envite yo manje a pare koulye a. Mwen gen tan fè touye towo bèf mwen yo ak lòt bèt gra mwen yo. Tout bagay pare. vin nan nòs la.</verse>
        <verse osisID='Matt.22.5'>Men, envite yo pa fè ka sa l' voye di yo a, y al okipe zafè yo. Yonn ladan yo ale nan jaden l', yon lòt ale nan trafik li.</verse>
        <verse osisID='Matt.22.6'>Gen ladan yo ki pran domestik yo, yo maltrete yo, yo touye yo.</verse>
        <verse osisID='Matt.22.7'>Wa a fè yon gwo kòlè, li voye sòlda l' yo touye ansasen yo. Apre sa, li fè mete dife nan lavil yo a.</verse>
        <verse osisID='Matt.22.8'>Lè sa a, li di domestik li yo: Manje nòs la pare, men moun ki te envite yo pa t' merite sa.</verse>
        <verse osisID='Matt.22.9'>Ale sou granchemen, envite tout moun nou jwenn pou yo vini nan nòs la.</verse>
        <verse osisID='Matt.22.10'>Domestik yo ale nan tout granchemen, yo sanble tout moun yo jwenn, ni move ni bon. Konsa, kote yo t'ap fè nòs la te plen moun.</verse>
        <verse osisID='Matt.22.11'>Wa a vin antre pou wè envite yo. Je l' al tonbe sou yon nonm ki pa t' abiye ak rad nòs la.</verse>
        <verse osisID='Matt.22.12'>Wa a di li: Zanmi, kouman ou fè antre isit la san ou pa mete rad nòs la sou ou? Nonm lan pa di yon mo.</verse>
        <verse osisID='Matt.22.13'>Wa a di domestik li yo: Mare de pye l' ak de men l', voye l' jete deyò nan fènwa a. Se la la gen pou l' kriye, pou l' manje dan li.</verse>
        <verse osisID='Matt.22.14'>Paske, yo envite anpil moun, men se de twa ase y'a chwazi.</verse>
        <verse osisID='Matt.22.15'>¶ Lè sa a, farizyen yo ale, yo mete tèt yo ansanm pou wè ki jan yo ta ka pran pawòl nan bouch Jezi pou akize li.</verse>
        <verse osisID='Matt.22.16'>Yo voye disip pa yo ansanm ak patizan Ewòd yo bò kot Jezi pou mande li: Mèt, nou konnen ou se moun ki kare. W'ap moutre chemen Bondye a jan l' ye a, ou pa pè pesonn. Paske, ou pa gade sou figi moun.</verse>
        <verse osisID='Matt.22.17'>Enben, kisa ou di nan sa: Eske lalwa pèmèt nou peye Seza lajan kontribisyon an, wi ou non?</verse>
        <verse osisID='Matt.22.18'>Men, Jezi te konnen move lide yo te gen dèyè tèt yo, li reponn: Poukisa n'ap chache pran m' nan pèlen konsa, bann ipokrit?</verse>
        <verse osisID='Matt.22.19'>Moutre m' pyès lajan nou sèvi pou peye taks la. Yo moutre l' yon pyès lajan.</verse>
        <verse osisID='Matt.22.20'>Jezi mande yo: Pòtre ki moun avèk non ki moun ki sou li?</verse>
        <verse osisID='Matt.22.21'>Yo reponn li: Se pòtre Seza ak non Seza. Lè sa a li di yo: Bay Seza sa ki pou Seza, bay Bondye sa ki pou Bondye.</verse>
        <verse osisID='Matt.22.22'>Lè yo tande sa, yo pa t' manke sezi. Yo kite l', y al fè wout yo.</verse>
        <verse osisID='Matt.22.23'>¶ Menm jou a, sadiseyen yo vin bò kot Jezi. (Se sadiseyen yo ki di moun mouri pa leve). Yo poze Jezi keksyon sa a:</verse>
        <verse osisID='Matt.22.24'>Mèt, Moyiz te di si yon nonm mouri san kite pitit, frè l' gen pou marye ak madanm defen an pou l' ka fè pitit pou frè l' ki mouri a.</verse>
        <verse osisID='Matt.22.25'>Se konsa, te gen sèt frè, moun isit ansanm ak nou. Premye a marye, li mouri san l' pa t' gen pitit. Li kite madanm li pou frè li.</verse>
        <verse osisID='Matt.22.26'>Dezyèm lan pase menm jan an tou. Twazyèm lan tou. Konsa, konsa, jouk tout sèt frè yo fin pase.</verse>
        <verse osisID='Matt.22.27'>Apre yo tout fin mouri, fanm lan mouri li menm tou.</verse>
        <verse osisID='Matt.22.28'>Lè mò yo va gen pou leve, madanm kilès li pral ye la a? Paske, li te madanm yo tout.</verse>
        <verse osisID='Matt.22.29'>Jezi reponn yo: Nou nan lerè wi. Nou pa konprann sa ki ekri nan Liv la, ni nou pa konnen pouvwa Bondye.</verse>
        <verse osisID='Matt.22.30'>Lè mò yo va gen pou leve, fanm ak gason pa nan marye ankò. Tout moun pral viv tankou zanj Bondye nan syèl la.</verse>
        <verse osisID='Matt.22.31'>Pou keksyon mò yo k'ap leve vivan ankò, èske nou pa li sa Bondye te di nou:</verse>
        <verse osisID='Matt.22.32'>Mwen se Bondye Abraram, Bondye Izarak, Bondye Jakòb? Bondye pa Bondye moun mouri, li se Bondye moun vivan.</verse>
        <verse osisID='Matt.22.33'>Tout moun ki t'ap koute l' yo te sezi tande sa l' t'ap di yo.</verse>
        <verse osisID='Matt.22.34'>¶ Lè farizyen yo tande jan Jezi te fèmen bouch sadiseyen yo, yo tout sanble. Yo te vle pran Jezi nan pèlen.</verse>
        <verse osisID='Matt.22.35'>Yonn ladan yo ki te dirèktè lalwa mande li:</verse>
        <verse osisID='Matt.22.36'>Mèt, ki kòmandman ki pi konsekan nan tout lalwa a?</verse>
        <verse osisID='Matt.22.37'>Jezi reponn li: Se pou ou renmen Mèt la, Bondye, ou ak tout kè ou, ak tout nanm ou, ak tout lide ou.</verse>
        <verse osisID='Matt.22.38'>Se kòmandman sa a ki pi gwo, ki pi konsekan.</verse>
        <verse osisID='Matt.22.39'>Men dezyèm kòmandman an ki gen menm enpòtans ak premye a: se pou ou renmen frè parèy ou tankou ou renmen pwòp tèt pa ou.</verse>
        <verse osisID='Matt.22.40'>De kòmandman sa yo, se yo ki fondasyon tou sa ki nan lalwa Moyiz la ak tou sa pwofèt yo te moutre.</verse>
        <verse osisID='Matt.22.41'>¶ Antan farizyen yo te sanble, Jezi poze yo keksyon sa a:</verse>
        <verse osisID='Matt.22.42'>Dapre nou, kisa Kris la ye? Pitit kilès li ye? Yo reponn li: Li se pitit pitit David!</verse>
        <verse osisID='Matt.22.43'>Jezi di yo: Bon, kouman David fè rele l' Seyè? Paske se Lespri Bondye a menm ki te fè l' di:</verse>
        <verse osisID='Matt.22.44'>Bondye te di Seyè mwen an: Chita la sou bò dwat mwen, jouk tan mwen mete lènmi ou yo anba pye ou.</verse>
        <verse osisID='Matt.22.45'>Si David rele Kris la Seyè, ki jan pou Kris la ka pitit pitit David?</verse>
        <verse osisID='Matt.22.46'>Okenn moun pa t' kapab reponn li yon mo. Depi jou sa a pesonn pa t' gen odas poze l' keksyon ankò.</verse>
      </chapter>
      <chapter osisID='Matt.23'>
        <verse osisID='Matt.23.1'>¶ Apre sa, Jezi pale ak foul moun yo ansanm ak disip li yo, li di yo:</verse>
        <verse osisID='Matt.23.2'>Dirèktè lalwa yo ak farizyen yo la pou esplike Lalwa Moyiz la.</verse>
        <verse osisID='Matt.23.3'>Se pou nou koute yo, se pou nou fè tou sa yo di nou fè. Men, pa fè tankou yo. Paske yo menm, yo pa fè sa yo di nou fè.</verse>
        <verse osisID='Matt.23.4'>Yo mare gwo chay lou yo mete sou zepòl lòt moun. Men, yo menm yo p'ap leve yon ti pwent dwèt pou ede moun yo pote chay la.</verse>
        <verse osisID='Matt.23.5'>Tou sa yo fè, se pou moun kapab wè yo. Gade gwosè meday ki make ak pawòl Liv la yo mare sou fwon yo ak nan bra yo! Gade longè ganiti ki nan woulèt rad long yo!</verse>
        <verse osisID='Matt.23.6'>Yo renmen pi bon plas nan reseptyon. Yo renmen chita kote pou tout moun wè yo nan sinagòg.</verse>
        <verse osisID='Matt.23.7'>Yo renmen pou moun di yo bonjou jouk atè lè yo sou plas piblik, pou moun rele yo: Mèt, Mèt.</verse>
        <verse osisID='Matt.23.8'>Men, nou menm, pa fè moun rele nou Mèt, paske se yon sèl mèt nou genyen. Apa sa, nou tout se frè.</verse>
        <verse osisID='Matt.23.9'>Pa rele pesonn sou latè papa, paske nou gen yon sèl papa: sa ki nan syèl la.</verse>
        <verse osisID='Matt.23.10'>Pa kite yo rele nou chèf, paske nou gen yon sèl chèf, se Kris la.</verse>
        <verse osisID='Matt.23.11'>Moun ki pi grannèg nan mitan nou an, se moun k'ap sèvi nou an.</verse>
        <verse osisID='Matt.23.12'>Moun ki vle leve tèt li, y'a desann li. Moun ki desann tèt li, y'a leve li.</verse>
        <verse osisID='Matt.23.13'>¶ Malè pou nou, nou menm dirèktè lalwa ak farizyen, bann ipokrit! Nou fèmen pòt ki mennen nan Peyi Wa ki nan syèl la pou pesonn pa antre. Nou menm, nou pa antre ladan li. Lèfini, moun ki ta vle antre, nou enpoze yo antre.</verse>
        <verse osisID='Matt.23.14'>Malè pou nou, nou menm dirèktè lalwa ak farizyen, bann ipokrit! N'ap piye pòv vèv yo nèt ale, an menm tan n'ap plede fè lapriyè byen long pou parèt pi bon. Se poutèt sa, kondannasyon nou pral pi rèd toujou.</verse>
        <verse osisID='Matt.23.15'>Malè pou nou, nou menm dirèktè lalwa ak farizyen, bann ipokrit! N'ap vwayaje toupatou sou lanmè ak sou latè pou nou ka konvèti yon moun lòt nasyon nan relijyon nou an. Lè nou resi jwenn yonn, nou fè l' tounen yon pitit Satan de fwa pi mechan pase nou.</verse>
        <verse osisID='Matt.23.16'>Malè pou nou, avèg k'ap kondi moun! Nou di konsa: Yon moun te mèt sèmante sou tanp lan, li pa bezwen kenbe pawòl li pou sa. Men, si l' sèmante sou lò ki nan tanp la, se pou l' kenbe pawòl li.</verse>
        <verse osisID='Matt.23.17'>Bann egare, bann moun je pete! Kisa ki pi konsekan: lò a osinon tanp lan kote yo fè lò a sèvi pou Bondye?</verse>
        <verse osisID='Matt.23.18'>Nou di ankò: O wi, si yon moun sèmante sou lòtèl la, se pa anyen sa. Li pa bezwen kenbe pawòl li. Men, si l' sèmante sou ofrann ki sou lòtèl la, se pou l' kenbe pawòl li.</verse>
        <verse osisID='Matt.23.19'>Bann je pete! Kisa ki pi konsekan: ofrann lan osinon lòtèl la kote yo mete ofrann lan apa pou Bondye?</verse>
        <verse osisID='Matt.23.20'>Se sa ki fè, moun ki sèmante sou lòtèl la, li sèmante sou lòtèl la ansanm ak tou sa ki sou li.</verse>
        <verse osisID='Matt.23.21'>Moun ki sèmante sou tanp lan, li sèmante sou tanp lan ansanm ak sou Bondye ki rete nan tanp lan.</verse>
        <verse osisID='Matt.23.22'>Moun ki sèmante sou syèl la, li sèmante sou fotèy kote Bondye chita a ansanm ak sou Bondye li menm ki chita sou fotèy la.</verse>
        <verse osisID='Matt.23.23'>Malè pou nou, nou menm dirèktè lalwa ak farizyen, bann ipokrit! Nou bay Bondye ladim nan rekòt pye mant, pye ani etwale ak pye pèsi, men, nou neglije bagay ki pi konsekan nan lalwa a: n'ap fè lenjistis, nou pa gen kè sansib, nou pa kenbe pawòl nou. Men sa pou n' te fè san nou pa neglije lòt bagay yo.</verse>
        <verse osisID='Matt.23.24'>Nou menm k'ap kondi pèp la, nou se yon bann avèg pou tèt pa nou. Nou pase lèt la nan paswa pou nou wete ti mouch ki tonbe ladan li. Men, nou vale yon chwal!</verse>
        <verse osisID='Matt.23.25'>Malè pou nou, nou menm dirèktè lalwa ak farizyen, bann ipokrit! Nou netwaye tout deyò gode a ak deyò plat la byen netwaye. Men, anndan yo plen ak bagay nou pran nan vòlò, nan fè visye.</verse>
        <verse osisID='Matt.23.26'>Farizyen avèg! Pwòpte anndan gode a ak anndan plat la anvan. Se lè sa a deyò yo va pwòp tou.</verse>
        <verse osisID='Matt.23.27'>Malè pou nou, nou menm dirèktè lalwa ak farizyen, bann ipokrit! Nou sanble tonm yo blanchi nan simityè. Deyò yo parèt byen bèl, anndan yo plen ak zosman mò ak tout kalite vye bagay pouri.</verse>
        <verse osisID='Matt.23.28'>Konsa tou, sou deyò nan je moun, nou sanble moun k'ap mache dwat devan Bondye. Men anndan kè nou, nou plen ipokrizi ak mechanste.</verse>
        <verse osisID='Matt.23.29'>Malè pou nou, nou menm dirèktè lalwa ak farizyen, bann ipokrit! Gade, n'ap bati bèl tonm pou pwofèt yo, nou mete flè sou kavo moun ki te mache dwat devan Bondye yo.</verse>
        <verse osisID='Matt.23.30'>Epi n'ap di: Si nou te viv nan tan zansèt nou yo, nou pa ta dakò ak yo lè yo t'ap touye pwofèt yo.</verse>
        <verse osisID='Matt.23.31'>Lè nou di sa, nou admèt nou menm tou se pitit pitit moun ki te ansasinen pwofèt yo nou ye.</verse>
        <verse osisID='Matt.23.32'>Konsa, nou mèt fin fè sa zansèt nou yo te kòmanse fè a.</verse>
        <verse osisID='Matt.23.33'>Bann rize, bann vèmen! Kouman n'a fè chape anba chatiman lanfè a?</verse>
        <verse osisID='Matt.23.34'>¶ Se poutèt sa, men sa ki genyen: mwen pral voye pwofèt, moun ki gen bon konprann ak dirèktè lalwa ban nou. Nou pral touye kèk, gen ladan yo n'ap kloure sou kwa, gen ladan yo n'ap bat ak fwèt nan sinagòg nou yo, n'ap pousib yo soti yon lavil al nan yon lòt.</verse>
        <verse osisID='Matt.23.35'>Konsa, n'ap reskonsab san tout inonsan ki koule sou latè, depi san Abèl, nonm ki te fè sa ki byen devan Bondye a, jouk san Zakari, pitit Barachi, moun nou te ansasinen ant lòtèl la ak kote ki rezève apa pou Bondye nan tanp lan.</verse>
        <verse osisID='Matt.23.36'>Sa m'ap di nou la a, se vre wi: Chatiman gen pou tonbe sou moun k'ap viv koulye a pou tout krim sa yo.</verse>
        <verse osisID='Matt.23.37'>Jerizalèm, Jerizalèm, ou menm ki touye pwofèt yo, ou menm k'ap touye moun Bondye voye ba ou yo ak kout wòch, depi lontan mwen te vle sanble moun ou yo tankou manman poul k'ap sanble pitit li anba zèl li, men ou pa t' vle!</verse>
        <verse osisID='Matt.23.38'>Enben, tout kay ou yo pral rete san yon moun ladan yo.</verse>
        <verse osisID='Matt.23.39'>Paske, m'ap di ou sa: Depi jòdi a, nou p'ap wè m' ankò jouk lè a va rive pou nou di: Benediksyon pou Moun ki vini nan non Mèt la.</verse>
      </chapter>
      <chapter osisID='Matt.24'>
        <verse osisID='Matt.24.1'>¶ Jezi soti nan tanp lan, li tapral fè wout li lè disip li yo pwoche bò kote li. Yo t'ap fè l' wè ki jan tanp lan te byen bati.</verse>
        <verse osisID='Matt.24.2'>Men li di yo: Nou wè tout bagay sa yo! Sa m'ap di nou la a, se vre wi. Yon lè p'ap gen de wòch k'ap rete kanpe yonn sou lòt. Tou sa pral kraze nèt vide atè.</verse>
        <verse osisID='Matt.24.3'>Jezi te chita sou mòn Oliv la. Disip li yo te pou kont yo avèk li. Yo pwoche bò kote l', yo mande li: Manyè di nou kilè sa va rive? Di nou ki siy ki va fè nou konnen lè w'ap vini an, lè tan sa a va fini nèt?</verse>
        <verse osisID='Matt.24.4'>¶ Jezi reponn yo: Atansyon pou pesonn pa twonpe nou.</verse>
        <verse osisID='Matt.24.5'>Paske, anpil moun va vini sou non mwen, y'a di se yo menm ki Kris la. y'a twonpe anpil moun.</verse>
        <verse osisID='Matt.24.6'>Nou pral tande lagè ap fèt toupre nou, ansanm ak nouvèl lagè k'ap fèt byen lwen. Koute sa m'ap di nou byen: nou pa bezwen pè. Paske, fòk bagay sa yo rive. Men, se p'ap ankò lafen an sa.</verse>
        <verse osisID='Matt.24.7'>Yon pèp pral leve goumen ak yon lòt pèp. Yon peyi va atake yon lòt peyi. Va gen anpil grangou, va gen tranblemanntè divès kote.</verse>
        <verse osisID='Matt.24.8'>Tou sa, se va tankou tranche anvan akouchman.</verse>
        <verse osisID='Matt.24.9'>Lè sa a, y'ap pran nou, y'ap lage nou nan men moun k'ap fè nou pase touman, y'ap touye nou. Moun tout nasyon pral rayi nou poutèt mwen.</verse>
        <verse osisID='Matt.24.10'>Lè sa a, anpil moun pral jwenn okazyon pou yo tonbe nan peche, yonn pral denonse lòt, yonn pral rayi lòt.</verse>
        <verse osisID='Matt.24.11'>Gen anpil moun k'ap parèt, y'ap pran pòz pwofèt yo, y'a twonpe anpil moun.</verse>
        <verse osisID='Matt.24.12'>Ap sitèlman gen mechanste sou latè, pifò moun yonn p'ap renmen lòt.</verse>
        <verse osisID='Matt.24.13'>Men, moun ki va kenbe fèm jouk sa kaba, se li ki va delivre.</verse>
        <verse osisID='Matt.24.14'>Fòk yo gen tan mache bay bon nouvèl Peyi kote Bondye Wa a toupatou sou latè, pou tout moun ka tande mesaj la. Se lè sa a atò lafen an va rive.</verse>
        <verse osisID='Matt.24.15'>Pwofèt Danyèl te pale sou bagay nou pa ta renmen wè a, bagay k'ap bay gwo lapenn lan. Enben, nou gen pou nou wè bagay sa a chita kote ki rezève nan tanp lan apa pou Bondye. (Se pou moun k'ap li a chache konprann.)</verse>
        <verse osisID='Matt.24.16'>Lè sa a, tout moun ki nan peyi Jide pral blije sove al nan mòn.</verse>
        <verse osisID='Matt.24.17'>Moun ki va sou tèt kay yo, yo p'ap bezwen antre pran zafè yo nan kay la.</verse>
        <verse osisID='Matt.24.18'>Moun ki nan jaden pa bezwen tounen lakay yo al pran rechanj.</verse>
        <verse osisID='Matt.24.19'>Lè sa a, se p'ap de doulè pou fanm ansent ak nouris yo.</verse>
        <verse osisID='Matt.24.20'>Lapriyè Bondye pou jou n'a gen pou n' kouri a pa rive ni nan tan fredi, ni yon jou saba.</verse>
        <verse osisID='Matt.24.21'>Paske lè sa a, va gen yon gwo lafliksyon moun poko janm wè depi nan konmansman lè Bondye t'ap kreye latè a jouk jòdi a. p'ap janm gen yon lòt tankou l' ankò.</verse>
        <verse osisID='Matt.24.22'>Si yo pa t' wete kèk jou sou jou sa yo, pesonn pa ta sove. Men, y'a wete sou jou sa yo poutèt moun Bondye chwazi yo.</verse>
        <verse osisID='Matt.24.23'>Lè sa a, si yon moun di nou: Gade, men Kris la bò isit, osinon: Men li bò la a, pa kwè li.</verse>
        <verse osisID='Matt.24.24'>Paske lè sa a, gen fo Kris ak fo pwofèt k'ap parèt. y'a fè anpil mèvèy ak anpil mirak pou twonpe ata moun Bondye chwazi yo, si yo ta kapab.</verse>
        <verse osisID='Matt.24.25'>Mwen di nou sa davans.</verse>
        <verse osisID='Matt.24.26'>Se pou si yo di nou: Gade, men l' nan dezè a, nou pa bezwen ale. Osinon, si yo di nou: Gade, men l' kache bò isit la, nou pa bezwen kwè yo.</verse>
        <verse osisID='Matt.24.27'>Menm jan zèklè a fè yan, li klere tout syèl la depi bò solèy leve jouk bò solèy kouche, se konsa Moun Bondye voye nan lachè a gen pou l' vini.</verse>
        <verse osisID='Matt.24.28'>Kote kadav la va ye a, se la votou yo va sanble.</verse>
        <verse osisID='Matt.24.29'>Kou jou lafliksyon sa yo fin pase, solèy la p'ap klere ankò, lalin lan p'ap bay limyè l' ankò, zetwal yo va soti tonbe nan syèl la. Pouvwa yo ki nan syèl la va pran tranble.</verse>
        <verse osisID='Matt.24.30'>Lè sa a, n'a wè siy nan syèl la k'ap fè nou konnen Moun Bondye voye nan lachè a ap tounen. Lè sa a, tout nasyon ki sou latè va pran kriye. y'a wè Moun Bondye voye nan lachè a ap vini anwo nwaj yo nan syèl la, avèk pouvwa, nan mitan yon bann bèl bagay.</verse>
        <verse osisID='Matt.24.31'>Gwo klewon an va sonnen, la voye zanj li yo nan kat kwen latè pou sanble tout moun Bondye te chwazi yo, depi yon bout nan syèl la jouk nan lòt bout la.</verse>
        <verse osisID='Matt.24.32'>¶ Pran leson sou pye fig frans lan. Kou l' kòmanse boujonnen, kou l' pouse fèy, nou konnen sezon chalè a sou nou.</verse>
        <verse osisID='Matt.24.33'>Menm jan an tou, lè n'a wè tout bagay sa yo rive, nou mèt konnen Moun Bondye voye nan lachè a toupre, li la nan papòt la.</verse>
        <verse osisID='Matt.24.34'>Sa m'ap di nou la a, se vre wi: gen moun nan jenerasyon sa a ki p'ap gen tan mouri anvan tout bagay sa yo rive.</verse>
        <verse osisID='Matt.24.35'>Syèl la ak tout tè a va pase, men pawòl mwen p'ap janm pase.</verse>
        <verse osisID='Matt.24.36'>Men, pesonn pa konnen ni ki jou, ni ki lè sa va rive, pa menm zanj yo ki nan syèl la, pa menm Pitit la. Sèl Papa a konn sa.</verse>
        <verse osisID='Matt.24.37'>Sak te rive nan tan Noe a, se sa k'ap rive tou lè Moun Bondye voye nan lachè a ap vini.</verse>
        <verse osisID='Matt.24.38'>Se konsa, nan jou anvan gwo inondasyon an, moun t'ap manje, yo t'ap bwè, moun t'ap marye, yo t'ap marye pitit fi yo. Konsa konsa, jouk jou Noe te antre nan gwo batiman an.</verse>
        <verse osisID='Matt.24.39'>Yo pa t' konprann anyen nan sa ki t'ap pase, jouk lè gwo inondasyon an fèt, li pote yo tout ale. Se va menm jan an tou lè Moun Bondye voye nan lachè a va vini.</verse>
        <verse osisID='Matt.24.40'>Lè sa a, va gen de gason nan yon menm jaden, y'ap pran yonn, y'ap kite lòt la.</verse>
        <verse osisID='Matt.24.41'>Va gen de fanm k'ap moulen mayi, y'ap pran yonn, y'ap kite lòt la.</verse>
        <verse osisID='Matt.24.42'>Se poutèt sa, pa kite dòmi pran nou, paske nou pa konnen ki jou Mèt nou va vini.</verse>
        <verse osisID='Matt.24.43'>Se yon bagay nou tout dwe konnen: Si mèt kay la te konnen kilè nan lannwit lan vòlò a t'ap vini, li ta veye, li pa ta kite l' kase kay la.</verse>
        <verse osisID='Matt.24.44'>Se pou sa tou, nou menm se pou nou toujou pare, paske Moun Bondye voye nan lachè a ap vini lè nou pa ta kwè.</verse>
        <verse osisID='Matt.24.45'>Ki moun ki ka di li se yon jeran entelijan ki fè tout travay li byen? Se moun sa a mèt kay la va mete pou veye sou moun nan kay la, pou bay lòt domestik yo manje lè pou yo manje.</verse>
        <verse osisID='Matt.24.46'>Se va bèl bagay pou domestik la si mèt la jwenn li ap fè travay li lè l' tounen lakay li.</verse>
        <verse osisID='Matt.24.47'>Sa m'ap di nou la a, se vre wi: Mèt la va mete l' reskonsab tout byen l' yo.</verse>
        <verse osisID='Matt.24.48'>Men, si domestik sa a se yon move moun, l'ap di nan kè l': Mèt mwen ap fè reta. Li poko ap vini.</verse>
        <verse osisID='Matt.24.49'>L'ap tonbe bat kanmarad li yo, l'ap rete ap plede manje, ap plede bwè ak tafyatè.</verse>
        <verse osisID='Matt.24.50'>Mèt domestik sa a va rive jou l' pa t'ap tann, yon lè li p'ap konnen.</verse>
        <verse osisID='Matt.24.51'>L'ap rachonnen msye anba kou, l'ap regle avè l' menm jan yo regle ak moun ipokrit yo. Se lè sa a va gen rèl, se lè sa a va gen manje dan.</verse>
      </chapter>
      <chapter osisID='Matt.25'>
        <verse osisID='Matt.25.1'>¶ Se konsa, nan Peyi Wa ki nan syèl la se va tankou istwa dis jennfi ki pran lanp yo, ki soti al kontre msye marye a.</verse>
        <verse osisID='Matt.25.2'>Senk nan yo te tèt chaje, senk lòt yo te gen bon konprann.</verse>
        <verse osisID='Matt.25.3'>Tèt chaje yo te pran lanp yo ase. Yo pa t' pote gaz an rezèv.</verse>
        <verse osisID='Matt.25.4'>Men sa ki te gen bon konprann yo te pote yon boutèy plen gaz ansanm ak lanp yo.</verse>
        <verse osisID='Matt.25.5'>Pandan yo t'ap tann msye marye a ki te an reta, yo tout pran kabicha, dòmi vòlò yo.</verse>
        <verse osisID='Matt.25.6'>Nan mitan lannwit lan, yon rèl pati: Men msye marye a. Ann al kontre li.</verse>
        <verse osisID='Matt.25.7'>Dis jennfi yo leve, yo pran pare lanp yo.</verse>
        <verse osisID='Matt.25.8'>Tèt chaje yo mande sak gen bon konprann yo: Tanpri, ban nou ti gout nan gaz nou pote a, paske lanp pa nou yo ap mouri.</verse>
        <verse osisID='Matt.25.9'>Men, senk ki te gen bon konprann yo reponn: Non, nou pa kapab, paske pa gen ase pou nou tout. Pito n' al achte nan men machann yo.</verse>
        <verse osisID='Matt.25.10'>Antan tèt chaje yo al achte gaz la, msye marye a vin rive. Senk jennfi ki te pare yo antre ansanm avè l' nan kay nòs la. Yo fèmen pòt la dèyè yo.</verse>
        <verse osisID='Matt.25.11'>Pita, lòt jennfi yo vin rive, yo di konsa: Mèt, Mèt, louvri pou nou.</verse>
        <verse osisID='Matt.25.12'>Men msye marye a reponn yo: Sa m'ap di nou la a, se vre wi: m' pa konnen nou.</verse>
        <verse osisID='Matt.25.13'>Apre sa, Jezi di yo: Se poutèt sa, pa kite dòmi pran nou, paske, nou pa konnen ni ki jou, ni ki lè sa va rive.</verse>
        <verse osisID='Matt.25.14'>¶ Vwala, se va tankou yon nonm ki tapral pati pou yon vwayaj. Li rele domestik li yo, li mete yo reskonsab byen li yo.</verse>
        <verse osisID='Matt.25.15'>Li bay yonn senkmil (5.000) goud, li bay yon lòt demil (2.000) goud, li bay yon twazyèm mil (1.000) goud. Konsa li bay yo chak dapre sa l' konnen yo ka fè. Lèfini, li pati.</verse>
        <verse osisID='Matt.25.16'>Lamenm, domestik ki te resevwa senkmil (5.000) goud la al fè lajan an travay. Li rapòte l' senkmil (5.000) goud benefis.</verse>
        <verse osisID='Matt.25.17'>Konsa tou, domestik ki te resevwa demil (2.000) goud la fè demil (2.000) goud benefis.</verse>
        <verse osisID='Matt.25.18'>Sa ki te resevwa mil (1.000) goud la menm ale, li fouye yon twou nan tè, li sere lajan mèt la.</verse>
        <verse osisID='Matt.25.19'>Lontan apre sa, mèt domestik yo tounen, li pran fè regleman ak yo.</verse>
        <verse osisID='Matt.25.20'>Domestik ki te resevwa senkmil goud la pwoche, li pote senkmil goud benefis la ba li, li di: Mèt, ou te ban mwen senkmil goud. Men senkmil goud benefis mwen fè.</verse>
        <verse osisID='Matt.25.21'>Mèt la di l': Sa se bèl bagay. Ou se yon bon domestik ki travay byen. Paske ou fè ti travay sa a byen, m'ap mete ou reskonsab pi gwo zafè toujou. vin fè fèt avèk mèt ou.</verse>
        <verse osisID='Matt.25.22'>Domestik ki te resevwa demil goud la pwoche apre sa, li di: Mèt, ou te ban mwen demil goud, men demil goud benefis mwen fè.</verse>
        <verse osisID='Matt.25.23'>Mèt la di l': Sa se bèl bagay. Ou se yon bon domestik ki travay byen. Paske ou te fè ti travay sa a byen, m'ap mete ou reskonsab pi gwo zafè ankò. vin fè fèt avèk mèt ou.</verse>
        <verse osisID='Matt.25.24'>Apre sa, domestik ki te resevwa sèlman mil goud la pwoche, li di: Mèt, mwen konnen ou se yon nonm ki di. Ou rekolte kote ou pa t' simen, ou ranmase kote ou pa t' plante.</verse>
        <verse osisID='Matt.25.25'>Mwen te pè, se sak fè mwen te al sere mil goud ou a anba tè. Men, pran lajan ou.</verse>
        <verse osisID='Matt.25.26'>Mèt la reponn li: Gade jan ou se yon move domestik, ou parese konsa! Ou te konnen mwen rekolte kote mwen pa t' simen, mwen ranmase kote mwen pa t' plante.</verse>
        <verse osisID='Matt.25.27'>Enben, se pou ou te mete lajan m' labank. Lè m' ta tounen, mwen ta wete manman lajan an ak yon enterè sou li.</verse>
        <verse osisID='Matt.25.28'>Wete mil goud la nan men l', pran l' bay sa ki gen dimil (10.000) goud la.</verse>
        <verse osisID='Matt.25.29'>Paske, moun ki genyen deja a, y'a ba li ankò; konsa la gen depase sa l' bezwen an. Men, moun ki pa gen anyen an, y'a wete nan men l' menm ti sa l' te genyen an.</verse>
        <verse osisID='Matt.25.30'>Kanta domestik ki pa vo anyen an, jete l' deyò nan fènwa a. Se lè sa a va gen rèl, se lè sa a va gen manje dan.</verse>
        <verse osisID='Matt.25.31'>¶ Lè Moun Bondye voye nan lachè a va vini nan tout bèl pouvwa li ak tout zanj li yo, la chita sou fotèy li ak tout bèl pouvwa li.</verse>
        <verse osisID='Matt.25.32'>Tout nasyon ki sou latè va sanble devan li. Lè sa a, la separe yo fè de gwoup, menm jan moun k'ap gade mouton mete mouton yon bò, kabrit yon bò.</verse>
        <verse osisID='Matt.25.33'>La mete mouton yo sou bò dwat li, kabrit yo sou bò gòch li.</verse>
        <verse osisID='Matt.25.34'>Apre sa, wa a va pale ak sa ki sou bò dwat li yo, la di: Vini non, nou menm ki resevwa benediksyon Papa m', vin pran posesyon peyi ki te pare pou nou depi lè Bondye t'ap kreye lemonn lan.</verse>
        <verse osisID='Matt.25.35'>Mwen te grangou, nou ban m' manje; mwen te swaf dlo, nou ban m' bwè. Mwen te lwen peyi m', nou te resevwa m' lakay nou.</verse>
        <verse osisID='Matt.25.36'>Mwen te toutouni, nou te ban m' rad. Mwen te malad, nou pran swen m'; mwen te nan prizon, nou vin wè mwen.</verse>
        <verse osisID='Matt.25.37'>Lè sa a, moun ki te fè byen yo va reponn li: Mèt, kilè nou te wè ou grangou pou n' te ba ou manje? Kilè nou te wè ou swaf dlo pou nou te ba ou bwè?</verse>
        <verse osisID='Matt.25.38'>Kilè nou te wè ou lwen peyi ou, pou nou te resevwa ou lakay nou? Osinon toutouni, pou n' te ba ou rad?</verse>
        <verse osisID='Matt.25.39'>Kilè nou te wè ou malad, osinon nan prizon, pou n' te al wè ou?</verse>
        <verse osisID='Matt.25.40'>Wa a va reponn yo: Sa m'ap di nou la a, se vre wi: chak fwa nou te fè sa pou yonn nan pi piti pami frè m' yo, se pou mwen nou te fè li.</verse>
        <verse osisID='Matt.25.41'>Apre sa, la pale avèk sa ki sou bò gòch li yo, la di: Wete kò nou sou mwen, nou menm ki gen madichon! Al nan dife ki p'ap janm mouri an, dife ki te pare pou dyab la ak zanj li yo.</verse>
        <verse osisID='Matt.25.42'>Mwen te grangou, nou pa t' ban m' manje, mwen te swaf dlo, nou pa t' ban m' bwè.</verse>
        <verse osisID='Matt.25.43'>Mwen te lwen peyi m', nou pa t' resevwa m' lakay nou. Mwen te toutouni, nou pa t' ban m' anyen pou mwen te mete sou mwen. Mwen te malad, mwen te nan prizon, nou pa t' vin wè mwen.</verse>
        <verse osisID='Matt.25.44'>Lè sa a, y'a reponn li: Mèt, kilè nou te wè ou grangou, osinon swaf dlo, kilè nou te wè ou lwen peyi ou, osinon toutouni, kilè nou te wè ou malad osinon nan prizon, jouk pou nou pa t' ba ou lasistans?</verse>
        <verse osisID='Matt.25.45'>Wa a va reponn yo: Sa m'ap di nou la a, se vre wi: chak fwa nou pa t' fè sa pou yonn nan pi piti sa yo, se pou mwen nou pa t' fè li.</verse>
        <verse osisID='Matt.25.46'>Apre sa, l'ap voye yo resevwa chatiman ki p'ap janm fini an. Men, pou moun ki te fè byen yo, y'ap antre nan lavi ki p'ap janm fini an.</verse>
      </chapter>
      <chapter osisID='Matt.26'>
        <verse osisID='Matt.26.1'>¶ Lè Jezi fin di tout pawòl sa yo, li di disip li yo:</verse>
        <verse osisID='Matt.26.2'>Nou konnen, nan de jou jwif yo pral fete fèt Delivrans lan. Yo pral lage Moun Bondye voye nan lachè a nan men moun ki pou kloure l' sou kwa a.</verse>
        <verse osisID='Matt.26.3'>Lè sa a, chèf prèt yo ansanm ak chèf fanmi yo ki t'ap dirije pèp la reyini nan palè granprèt yo te rele Kayif la.</verse>
        <verse osisID='Matt.26.4'>Mesye yo mete tèt yo ansanm pou fè plan pou yo te ka arete Jezi pou yo fè touye li.</verse>
        <verse osisID='Matt.26.5'>Yonn t'ap di lòt: Nou pa kapab arete l' pandan fèt la pou sa pa eksite pèp la fè dezòd.</verse>
        <verse osisID='Matt.26.6'>¶ Antan Jezi te Betani lakay Simon, nonm ki te gen maladi lalèp la,</verse>
        <verse osisID='Matt.26.7'>yon fanm pwoche kote li. Li t'ap pote yon ti boutèy fèt an albat plen ak yon odè ki te koute byen chè. Pandan Jezi te chita bò tab la, fanm lan vide tout odè a sou tèt li.</verse>
        <verse osisID='Matt.26.8'>Lè disip yo wè sa, yo pa t' kontan menm. Yo di: Pouki tout gaspiyaj sa a?</verse>
        <verse osisID='Matt.26.9'>Yo ta kapab vann odè a byen chè, yo ta bay pòv lajan an.</verse>
        <verse osisID='Matt.26.10'>Jezi vin konnen sa yo t'ap di, li di yo konsa: Poukisa n'ap fè fanm lan tout lapenn sa a? Se yon bèl bagay li fè la a wi pou mwen.</verse>
        <verse osisID='Matt.26.11'>Paske, pòv yo, n'ap toujou genyen yo avèk nou. Men, mwen menm, nou p'ap genyen m' pou tout tan.</verse>
        <verse osisID='Matt.26.12'>Lè li vide odè sa a sou kò mwen, li tou benyen m' pou lantèman mwen.</verse>
        <verse osisID='Matt.26.13'>Sa m'ap di nou la a, se vre wi: Toupatou sou latè, kote y'a anonse bon nouvèl sa a, y'a rakonte tou sa fanm sa a te fè pou yo pa janm bliye li.</verse>
        <verse osisID='Matt.26.14'>¶ Lè sa a, yonn nan douz disip yo, nonm yo rele Jida Iskariòt la, al jwenn chèf prèt yo.</verse>
        <verse osisID='Matt.26.15'>Li di yo: Kisa n'a ban mwen si m' fè nou pran Jezi? Yo konte trant pyès lajan ba li.</verse>
        <verse osisID='Matt.26.16'>Depi lè sa a, Jida t'ap chache yon bon okazyon pou l' te ba yo Jezi.</verse>
        <verse osisID='Matt.26.17'>¶ Premye jou fèt pen san ledven yo, disip yo pwoche bò kote Jezi, yo di li: Ki bò ou ta vle nou pare manje Delivrans lan pou ou?</verse>
        <verse osisID='Matt.26.18'>Li reponn yo: Ale lavil la, kay entèl. n'a di l' konsa: Mèt la voye di ou: Lè pa l' la rive, se lakay ou l'ap fete Delivrans lan ansanm ak disip li yo.</verse>
        <verse osisID='Matt.26.19'>Disip yo fè sa Jezi te bay yo lòd fè a, yo pare manje Delivrans lan.</verse>
        <verse osisID='Matt.26.20'>Lè solèy fin kouche, Jezi chita bò tab la ak douz disip li yo.</verse>
        <verse osisID='Matt.26.21'>Antan yo t'ap manje, Jezi di yo: Sa m'ap di nou la a, se vre wi: yonn nan nou pral trayi mwen.</verse>
        <verse osisID='Matt.26.22'>Sa te fè disip yo lapenn anpil. Yonn apre lòt yo pran mande li: Eske se mwen menm, Mèt?</verse>
        <verse osisID='Matt.26.23'>Li reponn yo: Moun ki tranpe pen l' ansanm avè m' nan plat la, se li menm ki pral trayi mwen.</verse>
        <verse osisID='Matt.26.24'>Moun Bondye voye nan lachè a prale, jan sa te ekri sou li a. Men, malè pou moun k'ap trayi l' la. Li ta pi bon pou moun sa a si li pa t' janm fèt.</verse>
        <verse osisID='Matt.26.25'>Jida ki tapral trayi l' la pran lapawòl, li di: Mèt, èske se mwen menm? Jezi reponn li: Se ou ki di li.</verse>
        <verse osisID='Matt.26.26'>¶ Antan yo t'ap manje, Jezi pran pen, li di Bondye mèsi, li kase l', li bay disip yo, li di: Pran, manje. Sa se kò mwen.</verse>
        <verse osisID='Matt.26.27'>Apre sa, li pran yon gode diven, li di Bondye mèsi, li pase l' ba yo, li di: Se pou nou tout nou bwè ladan li.</verse>
        <verse osisID='Matt.26.28'>Paske, sa se san mwen, san ki siyen kontra Bondye fè a, san ki koule pou anpil moun jwenn padon pou peche yo.</verse>
        <verse osisID='Matt.26.29'>M'ap di nou sa: Depi jòdi a, mwen p'ap janm bwè diven ankò jouk jou m'a bwè yon lòt diven ansanm ak nou nan peyi kote Papa m' wa a.</verse>
        <verse osisID='Matt.26.30'>Apre yo fin chante kantik espesyal pou fèt la, yo soti, y ale sou mòn Oliv la.</verse>
        <verse osisID='Matt.26.31'>¶ Lè sa a, Jezi di disip li yo: Aswè a menm, nou tout nou pral kouri kite m' pou kont mwen. Paske, men sa ki ekri nan Liv la: M'ap frape gadò mouton yo, epi tout bann mouton yo pral gaye nan bwa.</verse>
        <verse osisID='Matt.26.32'>Men, apre sa, lè m'a leve soti vivan nan lanmò, mwen pral tann nou nan peyi Galile.</verse>
        <verse osisID='Matt.26.33'>Pyè pran lapawòl, li di li: Menm si tout moun ta kouri kite ou pou kont ou, mwen menm, mwen p'ap janm kite ou.</verse>
        <verse osisID='Matt.26.34'>Jezi di li: Sa m'ap di ou la a, se vre wi: aswè a menm, anvan kòk chante, ou va gen tan di twa fwa ou pa janm konnen mwen.</verse>
        <verse osisID='Matt.26.35'>Pyè reponn li: Menm si m' ta dwe mouri avè ou, mwen p'ap janm di mwen pa konnen ou. Tout lòt disip yo t'ap di menm bagay la tou.</verse>
        <verse osisID='Matt.26.36'>¶ Apre sa, Jezi ale ak disip yo yon kote yo rele Jetsemane. Li di yo: Chita la. Mwen menm, mwen pral lapriyè pi lwen.</verse>
        <verse osisID='Matt.26.37'>Li pran Pyè ansanm ak de pitit Zebede yo avèk li. Lè sa a, li santi yon lapenn ak yon kè sere ki pran li.</verse>
        <verse osisID='Matt.26.38'>Li di yo: Mwen gen lapenn anpil. Mwen santi se mouri m'ap mouri. Rete la avèk mwen, pa kite dòmi pran nou.</verse>
        <verse osisID='Matt.26.39'>li al yon ti kras pi lwen, li lage kò l' fas atè, li lapriyè konsa: O Papa mwen. Si sa te ka fèt, wete gode soufrans sa a devan je mwen. Men, se sa ou vle a ki pou fèt, pa sa mwen vle a.</verse>
        <verse osisID='Matt.26.40'>Jezi tounen bò kote twa disip yo, li jwenn yo ap dòmi. Li di Pyè konsa: Kouman? Nou pa t' kapab rete je klè yon ti kadè avèk mwen!</verse>
        <verse osisID='Matt.26.41'>Pa kite dòmi pran nou, tande. Lapriyè pou nou pa tonbe anba tantasyon. Lespri nou byen dispoze, men kò nou fèb.</verse>
        <verse osisID='Matt.26.42'>Li kite yo, li ale yon dezyèm fwa. Li lapriyè konsa: O Papa m', si se pou m' bwè gode soufrans sa a anvan pou ou wete l' devan je m', ou mèt fè l' jan ou vle a.</verse>
        <verse osisID='Matt.26.43'>Li tounen, li jwenn disip yo ap dòmi ankò, paske dòmi t'ap kale yo.</verse>
        <verse osisID='Matt.26.44'>Li kite yo, li ale, li lapriyè yon twazyèm fwa. Li t'ap repete menm pawòl yo.</verse>
        <verse osisID='Matt.26.45'>Apre sa, li tounen bò kote disip li yo, li di: N'ap dòmi toujou? N'ap poze kò nou? Epi gade, men lè a rive, yo pral lage m', mwen menm Moun Bondye voye nan lachè a, nan men mechan yo.</verse>
        <verse osisID='Matt.26.46'>Leve non, ann ale. Men moun k'ap trayi m' lan ap vini.</verse>
        <verse osisID='Matt.26.47'>¶ Jezi t'ap pale toujou lè Jida, yonn nan douz disip yo, vin rive. Li te gen avèk li yon bann moun ki te gen nepe ak baton nan men yo avèk li. Se chèf prèt yo ak chèf fanmi k'ap dirije pèp la ki te voye yo avèk li.</verse>
        <verse osisID='Matt.26.48'>Nonm ki t'ap trayi Jezi a te ba yo yon siyal. Li te di yo: Moun n'a wè mwen bo a, se li menm n'ap chache a. Mete men sou li.</verse>
        <verse osisID='Matt.26.49'>Rive Jida rive, li pwoche bò kote Jezi, li di li: Bonswa, Mèt. Epi l' bo Jezi.</verse>
        <verse osisID='Matt.26.50'>Jezi di li: Zanmi, sa ou te vin pou fè a, fè li. Lè sa a, lòt moun yo pwoche, yo mete men sou Jezi, yo arete li.</verse>
        <verse osisID='Matt.26.51'>Yonn nan mesye ki te avèk Jezi yo rale nepe l', li frape domestik granprèt la, li koupe yon zòrèy li.</verse>
        <verse osisID='Matt.26.52'>Jezi di l' konsa: Mete nepe ou nan fouwo l'; paske tout moun ki sèvi ak nepe, se nepe k'ap touye yo tou.</verse>
        <verse osisID='Matt.26.53'>Ou pa konnen mwen ta ka rele Papa m' vin ede mwen. Menm lè a, li ta voye depase douz lame zanj ban mwen.</verse>
        <verse osisID='Matt.26.54'>Men lè sa a, ki jan sa ki ekri nan Liv la ta ka rive vre? Paske Liv la di: Se konsa pou sa pase.</verse>
        <verse osisID='Matt.26.55'>Apre sa, Jezi di foul moun yo: Nou vin dèyè m' ak nepe ak baton tankou si m' te yon ansasen. Toulejou mwen te chita la nan tanp lan, ap moutre moun yo anpil bagay, nou pa t' janm arete mwen.</verse>
        <verse osisID='Matt.26.56'>Men, tou sa rive pou sa ki ekri nan liv pwofèt yo ka rive vre. Lè sa a, tout disip yo kite l', yo pran kouri.</verse>
        <verse osisID='Matt.26.57'>¶ Moun ki te arete Jezi yo mennen l' kay Kayif, granprèt la. Se la tout dirèktè lalwa yo ansanm ak chèf fanmi yo te reyini.</verse>
        <verse osisID='Matt.26.58'>Pyè t'ap swiv Jezi yon ti jan lwen lwen, jouk yo rive nan lakou kay granprèt la. Li antre nan lakou a tou, li chita ak gad yo pou l' wè kouman sa t'apral fini.</verse>
        <verse osisID='Matt.26.59'>Chèf prèt yo ak tout manm Gran Konsèy jwif yo t'ap chache yon manti pou yo te fè sou Jezi, pou yo te ka kondannen l' amò.</verse>
        <verse osisID='Matt.26.60'>Men, yo pa t' kapab jwenn anyen malgre anpil moun te vin fè anpil manti sou li.</verse>
        <verse osisID='Matt.26.61'>Bout pou bout, de moun parèt. Yo di: Nonm sa a di: Mwen kapab kraze tanp Bondye a, epi nan twa jou m'a rebati l' ban nou.</verse>
        <verse osisID='Matt.26.62'>Granprèt la leve, li di Jezi: Ou pa reponn anyen? Kisa mesye yo ap di sou ou konsa?</verse>
        <verse osisID='Matt.26.63'>Jezi pa louvri bouch li. Granprèt la di l' ankò: Nan non Bondye vivan an, m'ap mande ou pou di nou verite a: Eske se ou ki Kris la, Pitit Bondye a?</verse>
        <verse osisID='Matt.26.64'>Jezi reponn li: Se ou ki di li. Men, m'ap di nou sa, depi jòdi a n'a wè m', mwen menm, Moun Bondye voye nan lachè a, chita sou bò dwat Bondye ki gen pouvwa a, n'a wè m' ap vini sou nwaj yo nan syèl la.</verse>
        <verse osisID='Matt.26.65'>Lè sa a, granprèt la chire rad ki te sou li a, li di: L'ap pale mal sou Bondye. Sa nou bezwen lòt temwen fè: Nou fèk tande ak zòrèy nou jan l' pale mal sou Bondye.</verse>
        <verse osisID='Matt.26.66'>Kisa nou di nan sa? Yo reponn: Li antò, se pou yo touye li.</verse>
        <verse osisID='Matt.26.67'>Lè sa a, yo pran krache nan figi l', yo tonbe ba l' kout pwen. Gen ladan yo ki ba l' souflèt.</verse>
        <verse osisID='Matt.26.68'>Yo di li: Kris, si ou konnen, di nou non! Di nou ki moun k'ap frape ou konsa.</verse>
        <verse osisID='Matt.26.69'>¶ Pyè menm te chita deyò nan lakou a. Yon sèvant pwoche bò kote l', li di li konsa: Ou menm tou, ou te avèk Jezi, nonm Galile a.</verse>
        <verse osisID='Matt.26.70'>Men, Pyè demanti l' devan tout moun, li di: Mwen pa konnen sa w'ap di la a.</verse>
        <verse osisID='Matt.26.71'>Apre sa, Pyè leve, li ale bò pòtay lakou a. La, yon lòt sèvant wè li. Li di moun ki te la yo: Nonm sa a te avèk Jezi, nonm Nazarèt la.</verse>
        <verse osisID='Matt.26.72'>Pyè demanti l' tou, li di: M'ap fè sèman, mwen pa konnen nonm sa a.</verse>
        <verse osisID='Matt.26.73'>Yon ti kadè apre, moun ki te la yo pwoche, yo di Pyè konsa: Se vre wi, monchè. Ou fè pati moun sa yo tou. Jan ou pale a fè nou rekonèt ou.</verse>
        <verse osisID='Matt.26.74'>Lè sa a, Pyè pran fè sèman, li di yo: Mwen mande Bondye pou nenpòt bagay rive m' si m' manti: Mwen di nou non, mwen pa konnen nonm sa a. Menm lè a, kòk chante.</verse>
        <verse osisID='Matt.26.75'>Latou, Pyè vin chonje pawòl Jezi te di l' la: Anvan kòk chante, ou va gen tan di twa fwa ou pa janm konnen mwen. Pyè soti, li tonbe kriye jouk li pa t' kapab ankò.</verse>
      </chapter>
      <chapter osisID='Matt.27'>
        <verse osisID='Matt.27.1'>¶ Nan granmaten, tout chèf prèt yo ansanm ak chèf fanmi k'ap dirije pèp la, yo mete tèt yo ansanm sou do Jezi. Yo pran desizyon pou fè touye li.</verse>
        <verse osisID='Matt.27.2'>Apre yo fin mare l', yo mennen l' ale, yo renmèt li bay Pons Pilat, gouvènè peyi a.</verse>
        <verse osisID='Matt.27.3'>Jida menm, nonm ki te trayi Jezi a, lè l' wè yo te kondannen Jezi, remò pran l', li pote trant pyès lajan yo tounen bay chèf prèt yo ansanm ak chèf fanmi yo. Li di konsa:</verse>
        <verse osisID='Matt.27.4'>Sa m' fè a mal. Se yon inonsan mwen lage nan men nou. Yo reponn li: Ki mele nou sa? Sa se zafè pa ou.</verse>
        <verse osisID='Matt.27.5'>Jida jete pyès lajan yo nan tanp lan, li soti, li ale pann tèt li.</verse>
        <verse osisID='Matt.27.6'>Chèf prèt yo ranmase lajan an, yo di konsa: Sa se lajan san. Lalwa nou pa pèmèt nou mete lajan konsa nan kès tanp lan.</verse>
        <verse osisID='Matt.27.7'>Apre sa, yo tonbe dakò pou yo achte yon jaden nan men yon nonm ki te konn fè krich. Yo pran tè a sèvi simityè pou etranje ki mouri nan peyi a.</verse>
        <verse osisID='Matt.27.8'>Se poutèt sa, jouk jounen jòdi a, yo rele jaden sa a: Jaden san.</verse>
        <verse osisID='Matt.27.9'>Se konsa pawòl pwofèt Jeremi te di a rive vre: Yo pran trant pyès lajan yo. Se pri sa a moun ras Izrayèl yo te dakò peye pou li.</verse>
        <verse osisID='Matt.27.10'>Ak lajan an, yo achte jaden nonm ki konn fè krich la, dapre lòd Bondye te ban mwen an.</verse>
        <verse osisID='Matt.27.11'>¶ Jezi parèt devan gouvènè a. Gouvènè a keksyonnen l', li mande li: Ou se wa jwif yo? Jezi reponn li: Se ou ki di li.</verse>
        <verse osisID='Matt.27.12'>Chèf prèt yo ak chèf fanmi yo t'ap depoze anpil plent kont Jezi. Jezi menm pa t' reponn anyen.</verse>
        <verse osisID='Matt.27.13'>Pilat di li: Ou pa tande tout plent yo depoze sou do ou?</verse>
        <verse osisID='Matt.27.14'>Men Jezi pa ba l' repons sou anyen. Sa te fè Pilat sezi anpil.</verse>
        <verse osisID='Matt.27.15'>Pou chak fèt Delivrans gouvènè a te konn lage yon prizonye. Se pèp la ki te konn chwazi kilès.</verse>
        <verse osisID='Matt.27.16'>Lè sa a, te gen yon prizonye yo te rele Jezi Barabas. Tout moun te konnen ki moun li ye.</verse>
        <verse osisID='Matt.27.17'>Lè Pilat wè pèp la sanble deyò a, li di yo: Kilès nou vle m' lage ban nou: Jezi Barabas osinon Jezi yo rele Kris la?</verse>
        <verse osisID='Matt.27.18'>Pilat te byen konnen se jalouzi ki te fè yo mennen Jezi ba li.</verse>
        <verse osisID='Matt.27.19'>Antan Pilat te chita sou fotèy jij li nan tribinal la, madanm li voye di li: Nonm sa a inonsan tande. Pa mele nan zafè sa a. Paske yèswa, mwen soufri anpil poutèt li nan dòmi.</verse>
        <verse osisID='Matt.27.20'>Chèf prèt yo ak chèf fanmi yo pran tèt pèp la pou yo mande Pilat pou l' lage Barabas ba yo, pou l' fè touye Jezi.</verse>
        <verse osisID='Matt.27.21'>Gouvènè a pran lapawòl, li di yo: Kilès nan de a nou vle m' lage ban nou? Yo reponn: Barabas.</verse>
        <verse osisID='Matt.27.22'>Pilat mande yo: Bon. Kisa pou m' fè ak Jezi yo rele Kris la? Yo tout reponn: Kloure l' sou yon kwa!</verse>
        <verse osisID='Matt.27.23'>Pilat di yo: Ki movezak li fè konsa? Yo rele pi fò toujou: Kloure l' sou yon kwa!</verse>
        <verse osisID='Matt.27.24'>Lè Pilat wè li pa t' kapab fè anyen ankò, paske pèp la te soti pou l' te fè plis dezòd toujou, li pran dlo, li lave men l' devan tout foul moun yo. Li di yo: Mwen menm, mwen pa reskonsab lanmò nonm sa a. Sa, se sou kont nou li ye.</verse>
        <verse osisID='Matt.27.25'>Tout pèp la reponn: Se pou reskonsablite lanmò l' tonbe sou nou ak sou tout pitit nou yo.</verse>
        <verse osisID='Matt.27.26'>¶ Apre sa, Pilat lage Barabas ba yo. Li fè yo bat Jezi byen bat, li renmèt yo li pou y al kloure l' sou yon kwa.</verse>
        <verse osisID='Matt.27.27'>Sòlda Pilat yo mennen Jezi nan kay gouvènè a. Yo sanble tout batayon sòlda yo fè wonn li.</verse>
        <verse osisID='Matt.27.28'>Yo dezabiye l', yo mete yon gwo rad koulè wouj violèt sou li.</verse>
        <verse osisID='Matt.27.29'>Yo trese yon kouwòn pikan mete nan tèt li, yo ba l' yon ti bwa wozo kenbe nan men dwat li. Apre sa, yo mete ajenou devan l', yo pran pase l' nan betiz. Yo di li: Bonjou, wa jwif yo!</verse>
        <verse osisID='Matt.27.30'>Yo krache sou li, yo pran wozo a, yo ba l' kou nan tèt.</verse>
        <verse osisID='Matt.27.31'>Apre yo fin pase l' anba kont betiz yo, yo wete gwo rad la, yo mete rad pa l' sou li ankò. Epi yo mennen l' ale pou yo kloure l' sou yon kwa.</verse>
        <verse osisID='Matt.27.32'>Lè yo soti, yo kontre yon nonm peyi Sirèn ki te rele Simon. Yo fòse msye pote kwa Jezi a.</verse>
        <verse osisID='Matt.27.33'>¶ Lè yo rive kote ki rele Gòlgota a (ki vle di: Plas zo bwa tèt la)</verse>
        <verse osisID='Matt.27.34'>yo bay Jezi bwè diven mele ak fyèl. Men, lè l' goute l', li pa t' vle bwè li.</verse>
        <verse osisID='Matt.27.35'>Apre yo fin kloure l' sou kwa a, yo tire osò pou separe rad li yo.</verse>
        <verse osisID='Matt.27.36'>Apre sa, yo chita ap veye li.</verse>
        <verse osisID='Matt.27.37'>Yo mete yon ti pankat anlè tèt li pou fè konnen kòz ki fè yo te kondannen l' la.</verse>
        <verse osisID='Matt.27.38'>Yo te kloure de ansasen sou de lòt kwa an menm tan avè l', yonn sou bò dwat, yonn sou bò gòch.</verse>
        <verse osisID='Matt.27.39'>Moun ki t'ap pase bò la a t'ap plede joure li. Yo t'ap fè siy sou li.</verse>
        <verse osisID='Matt.27.40'>Yo t'ap di: Ou menm ki te vle kraze tanp lan pou ou te rebati l' nan twa jou, sove tèt ou non! Si ou se pitit Bondye a, desann sou kwa a!</verse>
        <verse osisID='Matt.27.41'>Konsa tou, chèf prèt yo, dirèktè lalwa yo ak chèf fanmi yo t'ap pase l' nan rizib. Yo t'ap di:</verse>
        <verse osisID='Matt.27.42'>Gade! Li sove lòt moun, li pa kapab sove tèt pa li. Si l' se wa pèp Izrayèl la, se pou l' desann sou kwa a koulye a. Lè sa a, n'a kwè nan li.</verse>
        <verse osisID='Matt.27.43'>Li te mete konfyans li nan Bondye, li te di se pitit Bondye li ye. Ann wè koulye a si Bondye va vin delivre li.</verse>
        <verse osisID='Matt.27.44'>Ata ansasen ki te kloure sou lòt kwa yo t'ap joure l' menm jan an tou.</verse>
        <verse osisID='Matt.27.45'>Vè midi konsa, vin gen yon fènwa sou tout peyi a, jouk twazè apre midi.</verse>
        <verse osisID='Matt.27.46'>Vè twazè, Jezi rele byen fò, li di: Eli, Eli lema sabaktani? (ki vle di: Bondye, Bondye, poukisa ou lage m' konsa?)</verse>
        <verse osisID='Matt.27.47'>Nan moun ki te la yo genyen ki tande l' pale. Yo di: Men l'ap rele Eli.</verse>
        <verse osisID='Matt.27.48'>Lamenm, yonn nan yo kouri al pran yon eponj, li tranpe l' nan venèg, li mete l' nan pwent yon gòl wozo, li lonje l' bò bouch Jezi ba l' bwè.</verse>
        <verse osisID='Matt.27.49'>Men, lòt moun yo di: Tann non, monchè. Ann wè si Eli ap vin delivre li.</verse>
        <verse osisID='Matt.27.50'>¶ Jezi bay yon gwo rèl ankò, epi li mouri.</verse>
        <verse osisID='Matt.27.51'>Menm lè a, rido ki te nan tanp lan chire an de moso, depi anwo jouk anba. Tè a tranble. Wòch yo fann.</verse>
        <verse osisID='Matt.27.52'>Tonm mò yo louvri, kò anpil moun pèp Bondye a ki te mouri leve vivan ankò, yo soti nan tonm yo.</verse>
        <verse osisID='Matt.27.53'>Apre Jezi li menm te leve soti vivan nan lanmò, yo antre lavil Jerizalèm kote anpil moun te wè yo.</verse>
        <verse osisID='Matt.27.54'>Lè ofisye lame a ansanm ak gad ki t'ap veye Jezi ansanm avè l' yo wè tranblemanntè a ak tou sa ki te pase, yon sèl lapè pran yo. Yo di: Se vre wi, nonm sa a te Pitit Bondye.</verse>
        <verse osisID='Matt.27.55'>Te gen plizyè fanm la tou. Men, yo te rete lwen ap gade. Se moun ki t'ap swiv Jezi, ki t'ap okipe l' depi lè l' te nan peyi Galile.</verse>
        <verse osisID='Matt.27.56'>Nan yo te genyen: Mari, moun lavil Magdala a, Mari, manman Jak ak Jozèf, ansanm ak manman pitit Zebede yo.</verse>
        <verse osisID='Matt.27.57'>¶ Lè solèy fin kouche, yon nonm rich, moun lavil Arimate, vin rive. Yo te rele l' Jozèf. Li menm tou li te yon disip Jezi.</verse>
        <verse osisID='Matt.27.58'>li al jwenn Pilat, li mande l' kò Jezi a. Pilat bay lòd pou yo renmèt li kò a.</verse>
        <verse osisID='Matt.27.59'>Jozèf pran kò a, li vlope l' nan yon bèl dra blan tou nèf.</verse>
        <verse osisID='Matt.27.60'>Apre sa, li mete kò a nan yon kavo li te fèk fè fouye nan wòch la pou tèt pa l'. Apre sa, li woule yon gwo wòch devan bouch kavo a. Epi li al fè wout li.</verse>
        <verse osisID='Matt.27.61'>Mari, moun lavil Magdala a, ansanm ak lòt Mari a te chita la, anfas kavo a.</verse>
        <verse osisID='Matt.27.62'>Nan denmen, ki vle di jou repo a menm, chèf prèt yo ansanm ak farizyen yo ale bò kot Pilat.</verse>
        <verse osisID='Matt.27.63'>Yo di li: Chèf, nou chonje lè nonm ki t'ap bay manti a te vivan, li te di apre twa jou li pral leve soti vivan.</verse>
        <verse osisID='Matt.27.64'>Bay lòd pou yo veye kavo a byen veye pandan twa jou. Konsa, disip li yo p'ap kapab vin pran kò a pou yo di pèp la apre sa msye leve soti vivan nan lanmò. Dènye kout manti sa a ta pi rèd pase premye a.</verse>
        <verse osisID='Matt.27.65'>Pilat di yo: Men yon eskwad gad. Ale, veye kavo a jan nou vle a.</verse>
        <verse osisID='Matt.27.66'>Y ale. Pou yo pi asire kavo a te byen fèmen, yo poze sele sou wòch ki te devan bouch kavo a, epi yo mete eskwad gad la veye li.</verse>
      </chapter>
      <chapter osisID='Matt.28'>
        <verse osisID='Matt.28.1'>¶ Lè jou repo a te fin pase, dimanch maten byen bonè, Mari, moun lavil Magdala a, ak lòt Mari a te al vizite kavo</verse>
        <verse osisID='Matt.28.2'>Yo rete konsa, epi tè a pran tranble byen fò. Yon zanj Bondye desann soti nan syèl la, li vini, li woule wòch la sou kote, lèfini li chita sou li.</verse>
        <verse osisID='Matt.28.3'>Li te klere tankou yon zèklè, rad li te blan kou lanèj.</verse>
        <verse osisID='Matt.28.4'>Gad yo te sitèlman pè, yo pran tranble, yo tonbe atè tankou moun ki mouri.</verse>
        <verse osisID='Matt.28.5'>Men, zanj lan pran pale, li di fanm yo: Nou menm, nou pa bezwen pè. Mwen konnen se Jezi n'ap chache, nonm yo te kloure sou kwa a.</verse>
        <verse osisID='Matt.28.6'>Enben, li pa isit la. Li leve vivan jan l' te di a. Vini wè kote l' te kouche a.</verse>
        <verse osisID='Matt.28.7'>Apre sa, prese al di disip li yo li leve soti vivan nan lanmò. Li gen tan pran devan yo ale nan peyi Galile. Se la y'a wè li. Se sa m' te gen pou m' di nou.</verse>
        <verse osisID='Matt.28.8'>Fanm yo kouri kite kavo a. Yo te pè, men an menm tan tou yo te kontan. Yo t'ap kouri pote nouvèl la bay disip yo.</verse>
        <verse osisID='Matt.28.9'>Yo rete konsa, yo wè Jezi parèt devan yo, li di yo: Bonjou, medam. Yo pwoche bò kote l', yo kenbe pye l', yo adore li.</verse>
        <verse osisID='Matt.28.10'>Jezi di yo: Nou pa bezwen pè. Ale di frè m' yo pou y al nan Galile. Se la y'a wè mwen.</verse>
        <verse osisID='Matt.28.11'>¶ Antan medam yo te nan wout toujou, nan gad ki t'ap veye kavo a te genyen ki te gen tan tounen lavil la, yo rakonte chèf prèt yo tou sa ki te rive.</verse>
        <verse osisID='Matt.28.12'>Lè sa a, chèf prèt yo reyini ak chèf fanmi yo, yo fè plan yo ansanm. Yo bay sòlda yo yon gwo lajan.</verse>
        <verse osisID='Matt.28.13'>Epi yo di yo: Se pou nou di se disip li yo ki te vin vòlò kò a pote ale lannwit antan nou t'ap dòmi.</verse>
        <verse osisID='Matt.28.14'>Si pawòl la tonbe nan zòrèy gouvènè a, n'a konnen ki jan pou n' pale avè l' pou nou menm, gad yo, nou pa nan traka.</verse>
        <verse osisID='Matt.28.15'>Sòlda yo pran lajan an, yo fè jan yo te di yo fè l' la. Se konsa, popagann sa a gaye pami jwif yo jouk jounen jòdi a.</verse>
        <verse osisID='Matt.28.16'>¶ Onz disip yo ale sou ti mòn nan peyi Galile a, kote Jezi te di yo ale a.</verse>
        <verse osisID='Matt.28.17'>Lè yo wè l', yo adore li. Men, te gen nan yo ki pa t' fin kwè nèt.</verse>
        <verse osisID='Matt.28.18'>Jezi pwoche bò kote yo, li di yo konsa: Mwen resevwa tout pouvwa nan syèl la ak sou tè a.</verse>
        <verse osisID='Matt.28.19'>Ale fè disip pou mwen nan tout nasyon, batize yo nan non Papa a, Pitit la ak Sentespri a.</verse>
        <verse osisID='Matt.28.20'>Moutre yo pou yo obsève tou sa mwen te ban nou lòd fè. Chonje sa byen: mwen la avèk nou toulejou, jouk sa kaba.</verse>
      </chapter>
    </div></osisText>
</osis>